{"url": "http://epicenter.bg/article/Atentatat-1925--Denyat--v-koyto-se-otvoriha-portite-Adovi-/179491/2/0", "text": "Журналистката Велислава Дърева представя книгата си „Атентатът`1925. Денят, в който се отвориха портите Адови” на 8 април 2019 г. (понеделник) от 18.00 ч. в книжен център „Гринуич“, ул. „Витоша” 37.  Премиерата е и повод за обществен разговор по темата „Фашизмът не е мнение, фашизмът е престъпление“.   Книгата излиза от печат в навечерието на 16 април, деня на атентата в храм „Св. Неделя”.   Велислава Дърева е публицист, политически анализатор, драматург и кинодокументалист, с над 2500 публикации, 15 филма и 3 книги, носител на многобройни национални и международни награди.   В своето документално-публицистично изследване авторът реконструира историческото време. Време, в което България преживява три войни, три национални катастрофи, три въстания, един държавен преврат и държавно овластен терор; терор, който провокира атентата през 1925 г.; атентат, който дава така желания повод на фашистката власт за методично изтребление на българската левица. „Атентатът`1925” е съчетание на исторически документи (някои от тях непознати на широката публика), изследователски талант, изненадващи разкрития, наситено драматургично действие, динамичен сюжет и завладяваща публицистика. „Написах тази книга, за да се помни и да се знае. Като предупреждение и напомняне на какво е способен фашизмът. И за да я има Европа.”, споделя авторът в предговора на изданието. Публикува се с финансовата подкрепа на Делегацията на българските социалисти в ЕП.   Българският фашизъм безмилостно унищожава преди атентата стотици, а след него хиляди леви и безпартийни българи. Но темата за фашизма е актуална и днес в Европа.   Тероризъм в сърцето й, национализъм, неофашизъм, ксенофобия – явления, които разяждат ЕС и застрашават неговото бъдеще, същност и смисъл. На 25.10. 2018 г. ЕП прие Резолюция срещу нарастването на неофашисткото насилие в Европа и припомни, че „фашистката идеология винаги е свързана с посегателство срещу демокрацията” и че „няма нито една държава – членка на ЕС, която да не е засегната по един или друг начин от това явление”.  ", "date": "2019.04.05", "title": "Велислава Дърева представя книгата си \"Атентатът`1925. Денят, в който се отвориха портите Адови”"}
{"url": "http://epicenter.bg/article/Andrey-Novakov--Pochuvstvah-se-na-danoto--kogato-paket--Mobilnost--vleze-v-plenarna-zala/179401/2/0", "text": "Гласуването вчера не е в наша полза, но усилията ни през последните две години все пак дадоха резултат, защото това гласуване се обезсмисля. Нещата трябва да отиде на триалог. Дебатите могат да стартират, но няма как да приключат.  Това каза в сутрешния блок на БТВ евродепутатът от ГЕРБ/ЕНП Андрей Новаков, който коментира вчерашното гласуване в Европейския парламент на пакет \"Мобилност\".   „За мен се търси политически ефект с бързането да се приеме този пакет, за да може определени хора да си направят снимка и да се похвалят. И на хората, които внасят пакет \"Мобилност\", е ясно, че той няма как да мине на второ четене. Последните две години аз живея с проблемите на българските шофьори и ми е много тежко, че български евродепутати не участваха в гласуването и пакета влезе в пленарна зала само с два гласа. Тогава се чувствах на дъното”, обяви Новаков.   \"При последното внасяне на пакет \"Мобилност\" нещата се случиха силово и бяха нарушени правила на ЕП. Ние внесохме 1200 поправки, които бяха гласувани за 3 минути. Това беше несправедливо. Вчерашното гласуване не е положително, но вярвам, че в следващия парламент нещата ще започнат от нулата. Надявам се в следващия европарламент да има по-диалогични депутати. Второ - ще има нова Европейска комисия и се надявам, че ще можем да договорим нова сделка. В България транспортните фирми са малки, семейни, с по един до два камиона. Те няма как да се приспособят към тези правила. За тези фирми е най-опасно. Освен това в Западна Европа няма достатъчно охраняеми паркинги. Шофьорите може и да искат да спят в хотели, но и хотели няма достатъчно\", каза българският евродепутат.", "date": "2019.04.05", "title": "Андрей Новаков: Почувствах се на дъното, когато пакет „Мобилност” влезе в пленарна зала"}
{"url": "http://epicenter.bg/article/Angel-Dzhambazki--Vidyahme-ozabenoto-litse-na-chast-ot-bryukselskata-byurokratsiya/179405/2/0", "text": "Европейският парламент прие на първо четене спорния пакет \"Мобилност\". Бяха отхвърлени всички над 1000 предложения за промени, предложени от българските евродепутати и от колегите им от Източна Европа. Какво следва оттук нататък коментираха в Сутрешния блок на БНТ евродепутатът от ВМРО Ангел Джамбазки и Николай Рашков – Съюз на международните превозвачи.   „Вчера видяхме истинското озъбено лице на част от брюкселската бюрокрация. В залата на Европейския парламент бяха нарушени всички правила - дори процедурните. Те бяха отхвърлени в комисията, после вкарани в залата. В средата на гласуването тези, които са срещу нас, се усетиха, че дългото гласуване ще ги засрами много и решиха да гласуват против правилата. Видяхме лицемерието, паднаха маските”, каза Джамбазки.   По думите му целта на големите държави като Франция, Германия, Белгия, Холандия и др. е да се фалира бизнеса на периферията. Освен със смъртта на този бизнес, идва една идея за смъртта на ЕС. Това е идеята Франция и Германия да решават какво става и да изсмукват периферията, обясни евродепутатът.   „Това е един бизнес, който си отива в България - фактите са ясни, ще пострадат средния и малкия бизнес, много от колегите не знаят дали ще има утре за тях. В цялата верига на логистичния бизнес има огромна свързаност между дейностите, които извършваме. Абсолютна демагогия е да говорим за подобряване условията на труд в сектор, който има дефицит на кадри”, заяви Николай Рашков. „Нашата задача в момента е да не допуснем гласуването на второ четене в мандата на този Европарламента. Ако успеем това да направим, всичко отново е на масата”, каза Джамбазки.  „Нашият бизнес е поставен на карта, така че ние нямаме избор. Мога да призова за ясна държавна позиция”, каза Рашков. ", "date": "2019.04.05", "title": "Ангел Джамбазки: Видяхме озъбеното лице на част от брюкселската бюрокрация"}
{"url": "http://epicenter.bg/article/Noviyat-ministar-na-pravosadieto-Danail-Kirilov-prie-darzhavniya-pechat-/179449/2/0", "text": "Цецка Цачева посрещна новия министър на правосъдието Данаил Кирилов. Тя му връчи ключа от касата за държавния печат и му пожела успех в работата. Кирилов я поздрави за постигнатото досега по отношение на съдебната реформа и заяви, че ще разчита на приемственост в предстоящите отговорности. Това съобщават от министерството на правосъдието.  Министър Кирилов оцени работата на екипа на министерството като добра основа, която да му послужи за по-бързо навлизане и ефективна работа на новия пост.  Двамата подчертаха, че основните задачи са падането на Механизма за сътрудничество и оценка и изпълнението на Актуализираната стратегия за продължаване на реформата в съдебната система.  ", "date": "2019.04.05", "title": "Новият министър на правосъдието Данаил Кирилов прие държавния печат "}
{"url": "http://epicenter.bg/article/MVR-prati-dopalnitelni-patruli-po-granitsite-zaradi-migrantite--gotvi-se-za-kriza-/179452/2/0", "text": "От вчера на границите има допълнителни патрули, има готовност за въвеждане на план за действие при кризи. Това каза пред журналисти министърът на вътрешните работи Младен Маринов, предаде репортер „Фокус“.  Маринов обясни, че българските власти следят ситуацията с мигрантите в Гърция.  „Имаме информация за подготвяне на миграционни процеси от по-дълго време. Във връзка сме с всички съседни държави. Към момента в Гърция има известно напрежение. От вчера следобед сме усилили нашите граници с допълнителни патрули, имаме готовност за въвеждане и на план, който сме разработили за действие при кризи. Областните дирекции на МВР също са в готовност. Имаме информация, че ще направят опит да тръгнат към Северна Македония, но ние сме взели мерки и за нашата граница“, заяви вътрешният министър.  От началото на годината 692 нелегални мигранти са опитали да преминат незаконно границите на страната, уточни министърът.  „За 2018 г. на вход на държавната граница са задържани 689 незаконни мигранти, което е със 7% по-малко в сравнение с 2017 г – тогава са били 743 лица. Сред задържаните преобладават граждани на Афганистан – 28%, Ирак – 20%, Сирия – 15%, и другите са от различни други дестинации“, заяви Маринов и посочи, че най-динамична на вход е българо-турската граница, където са отчетени 53% от общия миграционен натиск.  „5311 лица са направили опит да навлязат незаконно в страната оттам, като 350 са задържани от български гранични власти, а на останалите незаконното преминаване е предотвратено от турските власти“, коментира той.  Маринов посочи, че се отчита 23% намаление спрямо 2017 г., когато на българо-турската граница са установени 6904 лица.  „През 2018 г. се наблюдава засилване на миграционния натиск към българо-гръцката граница – 47% от общия миграционен натиск. Там са регистрирани 4662 лица, направили опит да преминат незаконно в страната“, заяви Маринов. По думите му през 2017 г. на българо-гръцката граница са установени около 803 лица, което представлява шест пъти увеличение.  „През 2018 г. на изход на държавната граница са задържани 634 незаконни емигранти, което е със 74% по-малко спрямо 2017 г., когато са били 2413. Тук също пребивават гражданите на Афганистан и Ирак“, коментира той.  Маринов посочи, че от 1 януари 2019 г. до 31 март 2019 г. общият миграционен натиск на границата е 692 лица, от които са задържани около 112 граждани на трети страни, а за останалите е предотвратено незаконното им преминаване. Отново преобладават гражданите на Афганистан и Ирак. „От началото на годината на българо-турската граница са задържани 43 незаконни емигранти“, съобщи той.  Маринов коментира и темата с лицето Тодор Николов, който отправи заплахи към премиера Бойко Борисов в социалната мрежа.  „Беше установен и задържан във Варна с полицейска заповед. Оръжието се оказа, че е въздушно, което беше иззето и му беше направена експертиза“, обясни той. Маринов обясни, че всеки един такъв сигнал се проверява.  Вътрешният министър посочи още, че вчера на протест пред Министерски съвет са задържани няколко криминално проявени лица.   ", "date": "2019.04.05", "title": "МВР прати допълнителни патрули по границите заради мигрантския бунт в Гърция, готви се за криза "}
{"url": "http://epicenter.bg/article/Kursisti-ot-Edinen-tsentar-za-nachalna-podgotovka-polozhiha-voenna-kletva/179464/2/0", "text": "Ритуал по полагане на военна клетва на български граждани без военна подготовка (курсисти по чл. 59 от Закона за резерва на Въоръжените сили на Република България) се проведе на строевия плац Единия център за начална подготовка – Плевен днес, 5 април.   Курсът по начална военна подготовка бе проведен от 11 март до 5 април 2019 г., съгласно утвърдена програма. Преминати бяха основните войскови дисциплини – тактическа, огнева, строева и физическа подготовка, като обучението завърши с изпити. Общо 23-ма души положиха военна клетва днес, като ритуалът завърши с преминаване на блоковете в тържествен марш под звуците на Представителния духов оркестър на Сухопътните войски.   Полковник Николай Бешев, началник на гарнизон Плевен, приветства курсистите, поздрави ги за избора им да преминат през военната подготовка и подчерта значението на военната клетва за всеки български гражданин.   На курсистите, бяха връчени удостоверенията за завършване на курса „Начална военна подготовка” и възпоменателни значки от името на министъра на отбраната.   Гости бяха полковник Игнат Спахийски – заместник директор на Дирекция „Управление на човешките ресурси в отбраната” в Министерство на отбраната, полковник Павлин Велков – началник на щаба на Централно военно окръжие и др.   Основната мотивация за участието на мъжете и жените в началната военна подготовка е интересът към военното дело. Курсистите са с разнообразни професии, сред които програмисти, стажант в частна кантора, монтажник на видеоохранителни системи. След завършването на курса, те ще бъдат зачислени в запаса от военните окръжия по местоживеене.", "date": "2019.04.05", "title": "Курсисти от Единен център за начална подготовка положиха военна клетва"}
{"url": "http://epicenter.bg/article/D-r-Nikolay-Mihaylov--Kogato-formatsiyata-na-Borisov-e-v-opasna-faza--panikata-se-uvelichava/179463/2/0", "text": "„Ако организмът е болен, той трябва да се лекува, но ако е смъртно болен, терапевтичните усилия са безплодни.“   Така пред БНР психологът, богослов и  политически анализатор д-р Николай Михайлов коментира темата - има ли воля сред управляващите да преборят корупцията. „Знаете ли какво мисля аз за нашия ГЕРБ, Бойко Борисов и неговите хора, които са някак си на прицел сега в предизборна ситуация. Аз мисля, че те не могат другояче. Това, което се коментира публично във връзка с тяхното поведение, на отделните  му представители, имотните им саги и т.н., е просто проява на един факт, който може да бъде осъзнат лесно и то от самото начало, а той е, че те не могат да играят демократичната игра“, каза още д-р Михайлов в интервю за предаването „Хоризонт  за вас“.   „Това са хора, които са събрани около фигурата на един човек, който не е лишен от известни умения да управлява други хора, но произхождащ от здрачната страна на българската публичност. От нива, които, тъй да се каже, са поначало под знака на голямото съмнение. Говоря за биографията на г-н Борисов. Той е възпитаван като силов играч и е възпитаван все пак от обстоятелствата като човек, който има инстинкт да се бори с конкуренция по един начин, който не е нито рационален, нито прозрачен, нито демократичен в новоевропейския смисъл на думата.“ „Сега обаче, когато формацията на Борисов – ГЕРБ, е в някаква опасна фаза на възможна загуба на избори и начало на упадък, който може да се окаже необратим, паниката нараства, защото всеки прецедент на корупция повлича, по-точно разплита системата. Натискът отвън  поражда нещо като хаос, защото системата е корумпирана и извлеченият прецедент повлича едни след друг аналози на същия този прецедент“.  „Описва се  една картина пред погледа на публиката. Това не е нещо, което тя не знае, но е  нещо, което не е свикнала да види разгърнато в медийното пространство. Тогава паниката на уволнението, което самозащитно Борисов предприема, е двуостра – от  една страна той прави нелеп опит да чисти собствените си обори, от друга, докато ги чисти, той изхвърля хора и става ясно, че той първо косвено признава вината на тези хора, защото не може да ги защити публично, а не може да ги  защити публично, защото те са незащитими. От друга страна, трупани един след  друг в общата картина на противоправно поведение или неморално поведение те описват една картина на корумпирана система на власт“, допълни още анализаторът.  „В публиката нараства едно много голямо нетърпение. Ако такова нетърпение не нараства, това означава, че тя е с амортизирина рефлекси и е в много опасна фаза на апатия“, подчерта д-р Михайлов. ", "date": "2019.04.05", "title": "Д-р Николай Михайлов: В публиката нараства едно много голямо нетърпение"}
{"url": "http://epicenter.bg/article/Ninova-kam-Borisov--Koya-darzhavna-institutsiya-reshi-Balgariya-da-glasuva-protiv-Laura-Kyoveshi--/179465/2/48", "text": "\"Кой български орган, коя държавна институция, кога и с какъв акт реши България да гласува в Съвета против кандидатурата на Лаура Кьовеши за европейски главен прокурор?\" Този въпрос задава председателят на БСП Корнелия Нинова към премиера Бойко Борисов във Фейсбук.  Предстои избор на европейски главен прокурор. Имам един въпрос към премиера Борисов: кой български орган, коя държавна институция, кога и с какъв акт реши България да гласува в Съвета против кандидатурата на Лаура Кьовеши за европейски главен прокурор? Европейската комисия и Европейският парламент застават зад нея. Съветът на ЕС е против, в това число и България. Защо, господин премиер? Страх?  ", "date": "2019.04.05", "title": "Нинова към Борисов: Коя държавна институция реши България да гласува против Лаура Кьовеши? "}
{"url": "http://epicenter.bg/article/Kursantka-ot-Veliko-Tarnovo-se-prostrelya-v-gardite-s--quot-Kalashnikov-/179408/3/0", "text": "От Министерство на отбраната съобщиха за инцидента, станал снощи около 19:36 часа. Инициалите на пострадалата второкурсничка са М. М. Н. Тя е младши сержант от Националния военен университет \"Васил Левски“ във Велико Търново.   Курсантката се обучава във факултет \"Общовойскови” на НВУ \"Васил Левски” от август 2017 година. По случая се води следствие от Военноокръжна прокуратура и Военна полиция.", "date": "2019.04.05", "title": "Курсантка от Велико Търново се простреля в гърдите с \"Калашников”"}
{"url": "http://epicenter.bg/article/EK-obvini-BMV--Daymler-i-Folksvagen-v--quot-tayno-sporazumenie-quot--sreshtu-ogranichavaneto-na-vrednite-emisii-/179457/4/0", "text": "Европейската комисия обяви в петък, че е информирала немските автомобилостроителни гиганти BMW, Daimler и Volkswagen за предварителното си становище, че през периода между 2006-а и 2014-а година трите компании са сключили споразумение за ограничаване на конкуренцията относно развитието на технология за намаляване на вредните газови емисии на пътнически автомобили с бензинови и дизелови двигатели и по този начин са нарушили антимонополните правила на ЕС. Това съобщава БНР.  Според ЕК те са \"участвали в тайно споразумение\", предназначено да ограничи развитието и внедряването на споменатата технология, като това споразумение е било постигнато в рамките на т.нар. \"кръг на петте“ технически срещи на производителите на автомобили. По този начин производителите на автомобили са \"отказали на потребителите възможността да купуват по-малко замърсяващи автомобили\" въпреки наличните технологии.  Ако разследването докаже, че загрижеността на Комисията е основателна, и след като компаниите упражнят правото си на защита, ЕК може да наложи глоба в размер до 10% от годишния световен оборот на визираните дружества.  През 2017-а година ЕК извърши инспекции в помещенията на BMW, Daimler, Volkswagen и Audi в Германия като част от първоначалните проучвания за евентуално тайно споразумение между производителите на автомобили. През септември 2018-а година Комисията започна и задълбочено разследване.  Европейския комисар, отговарящ за конкуренцията, Маргрете Вестагер заяви: „Европейските потребители може би са били лишени от възможността да купуват автомобили с най-добрата налична технология. Сега тримата производители на автомобили имат възможност да отговорят на нашите констатации\".  ", "date": "2019.04.05", "title": "ЕК обвини БМВ, Даймлер и Фолксваген в \"тайно споразумение\" срещу ограничаването на вредните емисии "}
{"url": "http://epicenter.bg/article/Predsedatelyat-na-VKS-otkazva-da-se-ottegli---na-hod-e-prezidentat-/179421/11/33", "text": "За две години и два месеца от началото на мандата президентът за втори път събира Консултативния съвет за национална сигурност (КСНС) по въпроса за борбата с корупцията по \"високите етажи на властта\" или по-точно - заради незадоволителните резултати от нея. За всеки е ясно – от живеещия в Горско Калугерово, през този в Созопол, София, Брюксел, Берлин, та чак до Вашингтон, че пари в България има, но много се краде и по-лошото е, че наказани няма. Един от членовете на новосформирания Стратегически съвет при държавния глава - адв. Владимир Шейтанов, много точно маркира проблема: \"Корупцията е Конституцията на днешна България!\".  Но времето за иначе правилните констатации отдавна изтече, нужни са конкретни действия. И първите стъпки в тази посока трябва да дойдат именно от президента, който на основание на правомощията, дадени му от Конституцията, може да свали доверието и от председателя на Върховния касационен съд (ВКС), по начина, по който вече го направи с ръководителя на Комисията за противодействие на корупцията и за отнемане на незаконно придобито имущество (КПКОНПИ). Като обединител на нацията, президентът е длъжен да демонстрира еднакво отношение към всяка проява или факт, които могат да доведат до ерозиране на доверието в обществото към органите, призвани да разкриват корупцията и в още по-голяма степен - по отношение на представителите на съдебната система, които следва да са гарантите на справедливостта и върховенството на правото.  Известно е, че Румен Радев никога не е имал добро мнение за председателя на КПКОНПИ Пламен Георгиев, при това много преди активираната (медийна) атака срещу бившия прокурор, свързана с апартамента и голямата му тераса. Радев е демонстрирал резерви и по отношение на председателя на ВКС Лозан Панов още когато последният се опитваше да въвлече и президентската институция във войната, която неговите покровители водят срещу прокуратурата и много преди да се разбере, че жилището, което обитава, е придобито в нарушение на данъчното законодателство, поставяйки \"съдия № 1\" в положението на уронващ престижа на съдебната власт нарушител на задължителните за всеки магистрат етични норми.  Румен Радев вече анонсира, че на предстоящия КСНС ще очаква да бъдат обсъдени не просто мерките за борба с корупцията, но и ще настоява за създаването на \"такава среда, която да бъде безкомпромисна и да не допуска корупция\". \"Това означава прозрачност, отчетност и отговорност\", каза в четвъртък президентът. Парадоксално е, че по същото време, в опит да се измъкне \"чист\" от скандала с апартамента в \"Елемаг Дипломат\", председателят на ВКС правеше точно обратното, с простодушното обяснение, че ако подаде оставка или дори излезе в отпуск до приключване на разпоредената от прокуратурата проверка, той ще е \"най-минатият\" от всички властимащи клиенти на фирмата на кумовете му \"Артекс\". Но да не отделяме излишно внимание на изказа на довелия един от символите на държавността - Върховният съд, до най-голямото падение в 141-годишна му история.  Премиерът Бойко Борисов няма възможност да направи повече от това, което стори, макар и с голямо закъснение. Да поиска Панов да поеме моралната отговорност или поне да се оттегли, докато тече разследването срещу него за потенциален конфликт на интереси и за начина, по който фирмата на съпругата му придобива 172 кв. м. и два гаража от близо 40 квадрата за фрапантно ниската цена от 81 000 евро. Това можеше да не сторят и други двама, призовани от Борисов: заместникът на главния прокурор и директор на Националното следствие Борислав Сарафов, както и Пламен Георгиев. Но те го направиха - излязоха в отпуск. Напълно очаквано, Панов отказа, с ясното съзнание, че процедурата по неговото освобождаване е далеч по-сложна и не на последно място - освен гласовете на 17 от членовете на Висшия съдебен съвет (ВСС), изисква и санкцията на държавния глава.  Ако до този четвъртък кадровиците на съдебната система не изглеждаха да са склонни да влязат в директен сблъсък, не толкова със самия Панов, колкото с покровителстващите го политико-икономически и адвокатско-лобистки кръгове, то последното заседание на Пленума на ВСС показа, че търпението към циничното поведение на председателя на ВКС вече е напълно изчерпано. Достатъчно е да се цитира един от членовете на Съвета, който се обърна към Панов с думите: \"Човек трябва да има достойнство!\"  Дискусията с нищо предполагаше да се стигне до изричането на подобни тежки думи, но е факт, че те бяха изречени след поредния опит на Панов да изкриви фактите и да прехвърли вината за нереформираното правосъдие на колегите си от ВСС и в частност на военното правосъдие.  Президентът добре знае, че в голяма степен успехът му се дължи на това, че влезе в политиката, напускайки армията – друг от символите на държавата, без опазването на които тя не би съществувала. Заради това, в края на юни 2018 г., когато своята 20-та годишнина честваха Военно-апелативният съд и Военно-апелативната прокуратура, държавният глава показа своето уважение към магистратите с пагони, за разлика от председателя на ВКС, който не присъства на скромното тържество.  А този четвъртък Панов сам призна, че през последната година напълно съзнателно е саботирал процедурата по одобряване на униформите на военните съдии и прокурори, защото не бил привърженик на военното правосъдие. В случая дори не стои въпросът как Панов е успял да се отклони от задължителната за времето си наборна военна служба, а до това, че по закон, като председател на ВКС, е бил длъжен да изпрати до министъра на отбраната предложение за утвърждаване на униформите на военните магистрати, с които те да изпълняват вменените им задължения, а именно да правораздават.  Извън това отклонение, което по много ясен начин разкрива отношението към закона на най-висшия представител на съдебната власт, по темата на предстоящия КСНС за борбата с корупцията, примерите за нарушенията от страна на Панов на неговия магистратски интегритет могат се поберат в няколко тома. Пълна данъчна ревизия, извършена от Националната агенция за приходите (НАП), установи несъответствие между декларираното и доходите на Лозан Панов за над 100 000 лв.  Оказа се дори, че по примера на съпругата си и Панов е придобил за сумата от едва 26 000 лв. парцел с лятна вила, разположени на метри от плажната ивица по Северното Черноморие. Проверката стартира, след като през 2017 г. председателят на ВКС, единствен от тогавашния ВСС, демонстративно отказа да подаде имуществена декларация и пред Сметната палата. Две съдебни инстанции – Софийският районен съд и Административният съд София-град потвърдиха, че Панов е нарушил закона, с което потвърдиха и наложеното му административно наказание от 1000 лв.  Две години по-късно изглежда вече се разбра, че Панов е имал повече от основателен мотив да не направи достояние имуществото на семейството си, защото още тогава можеше да стане известно, че на името на фирмата на жена му фигурира апартамент, струващ около половин милион лева, за който Елисавета Панова твърди, че го е купила на една четвърт от действителната цена. Това поражда въпроси, които се отнасят до произхода на средствата, с които жилището и двата гаража са придобити, както и какъв размер ДДС е останал неплатен.  Всичко дотук са конкретни примери, в които се съдържат данни за нарушения на Етичния кодекс на българските магистрати, а и на ред законови разпоредби – кои точно трябва да установят проверяващите от НАП и от Инспектората към ВСС. Към тях може да бъдат добавени множеството примери за обслужване от председателя на ВКС на политически, икономически и лобистки интереси в правосъдието, включително чрез порочна тълкувателна дейност, за непрестанно демонстрираните и недопустими за магистрат партийни пристрастия (Радев едва ли е забравил, че през пролетта на 2017 г., точно преди предсрочните парламентарни избори, Лозан Панов и съпругата му Елисавета участвата в политическа демонстрация под прозорците на \"Дондуков\" 2) и за целенасоченото конфронтиране с други държавни органи и власти.  На този фон изглежда повече от арогантно, че Лозан Панов, очевидно, няма никакво намерение да се съобрази с обществените очаквания и да последва примера на всички останали висши представители на властта, които след замесване на имената им или на членове на техните семейства в скандалите с имотите, напуснаха постовете си - било чрез оставки или с излизането в отпуск, за да не пречат на разследванията и проверките.  В този смисъл не е изключено, дори и преди окончателните резултати от проучванията на компетентните органи, членове на ВСС да повдигнат въпроса за поне временното оттегляне на председателя на ВКС, още повече, че от властовата позиция, която все още заема, Панов има възможност да влияе върху работата на инспекторите от ИВСС, част от които след като приключат мандатите си ще се върнат в съответните съдилища.  Президентът също може да изиска това от Лозан Панов, а последният трудно би могъл да опонира на принципната позиция на държавния глава. Със сигурност Румен Радев вече се е допитал до съветниците си, сред които има бивши членове на Конституционния съд, които трябва да са насочили вниманието му към чл. 129, ал. 2 от основния закон. Текстът определя ключовата роля на държавния глава при утвърждаването на избора на председателите на ВКС, ВАС и на главния прокурор. Конституционната разпоредба позволява на президента да снеме доверието си от Панов, като това по никакъв начин не може да се тълкува като намеса в независимостта на съдебната власт, защото по волята на конституционния законодател, президентът разполага с т.нар. \"дискреционни правомощия\" по отношение \"тримата първи\" в правосъдието.  В този дух е и решение № 13 на Конституционния съд от 1996 г. При обсъждането му конституционните съдии са разгледали стенограмите от дискусията, проведена във Великото народно събрание (ВНС), посветена именно на избора от ВСС на председателите на ВКС, ВАС и на главния прокурор. Едно от предложенията е било президентът да поеме председателството на Висшия съдебен съвет, но в крайна сметка това е предоставено на министъра на правосъдието. Възприето обаче е било, че президентът е този, който издава указ след решението на кадровия орган по избора на \"тримата първи\" – чл. 129, ал. 2 от Конституцията. Желанието на народните представители от ВНС е било да наложат избора на председателите на ВКС, ВАС и на главния прокурор да има съгласуваност с държавния глава.  В този смисъл, какво по-логично от това, именно президентът да изиска от председателя на ВКС \"да стои встрани\", а ако Панов отново откаже да се съобрази с принципната позиция на държавния глава, то не остава нищо друго освен Румен Радев да поиска кадровиците на съдебната власт да потърсят отговорност за несъвместимото с моралните и етични принципи на съдебната власт поведение на председателя на ВКС. Още повече, че според чл. 175, ал. 5 от Закона за съдебната власт президентът е този, който утвърждава решението на 17 от членовете на Съдебния съвет по възможното предсрочно освобождаване на председателя на ВКС.  \"Ако искаме да имаме правова, демократична и просперираща държава, трябва да водим борба с корупцията по високите етажи на властта\", каза в четвъртък Румен Радев и може да бъде сигурен, че хората го искат.  Така че… на ход е президентът!  ", "date": "2019.04.05", "title": "Председателят на ВКС отказва да се оттегли – на ход е президентът "}
{"url": "http://epicenter.bg/article/Hristo-Mutafchiev--edin-pich-na-50--Ravnosmetka--S-gluposti-ne-se-zanimavam--prosto-si-zhiveya-zhivota/179450/6/0", "text": "  Вчера именитият актьор празнува 50-годишен юбилей с книга. \"Христо Мутафчиев: Черно на бяло\" - книга, която не е биография, нито автобиография. Самият той каза, че в нея са събрани много съкровени мисли към хората около него и то най-вече хората, които обича, към децата му, към семейството му. Това е съкровена изповед най-вече за живота като щедър дар и привилегия. \"То се случи така, че станах и на 50”, каза Мутафчиев с усмивка и добави: \"Ако не бях станал на 50 нямаше и да има тая книга”.     В книгата в откровен разговор актьорът споделя своите размишления за смисъла на съществуването, за границата между живота и смъртта, която открива нова гледна точка към света и ролята на човека в него.. Автор на въпросите е Теа Денолюбова, която се сочи като един от главните виновници тази книга да види бял свят.     Призна обаче, че има нещо, което светът пропуска да види: \"Това, което е в душата ми не е видял още, но като прочете книгата може и да разбере”, заяви рожденикът.", "date": "2019.04.05", "title": "Христо Мутафчиев, един пич на 50: Равносметка? С глупости не се занимавам, просто си живея живота"}
{"url": "http://epicenter.bg/article/ES-shte-predlozhi-otlagane-na-Brekzit-s-12-mesetsa--Tereza-Mey-iska-otsrochka-do-30-yuni-/179428/7/0", "text": "Председателят на Съвета на ЕС Доналд Туск ще предложи на държавите-членки днес оферта към Великобритания за гъвкаво 12-месечно отлагане на Брекзит, за да ѝ се даде време да подготви урегулирано оттегляне, предава Канал 3.  \"Това е идея на Туск\", заяви високопоставен представител на ЕС за АФП, потвърждавайки новините. \"Днес тя ще бъде представена на държавите-членки.\"  Междувременно премиерът Тереза Май поиска от Европейския съюз да отложи напускането на Великобритания от блока до 30 юни, като удължаването ще приключи по-рано, ако парламентът одобри споразумението.  \"Обединеното кралство предлага това удължаване да приключи на 30 юни 2019 г. Ако страните са в състояние да го ратифицират преди тази дата, правителството предлага този срок да бъде прекратен по-рано\", пише Мей в писмо до председателя на Съвета на ЕС Доналд Туск.  Тя отбеляза също, че страната няма да участва в изборите за Европейски парламент, насрочени за 23-26 май 2019 година.  По-рано тази седмица британските законодатели гласуваха с 313 на 312, за да принудят премиера Тереза Мей да договори ново удължаване по член 50 с Брюксел, за да се избегне излизането без сделка, след ЕС определи крайния срок за 12 април.  В момента Великобритания е изправена пред възможността да напусне Европейския съюз в полунощ на 12 април - следващата седмица. Според предложеното удължаване от страна на ЕС Великобритания ще може да забави това.  Ако Камарата на общините ратифицира споразумението за оттегляне, което премиерът Тереза Мей вече е подписала с държавите-членки на ЕС, Лондон може да напусне преди да изтече годината.  Но ако Великобритания все още е член, когато блокът проведе избори за Европейски парламент на 23 май, тя ще трябва да вземе участие в изборите.  Според съобщения в британската преса, Мей трябва да пише на държавите-членки в петък, за да представи искането си за удължаване.  ", "date": "2019.04.05", "title": "ЕС ще предложи отлагане на Брекзит с 12 месеца, Тереза Мей иска отсрочка до 30 юни "}
{"url": "http://epicenter.bg/article/Dzheni-Sushi-iska-ot-Kobrata-600-000-dolara-bez-sad-/179418/8/73", "text": "Скандалната Джени Суши и адвокатката ѝ Глория Олред са поискали 600 000 долара от боксьора ни Кубрат Пулев, за да не се стига до съд. Това научи \"Уикенд\" от сигурен източник от обкръжението на братя Пулеви.  Затова, че награби и целуна Кралицата на голото суши пред камерата след мача си в Лас Вегас, Кобрата ще трябва да ѝ плати обезщетение в размер на $300 000. С още толкова го изнудват да се бръкне, за да бъде оттеглена жалбата на Суши пред боксовата комисия на щата Калифорния, която вече отне лиценза на Пулев да се боксира на територията на Щатите.  По всичко личи, че изпълнението на Кубрат Пулев да целува пред камерата разгърдената Джени Суши ще му излезе скъпо и прескъпо. Особено, след като с него се е заела Глория Олред - 77-годишна адвокатка, специализирана в делата за сексуално насилие. За последните четири десетилетия кантората ѝ е изкарала от подобни случаи повече от един милиард долара. Сега на прицел е Кобрата, от когото се искат общо 600 хилядарки.   Запознати с федералните закони разясниха, че целувката на Кобрата се води като \"сексуално насилие на работното място\", тъй като Джени Суши е била акредитирана да отразява мача на Пулев с румънеца Богдан Дину като репортер на изданието \"Вегас спортс дейли\". По закон обезщетенията за това варират между 50 и 300 хиляди долара в зависимост от броя на работещите в компанията. Тъй като в организирането на боксовата гала вечер са участвали над 500 служители, адвокатката Олред изискала максималното обезщетение като \"компенсация за емоционално страдание, душевна болка и увреждане на репутацията, причинени от тормоза\".   Източник: Новини.бг", "date": "2019.04.05", "title": "Джени Суши иска от Кобрата 600 000 долара без съд "}
{"url": "http://epicenter.bg/article/Dzhef-Bezos-shtastliv--Plashta-krotko---35-mlrd--i-priklyuchva-razvoda-si/179420/10/0", "text": "Най-богатият човек в света Джеф Безос се е споразумял със съпругата си Маккензи за условията на развод. Така тя ще получи рекордните 35 милиарда долара. Това е най-голямата сума, договаряна някога за разтрогване на брак. Новината съобщи самият Джеф Безос в Туитър.  Според \"Форбс\" състоянието на Безос възлиза на 131 млрд долара. Маккензи Безос съобщи още, че запазва 4% дял в \"Амазон\" - гиганта за онлайн търговия, който Джеф основа преди четвърт век.  Тя няма да има участие във вестник \"Вашингтон пост\" и в \"Блу ориджин\" - компанията за космически полети.  Предишният най-скъп развод беше този на търговеца на произведения на изкуството Алек Уилдърстийн и съпругата му Джослин, припомня Би Би Си. През 1999 г. тя получи 3.4 млрд. долара.  Джеф Безос остава със 75% дял в \"Амазон\", както и със своята част от дела от 16.3%, който двамата притежаваха преди уреждането на развода. Но Маккензи му прехвърля всичките си права за гласуване при управлението на фирмата.  Както е известно, тя е един от първите служители на \"Амазон\" и днес е автор на романи с две издадени книги. Тони Морисън ѝ преподава уроци по творческо писане в Принстън.   Източник:Канал 3", "date": "2019.04.05", "title": "Джеф Безос щастлив: Плаща кротко $ 35 млрд. и приключва развода си"}
{"url": "http://epicenter.bg/article/Andzhelina-Dzholi-plashta-za-smyana-na-pola-na-dashterya-si--Brad-i-familiyata-mu-protiv/179441/10/0", "text": "Първородната дъщеря на Анджелина Джоли и Брад Пит – Шайло Джоли Пит е родена като момиче, макар никога да не се е идентифицирала като такава. Още от малка тя предпочита да се носи с мъжка прическа, да облича панталони и да носи тъмни дрехи, вместо да има дълга коса, да носи рокличики и женски аксесоари.   Капризите по външния вид на Шайло през годините са подкрепени от родителите й Брад и Анджелина. Сега обаче Шайло е вече на 12 години и желанията и да изглежда като момче вече на са просто каприз. Според медиите отвъд океана звездната дъщеря вече е влязла за процедура за смяна на пола. Журналисти твърдят дори, че Шайло е преминала хормонално лечение, което постепенно превръща женското й тяло в мъжко.   Терапията на Шайло се заплащала изцяло от Анджелина Джоли, защото Брад Пит и семейството му не били съгласни с решението на първата им дъщеря. От друга страна Анджелина подкрепя напълно трансформацията на дъщеря си, като я види на специалисти, които да назначат най-добрата терапия за смяна на пола. Според специалисти смяната на пола в фазата на пубертета е по-благоприятна, защото тези резки промени ще се случат по-бързо и лесно. Въпреки това мнозина са на мнение, че Шайло още не е развила своята женственост и след години може отново да поиска да стана момиче.    Чуждестранните медии пък твърдят, че трансформацията на звездната дъщеря ще се случи в хирургична клиника Younique в Санта Моника в Калифорния.   Източник: Канал 3", "date": "2019.04.05", "title": "Анджелина Джоли плаща за смяна на пола на дъщеря си, Брад и фамилията му против"}
{"url": "http://epicenter.bg/article/Rok-zvezdata-Mik-Dzhagar-pretarpya-uspeshna-sadechna-operatsiya/179445/10/100", "text": "Миналата седмица стана ясно, че Rolling Stones отлагат всичките си дати за концерти в Северна Америка, част от световното им турне.  Ден по-късно самият фронтмен на рок групата Мик Джагър обяви, че лекарите са го посъветвали да не тръгва на турне, а да претърпи нужната операция.  Джагър е имал нужда от подмяна на изкуствена сърдечна клапа.      Междувременно от сп. „Билборд” съобщиха, че Джагър е претърпял успешна операция и вече се възстанова, като все още е под лекарски надзор.  Според източници на списанието певецът ще се възстанови напълно и още лятото ще може да се завърне на сцената.  Rolling Stones посъветваха всичките си фенове, които вече са се сдобили с билети, да ги запазят, защото те ще бъдат валидни за пренасрочените дати.   Източник: Vesti.bg", "date": "2019.04.05", "title": "Рок звездата Мик Джагър претърпя успешна съдечна операция"}
{"url": "http://epicenter.bg/article/Ministar-Kirilov--Predvizhdame-obshtinskite-savetnitsi-da-podavat-podrobna-imushtestvena-deklaratsiya-/179419/2/0", "text": "Новият правосъден министър Данаил Кирилов удари звучен шамар на предшественика си на поста от коалицията с РБ Христо Иванов по повод пророкуването му, че щял да следва досегашния корупционен ред,    \"Елитаризирането, доведено до ниво на простащина, според мен не следва да бъде коментирано\", отсече по негов адрес Кирилов, след като бе избран на министерския пост и се закле в пленарната зала.  По думите му такива изказвания са не само отвъд добрия тон, но и са отвъд правото.  \"Бих искал да кажа на всички тези, които са на ръба на закона в тези интерпретации, че те не са нито по-умни, нито по-красиви от действащите и практикуващите юристи, както в Народното събрание, така и в независимата съдебна система\", заяви още Кирилов по адрес на отишлия си безславно правосъден министър от РБ, свил гнездо после в \"Да, България\".  По повод отказа на Лозан Панов да последва примера на останалите от Апартаментгейт и да подаде оставка с аргумента, че не иска да бъде точно той \"минатият\", новият правосъден министър цитира премиера.  \"Законът трябва да се прилага равно и еднакво за всички, без значение дали са представители на законодателната, изпълнителната или съдебната власт. По отношение на личните решения, не бих коментирал лични решения на нито един от замесените в тези скандали\", заяви Данаил Кирилов.  Кирилов коментира и внесеното искане на БСП на оставките на председателя на КПКОНПИ Пламен Георгиев и неговия заместник, като им припомни, че именно възможността по закон да го направят с една пета от депутатските подписи, опровергава обвиненията им отпреди две години, че шефът на антикорупционния орган ще бъде безконтролен.  \"Смятам, че поведението вчера, което беше афиширано от председателя на КПКОНПИ, съответства на закона и дава възможност да се проведе разследване не от КПКОНПИ, а от независимата прокуратура, което да е обективно и компетентно. Виждате, че вече опозицията използва правни основания, които са установени в антикорупционния закон, които опровергават техните твърдения\", припомни Данаил Кирилов. Според него реакцията на ГЕРБ ще бъде както винаги - според установените факти и съобразно закона.  \"Към настоящия случай ние не знаем фактите и се говори, без да се знаят, така че аз съм убеден, че решението, което ще бъде взето от ГЕРБ, ще съответства напълно и на нашата политика за борба с корупцията, и на спазването на закона\", коментира правосъдният министър.  Кирилов призна, че е участвал в обсъждането на това кой ще бъде неговият наследник начело на правната комисия, но не разкри кое е името. \"По-скоро с консултативно становище\", уточни той. И припомни, че решението принадлежи на ръководството на ГЕРБ и на парламентарната група. Дали ще е от ГЕРБ, или представител на коалиционните партньори, имало възможни варианти.  \"Затова не бих искал най-малко пък аз следва да предрешавам такъв въпрос. Смятам, че колегата ще има и енергията, и упоритостта да извършва този нелек процес\", смята Кирилов.  И още веднъж потвърди, че общинските съветници отново ще подават имуществени декларации, както настоя и премиерът. Промяната в антикорупционния закон трябва да се гласува идната сряда, което означава, че новият шеф на правната комисия трябва да е ясен и гласуван от депутатите на ГЕРБ още във вторник вечерта на заседанието на парламентарната им група. Заявка за такава поправка дадоха още преди Борисов самите вносители на поправките Данаил Кирилов и Хамид Хамид още преди две седмици.   ", "date": "2019.04.05", "title": "Кирилов за Христо Иванов: Елитаризирането, доведено до простащина, не следва да бъде коментирано"}
{"url": "http://epicenter.bg/article/Daniel-Smilov--Epidemiyata--apartamentgeyt--raste--mozhe-da-stigne-i-do-po-niskite-etazhi-na-vlastta/179422/2/48", "text": "Епидемията „апартаментгейт“ се разпространява, възможно е да достигне и до по-ниските етажи на властта. Това каза за сутрешния блок „Добро утро, България“ на Радио „Фокус“ политологът Даниел Смилов. По думите му след сагата с имотите на управляващите премиерът Бойко Борисов е взел правилно решение с предложението хората, изпаднали в такава ситуация, да подадат оставка и да се оттеглят от изпълняването на функциите си.  „От вчера има ново развитие на случая с апартаментите, на хора, за които досега нямаше такава информация. Проблемите са доста широко разпространени. В сърцевината им е дали може държавен служител или човек, който е на работа на високите етажи на държавата, да получава луксозни имоти на преференциални цени. Това е проблем, който повдига много въпроси: защо се е получила тази цена, за подкуп или изнудване става дума, или е просто щастливо стечение на обстоятелствата, на които мнозина с право не вярват. Всичко това води до нуждата да бъдат предприети необходимите мерки“, обясни Даниел Смилов.  Той каза още, че опитът за заобикаляне на проблема с председателя на Антикорупционния орган Пламен Георгиев чрез излизане в отпуск, ще бъде трудно решение на проблема.  По думите му събитията от последните седмици са доказателство, че антикорупционната система, макар и трудно, започва да се раздвижва.  ", "date": "2019.04.05", "title": "Даниел Смилов: Епидемията „апартаментгейт“ расте, може да стигне и до по-ниските етажи на властта"}
{"url": "http://epicenter.bg/article/Zamestnik-shefat-na-KPKONPI-razbi-imotnite-rekordi-/179425/2/0", "text": "Зам.-шефът на КПКОНПИ Антон Тодоров Славчев е шампион в книгата на имотните рекорди по високите етажи на властта,  Заместникът на Пламен Георгиев се оказа собственик на огромна тераса с квадратура 244 кв. м и на апартамент с обикновени размери - 63 кв. м, но с необикновена цена - 18 639 лв., или 151.27 евро за квадрат. Имотите са закупени през 2010-2011 г., когато цените наистина вървяха надолу, но такива дъна изобщо не са стигали. Още повече, че придобивките на Славчев са в чисто нова сграда в столичния кв. \"Хиподрума\".  Верандата на втория по ранг в КПКОНПИ бие по квадратура дори придобивката, с която се прочу шефът му - онова чудо от 186 кв. м на покрива със сауна, барбекю, душ и зимна градина, за което Пламен Георгиев и до днес твърди, че е обща част, въпреки че е вписано в нотариалния му акт.  Според имотната декларация на Антон Славчев остъклената тераса с площ на игрище е купена през 2011 г., като той е единият от тримата собственици. Другите са жената, с която живее - Зорница Тодорова, и брат му Светослав Славчев. Излаз към терасата, обрамчваща първия етаж на луксозната сграда на ул. \"Нишава\", имат само три апартамента и те също са собственост на двамата братя и на спътницата на Антон Славчев, разкри разследващият сайт \"БиволЪ\". За отбелязване е, че Антон Славчев е купил жилището от 63 кв. м за 18 639 лв. (според декларацията му), а брат му Светослав по същото време е взел в същата сграда ателие с площ 80 кв. м за близо 100 000 лв.  За своята третина от терасата - около 81 кв. м, зам.-шефът на КПКОНПИ е платил скромните 38 000 лв. според имуществената му декларация. От това следва, че целият имот е бил придобит за по-малко от 115 000 лв. Голяма изненада идва обаче от нотариалния акт, където фигурира почти двойно по-голяма сума. Там пише, че \"материалният интерес\", върху който тримата купувачи на терасата са платили такси и данъци, е 216 419 лв. Оттук следва въпросът дали в декларацията си зам.-шефът на КПКОНПИ е спестил част от платената цена? Или пък остъклената веранда наистина е била спазарена много евтино (на цена дори под данъчната оценка)?  Като зам.-председател на комисията \"Антикорупция\" сега човекът с най-голямата веранда трябва да проверява началника си Пламен Георгиев, който след дълго инатене най-сетне излезе в отпуск, за да не пречи на проверката за имотните му дела и документи.  Интересни факти излизат и за половинката на Славчев. Зорница Тодорова е била юрист в Столичната община, когато Йорданка Фандъкова поема първия си кметски мандат, през 2011 г. за кратко става кметица на Нови Искър (от ГЕРБ), а после влиза в ръководството на \"Напред, България\" - партията на Тодор-Живковия внук Тодор Славков. Междувременно завърта успешен бизнес с фирмата си \"Юнивърсъл консултинг и Ко\". Същата компания, преименувана на \"Нова Техно билдинг\", участва в серия обществени поръчки за милиони левове, основно с финансиране по ОП \"Околна среда\". Според \"Биволъ\" става дума за 10 поръчки за общо 22 млн. лв.  ", "date": "2019.04.05", "title": "Заместник-шефът на КПКОНПИ разби имотните рекорди - с имот за 151 евро за кв.м !"}
{"url": "http://epicenter.bg/article/Valeri-Simeonov-kam-reporterka--I-vie-li-ste-obsebena-iztsyalo-ot-Borisov--/179426/2/0", "text": "Лидерът на НФСБ и народен представител Валери Симеонов се скара на репортер на Канал 3. В интервю за медията той обяви, че не е гадателка и не знае какво мисли министър-председателят Бойко Борисов. Той допълни, че ревнува от премиера, тъй като всички питат само за него, предаде  ,,Имаше една гледачка, Теодора не знам си коя, която анализираше поведението и думите на Борисов. Да ви приличам на нея? Като задавате въпрос, нека да е свързан с мен, а не с Борисов. И вие ли като млада репортерка сте обсебена изцяло от Борисов? Всички млади, даже не толкова млади репортерки, от сутрин до вечер стават и лягат с портрета и със светлата личност на Борисов'', отговори Симеонов на въпрос ще се вслушат ли Лозан Панов и Борислав Сарафов в съвета на премиера да подадат оставки.  ,,Как да не ревнувам? Аз съм вече стар човек, но и аз имам нужда от женско внимание'', обърна се към журналистите той.  На следващия въпрос, свързан с Лозан Панов и апартаментите на жена му, лидерът на НФСБ попита репортера защо задава въпроси единствено за мъже и дали е сигурен в своята ориентация.", "date": "2019.04.05", "title": "Валери Симеонов към репортерка: И вие ли сте обсебена изцяло от Борисов? "}
{"url": "http://epicenter.bg/article/Petya-Avramova-v-Haskovo--Obmislyat-se-varianti-kak-da-prodalzhi-programata-za-sanirane-/179427/2/0", "text": "Граждански диалог на тема регионално развитие се проведе в Хасково. Събитието е част от серията граждански диалози под надслов „Европа в нашия дом“. В дебатите се включиха регионалният министър Петя Аврамова, народният представител от ГЕРБ Евгения Ангелова, областният управител на Хасково Станислав Дечев, кметовете на община от региона, заместник-областният управител д-р Стефка Здравкова, представители на бизнеса, строителни предприемачи, представители на етажната собственост, граждани. Това съобщиха от пресцентъра на ГЕРБ.  Министър Аврамова включи в гражданския диалог представители на Министерството в област Хасково: директора на ОПУ инж. Радостин Ламбрев, началника на ТОЛ- управление Хасково Николай Стоянов, началника на Регионалният отдел на национален строителен контрол инж.Анна Джурова, началника на служба по Геодезия, картография и кадастър инж. Валентина Трайкова и управителя на ВиК Хасково инж.Тодор Марков.  „Хасковска област е пример за това как сериозните инфраструктурни проекти водят до икономически растеж. Сами знаете, че след пускането на АМ “Марица“ и благодарение на сериозната работа на кмета на Димитровград Иво Димов, тук бяха направени редица производствени предприятия. Бизнесът влезе в областта по магистралата и остана тук, защото му предложихме подходящи условия“, каза при откриването на срещата областният управител Станислав Дечев.  „Шест от единадесет общини в областта са на няколко минути от магистрала „Марица“. И едва след нейното пускане, ние оценихме огромното значение на този обект“, подчерта народният представител Евгения Ангелова. Тя посочи, че работата по благоустрояване на региона тепърва предстои. Затова диалозите като този са от изключителна полза за всички.  Министър Петя Аврамова коментира в Хасково предстоящото въвеждане на тол таксите.  „Вариантът, който Министерството прие, е най-консервативният“, заяви тя и обясни, че логиката е този, който руши пътната настилка - да има по-висока такса. „Най-ниска е за тези от 3,5т. до 12 т., защото сме съобразили, че с по-малките автомобили се правят местните доставки на услуги и храни. Ние държим тол таксите да не се отразят на цените на хранителните стоки. Най-малка е таксата за автобуси, защото те изпълняват и социална функция“, обясни още министър Аврамова.  Тя съобщи, че продължава работата по рехабилитацията на над 50 км. от третокласния път Чирпан-Симеоновград. През Хасковска област минават два лота с обща дължина 36 км.  „Този път не е ремонтиран от 35 години, в началото на октомври 2019 година ще бъде готов“, увери регионалният министър. В ход е и ремонтът на пътя Момчилград-Крувомград- Ивайловград.  По националната програма за енергийна ефективност Хасковска област е един от първенците в България. 180 сгради са със сключени договори, 150 са въведени в експлоатация, 7 се изпълняват в момента.  „Хората вече усетиха ефекта от санирането и на практика видяха, че пестят 50% от разходите си за отопление. Затова Вие имате огромна заслуга, че хората ни повярваха, въпреки спекулациите. Сега има много желаещи за Програмата, въпросът е дали ще има нов транш за финансиране. И на този етап се обмислят вариантите как да продължи Програмата“, подчерта министър Петя Аврамова.  ", "date": "2019.04.05", "title": "Петя Аврамова в Хасково: Обмислят се варианти как да продължи програмата за саниране "}
{"url": "http://epicenter.bg/article/Valeri-Simeonov-prizova-Borisov-da-porska-ostavkata-na-ministar-Angelkova-/179431/2/0", "text": "  „Казах на медиите едни факти, те си направиха разследване и стигнаха до други изводи, които според мен са доста обезпокояващи, тъй като си заминаха хора, които бяха купили имоти на груб строеж за по 800 евро на кв. м. В случая става дума за покупка на 220 евро на кв. м. в годината на най-високи цени на недвижимите имоти – 2008 г.“, разкри Симеонов.  \"Нека се види дали има група на любимци или ще се прилага един морален стандарт към всички. Ако е така ще спечелим доверието на обществото и тогава ще бъдат лишени от основания упреците, че в ГЕРБ се извършва вътрешен отстрел на неудобните\", допълни лидерът на НФСБ.  \"Сотир Цацаров трябва да предприеме действия, каквито предприе по отношение на Георгиев, Сарафов и Панов. Борисов без колебание поиска оставката на Цветанов и Цачева. Това е въпрос на морал и лично достойнство“, каза още той.  „Не става въпрос за никакви чувства или емоции към Ангелкова. Това ми звучи женско, но се чувствам поласкан, че като човек на 64 години представлявам интерес за една млада и красива дама“, завърши Валери Симеонов.   Това обяви пред медиите в парламента зам.-председателят на партията Борис Ячев, като изтъкна аргумента, че в публичното пространство се е появила информация за купени имоти от министърката на туризма под пазарната цена.   Заместник.-председателят на партията уточни, че лидерът му Валери Симеонов не е знаел за инициативата на депутатите си и не е подписал сигнала.   \"Подкрепяме казаното от премиера Бойко Борисов, че трябва да бъдат прилагани единни стандарти за хората от високите етажи на властта\", каза той.   Ячев поздрави от името на депутатите на НФСБ прокуратурата за бързата реакция вчера с разпореждането на проверките на Пламен Георгиев, Лозан Панов и сина на Борислав Сарафов. Една такава проверка може и да оневини проверявания, ако се докаже, че няма законови нарушения, допълни още Ячев.", "date": "2019.04.05", "title": "Валери Симеонов призова Борисов да поиска оставката на министър Ангелкова, дават я на прокурор "}
{"url": "http://epicenter.bg/article/Georgi-Tarnovaliyski--GERB-sa-gotovi-na-vsichko--za-da-spechelyat-tezi-izbori--dori-i-po-nechesten-pat/179435/2/0", "text": "„В момента ЦИК дописва, променя и подменя изборния кодекс. Членове на ЦИК от ГЕРБ и присъдружните им партии, в които от няколко дни влизат и СДС, законодателстват, изживяват се като своеобразен законодателен орган, който подменя законите по начин, който обслужва изцяло  ГЕРБ.  За всички ни е ясно, че се водят по максимата „Не е важно кой как е гласувал, важно е кой брои“ и искат да спечелят служебна победа на предстоящите избори.“ Така коментира решението на ЦИК за назначаване на Районната избирателна комисия за област Пловдив Георги Търновалийски, председател на Областния предизборен щаб. От Областния съвет на БСП Пловдив припомнят, че на протеклите на 28 март консултации при областния управител не са присъствали упълномощени лица от Реформаторския Блок и не е имало предложения от тяхна страна. Такова те са  представили на по-късен етап директно в ЦИК,  като въпреки закона им е дадено място в РИК-17. „Постигнатото съгласие от страна на всички присъствали партии за председател и секретар на  РИК- 17 не са уважени от ЦИК. Въпреки, че единствено БСП предлага лице, с неоспорими качества за секретар на комисията, ЦИК, без да има искане  за тази позиция от страна на никоя друга политическа партия, дава това  място на ДПС. Да поставиш в ръководството на комисията единствено членове на партиите от  управляващата коалиция означава, че ГЕРБ са готови на всичко, за да спечелят тези избори, дори и по нечестен път. Това няма да е новост в провеждането на избори от страна на ГЕРБ, но включването в този процес и на партиите от РБ, ОП, ДПС и „Воля“ е допълнение към досегашното им поведение. За всички вече е  ясно кои са в негласната коалиция, работеща против българските граждани“, категоричен е Търновалийски. БСП ще обжалва във Върховен административен съд  решението на ЦИК относно назначаването на Районата избирателна комисия в РИК 17 – област Пловдив.", "date": "2019.04.05", "title": "Георги Търновалийски: ГЕРБ са готови на всичко, за да спечелят тези избори, дори и по нечестен път"}
{"url": "http://epicenter.bg/article/Valeri-Simeonov--Nyakoy-zhivee-v--Dragalevtsi--v-imot-1-5-dekara--ne-go-e-napisal-v-deklaratsiyata-si/179436/2/48", "text": "Някой живее в кв. „Драгалевци“ в имот декар и половина с перфектно обзавеждане, а не го е написал в декларацията си. Това каза пред журналисти лидерът на НФСБ Валери Симеонов, ден след като индиректно обвини министъра на туризма Николина Ангелкова, че е купила апартамент на безценица в столичния кв. \"Овча купел\", предаде Агенция „Фокус“.  „Мога и някой и друг адрес да дам – например кв. „Драгалевци“. Някой живее там, не е написал в декларацията си, че живее там, а е длъжен да го напише“, коментира той.  „В чужд имот ли живее, под наем ли живее – това трябва да се декларира, а в декларацията го няма“, заяви Валери Симеонов. Той обясни, че става дума за имот декар и половина с перфектно обзавеждане.   Справка на bTV в Имотния регистър показва, че министър Николина Ангелкова действително има парцел от 1,25 дка на ул. „Екатерина Божилова” в разположения в полите на Витоша квартал, но сделката е от ноември 2018 г. и няма как да фигурира в  Вчера тя обясни казуса с другото си жилище с това, че е купено от родителите й на нейно име, поела е риск със сграда, която е била на груб строеж и в първата ѝ декларация имало техническа грешка, заради която била вписана по-ниска цена.  Всичко това, обаче, не спря партията на Симеонов   да постави въпроса и на главния прокурор. Вчера именно Симеонов разкри пред медиите адреса на придобития от министъра на туризма Николина Ангелкова апартамент, по който те стигнаха до нея.  Лидерът на НФСБ поясни, че адресът е - София, „Овча Купел“, „Бързарица“ №2. Поясни, че става въпрос за 142 кв. метра за 61 хил. лв.  Днес депутатите от партията му са сезирали главния прокурор с искане да бъде направена проверка как са придобити имотите на Ангелкова. Това каза пред журналисти заместник-председателят на НФСБ Борис Ячев.  „Депутатите от НФСБ изразяваме своята удовлетвореност от бързата реакция на главния прокурор Сотир Цацаров по отношение на разпореждането на проверки по казуса с председателя на КПКОНПИ Пламен Георгиев, сина на Борислав Сарафов и съпругата на председателя на ВКС Лозан Панов. Приветстваме тази бърза реакция, очакваме резултатите от тези проверки“, заяви Ячев.  „В същото време се появи информация и за имоти, придобити под пазарната стойност, от министъра на туризма Николина Ангелкова. В тази връзка ние, депутатите от НФСБ - без Валери Симеонов, който в последствие разбра за тази инициатива, се обърнахме със сигнал до главния прокурор с искане да бъде извършена проверка за това как са придобити тези имоти, дали има съответствие или несъответствие между пазарна цена и цена на придобиване и какъв е произходът на средствата за придобиване на тези имоти“, посочи той.  „Подкрепяме казаното от премиера Бойко Борисов, че трябва да бъдат прилагани единни стандарти към всички представители на публичната власт – на високите етажи на властта, и считаме, че една подобна проверка би могла да оневини този, който е проверяван, ако се окаже, че няма законови нарушения“, коментира Ячев.  ", "date": "2019.04.05", "title": "Симеонов пак пита за Ангелкова: Някой живее в „Драгалевци“ в имот 1,5 декара, няма го в декларацията"}
{"url": "http://epicenter.bg/article/-Antoniy-Galabov--Politicheskata-koruptsiya-e-risk-pred-natsionalnata-sigurnost/179438/2/0", "text": "  „Другото, което виждаме ясно, е, че всъщност никой не иска да има осъдени лица за корупционни престъпления или поне никой не желае това да е сериозна правна процедура, сериозен наказателен процес. Установените несъответствия по отношение на имущество, доходи и всичко останало бяха хвърлени в медиите, за да се произведе незабавен политически ефект, но не се появиха и няма да се появят в съдебна зала. Това е лош извод, защото означава, че спекулирането с корупцията продължава, без да имаме готовност да изискаме от органите на съдебната власт необходимите действия за разкриването и осъждането ѝ“, заяви Гълъбов.   Някои от формулираните обвинения съставляват „много сериозни части от Наказателния кодекс“, но е трябвало да бъде започнато разследване, а не предизвикван медиен шум, коментира Гълъбов, според когото прокурорските проверки „са необходими и би трябвало да бъдат регулярна практика“, но темата е била употребена политически.   В предаването „Преди всички“  той допълни: „Корупцията за пореден път изглежда като всеобщо обяснение, а не като проблем, който подлежи на наказателно преследване и за съжаление беше пропуснат пореден шанс, може би, да видим сериозно разследване за корупционни престъпления“.   Президентът не е свиквал КСНС от една година, изтъкна Гълъбов, според когото „политическата корупция е риск пред националната сигурност“, но темата за заседанието в понеделник не е формулирана така: „Темата е формулирана по-скоро от гледна точка на политическите измерения на скандала, отколкото от гледна точка на преглед на институционалния капацитет за противодействие на корупцията.   В това отношение решението на лидера на политическата партия ГЕРБ е коректно, тъй като това е носене на политическа отговорност пред партията. Съвсем по друг начин изглежда институционалният разговор по темата. Корупцията е конкретен проблем. Тя е установим проблем, който подлежи на наказателно преследване. Когато се отказваме от всичко това в името на предизборна кампания, това означава, че даваме поле за ново развитие на Корупцията“.   Политологът коментира, че обхватът на лицата, които подават имуществени декларации, е голям, но вече има съответните документи и „ангажимент на лицата, че тези документи са верни, което е основание при установяване на нарушение или на несъответствие да се задейства незабавно съответната процедура на разследване“: „Изглежда, че антикорупционната комисия под ръководството на Пламен Георгиев е засегнала интереси, защото фокусирането върху неговата личност очевидно не е само в резултат на справедлив гняв срещу разминаване в цените на имота му“.   Прокуратурата продължава да е твърде централизирана и йерархичната структура в нея, съчетана със санкциите за непостигане на осъдителна присъда, „въздържат прокурорите от предприемане на инициатива, а имаме нужда от много по-инициативни и много по-смели прокурори“, убеден е Гълъбов.", "date": "2019.04.05", "title": " Антоний Гълъбов: Политическата корупция е риск пред националната сигурност"}
{"url": "http://epicenter.bg/article/Vanshnite-ministri-ot-NATO-vav-Vashington--Zaedno-mozhe-da-se-izpravim-sreshtu-vsyaka-zaplaha/179439/2/0", "text": "„С непрекъснато адаптиране към новите реалности ние ще се изправим пред всяка заплаха, по всяко време, от всяка посока. . С тази декларация завърши юбилейната среща на външните министри на Организацията на Северноатлантическия договор (НАТО) във Вашингтон, посветена на 70-ата годишнина от основаването на алианса, съобщиха от МВнР. Българската делегация на срещата се оглавява от вицепремиера и министър на външните работи Екатерина Захариева.   Първите дипломати от НАТО заявяват още, че са готови да се противопоставят единни на тероризма във всичките му форми, предизвикателствата на миграцията, киберзаплахите и дезинформацията.  „Днес нашият съюз е по-силен отвсякога,  , се казва още в декларацията на срещата.    Министрите обсъдиха състоянието на отношенията с Русия, включително ситуацията около Договора за унищожаване на ракетите със среден и малък обсег.    „Сигурността в Черно море е изключително важна за България. Страната ни подкрепя двупистовия подход спрямо Русия, който от една страна изисква политика на възпиране, а от друга - поддържането на конструктивен диалог”, изтъкна Захариева. Пакетът за Черно море, който одобриха министрите, предвижда подобряване на координацията на НАТО с Грузия и Украйна и увеличаване на подкрепата за тези две държави, но не води до поемане на нови ангажименти от страна на България и до разполагане на нови сили на НАТО в Черно море.   Външните министри обсъдиха и борбата с тероризма, който продължава да бъде пряка заплаха за НАТО и страните-партньори. През декември 2018 г. беше актуализиран Планът за действие за засилване на ролята на НАТО в борбата на международната общност с тероризма, който определя бъдещите действия по оценка, превенция, подготвеност, ангажираност и изграждане на способности.  , за подкрепата и сключените двустранни договори, позволили даването на зелената светлина за членство на Скопие в Алианса и започване на преговори с ЕС.", "date": "2019.04.05", "title": "Външните министри от НАТО във Вашингтон: Заедно може да се изправим срещу всяка заплаха"}
{"url": "http://epicenter.bg/article/Radev--Balgariya-ima-kapatsitet-da-privleche-strategicheska-germanska-investitsiya-/179444/2/0", "text": "Моделът на българо-германско икономическо сътрудничество е успешен и България има капацитет да привлече стратегическа инвестиция от Германия. Това заяви държавният глава Румен Радев пред журналисти, след като заедно с федералния президент на Германия Франк-Валтер Щайнмайер посети производствената база на дружеството Либхер-Хаусгерете Марица ЕООД в Радиново, основано през 1999 г., съобщават от прессекретариата на президента  Двамата държавни глави разгледаха и учебния център на завода, където разговаряха със служители.  Българският президент посочи, че за да успеем да привлечем такава стратегическа инвестиция у нас, България трябва да убеди германското държавно ръководство и общественост, че имаме потенциал и можем да се справим.  „Точно по тази причина предложих на германския президент с представители на германските медии да дойдат тук, в „Либхер“, да видят, че моделът на българо-германско икономическо сътрудничество работи и дава резултати“, посочи президентът Радев.  Днес е вторият ден от официалното посещение на германския президент Франк-Валтер Щайнмайер в България. Той е у нас по покана на българския държавен глава Румен Радев.  ", "date": "2019.04.05", "title": "Радев: България има капацитет да привлече стратегическа германска инвестиция "}
{"url": "http://epicenter.bg/article/Angelkova-otgovori--Imotat-v-Dragalevtsi-e-kupen-v-kraya-na-2018-g--predstoi-da-go-deklariram/179451/2/0", "text": "Министърът на туризма Николина Ангелкова отговори във Фейсбук на новите \"разкрития\" на лидера на НФСБ Валери Симеонов относно закупен от нея имот в Драгалевци, който бил \"с перфектно обзавеждане\".  Във връзка с нови опити за неправомерно замесване на името ми, този път с обвинение, че не съм декларирала имот в град София, мога да заявя:  Имотът е закупен в края на изминалата 2018 г., предстои да бъде деклариран в ежегодната декларация за имущество и интереси по чл. 35, ал. 1, т. 2 от Закон за противодействие на корупцията и за отнемане на незаконно придобитото имущество, която се подава за предходна календарна година. Това задължение следва да изпълня в срок до 15 май 2019 г., съгласно чл. 38, ал. 1, т. 2 от същия закон.  Става въпрос за покупка само на парцел урегулиран поземлен имот (дворно място от 1253 кв. м.), находящ се във в.з. Киноцентъра 1 ч. Къщата и гаражът, които са отбелязани на кадастралната карта, са били необитаеми много години и са негодни за ползване и предстои задължително събаряне, което е допълнителен разход.  При проверка на пазарните цени на УПИ в района, както и на извършените реални сделки в Агенцията по вписванията, може да се установи, че сделката е извършена на пазарна цена.  Паричните средства за покупката на имота са от моите родители, като всички данъци са надлежно заплатени.  За справка можем да Ви предоставим какви са пазарните цени на парцели в посочените квартали: (средно 122 до 220 евро за кв. метър, като върху парцелите също има необитаеми постройки)  https://m.imot.bg/results?rub=1&currency=EUR&type_home=18%7E&sort=1&town=43&raioni=96%7E123%7E97&fe_agkinds=0&fe_wobl=1&fromdesktop=1&slink=4h5eap  Заявявам, че за всяка една сделка преди нейното сключване съм възлагала извършването на пазарна оценка на имота от лицензиран оценител, вписан в публичния регистър на Камарата на независимите оценители. Видно е, че цената на покупко-продажбата отговоря на действителната пазарна цена към момента на извършване на сделката и съобразно индивидуалните характеристики на конкретния имот.   ", "date": "2019.04.05", "title": "Ангелкова отговори: Имотът в Драгалевци е купен в края на 2018 г., предстои да го декларирам"}
{"url": "http://epicenter.bg/article/EK--Balgariya-e-sred-darzhavite-s-nay-golyama-smartnost-zaradi-mrasen-vazduh/179454/2/0", "text": "България е една от държавите в ЕС с най-голяма смъртност заради мръсен въздух, се посочва в представен в петък доклад на Европейската комисия, съобщава БТА.   В документа се отбелязва, че замърсяването на въздуха поставя нашата страна на челните места по брой изгубени години живот. Според Европейската агенция по околна среда замърсяването на въздуха у нас е довело до около 15 200 случая на преждевременна смърт през 2015 г.   Основните източници на замърсяване на въздуха от прах са битовото отопление и превозните средства. Въпреки че наскоро прие изменения в законодателството, България все още не е предприела практически структурни мерки за справяне със замърсяването на въздуха и за уеднаквяване на целите за качеството на въздуха с ключови политики в областите на околната среда, енергетиката и превозите, се посочва в документа. България все още не е изпълнила задълженията си за запазване или възстановяване на видове и местообитания. Създаването на ефективно управление на мрежата \"Натура 2000\" и подобряването на администрацията в тази област се отчита като предизвикателство. Основните заплахи за биологичното разнообразие в България включват загубата на местообитания заради развитието на градовете и инфраструктурата, неустойчивото земеделие, повишеното замърсяване на въздуха.   Въпреки продължаващите инвестиции в изграждането на необходимата инфраструктура, подкрепена главно с финансиране от ЕС, България все още изостава значително от европейските показатели за пречистване на градските отпадъчни води. Едва 26 на сто от тези води се събират, 20,4% от събраното количество се подлага на вторично пречистване, а 6,7% от събраните отпадъчни води се подлагат на по-задълбочена обработка. Според ЕК има нужда от допълнителни 2 млрд. евро за изграждането на мрежи за събиране на отпадни води и за пречиствателни станции. Комисията отбелязва още, че България е постигнала значителен напредък в картографирането и оценяването на екосистеми и техните свойства, както и в разработването на системи за отчетност на \"природния капитал\". Въпреки това, правилното изпълнение на законодателството за защита на природата остава предизвикателство, пише в доклада.   Въпреки че България е приела добро законодателство за справедливо изчисляване на такса \"Смет\", тя все още не е приложила правилото \"замърсителят плаща\". Напредъкът в справянето със замърсяването на въздуха е ограничен до приемането на закони. Все още не е отчетено ефективно прилагане, допълва комисията.", "date": "2019.04.05", "title": "ЕК: България е сред държавите с най-голяма смъртност заради мръсен въздух"}
{"url": "http://epicenter.bg/article/BSP--Koalitsiyata-GERB--DPS-i--quot-Obedineni-patrioti-quot--deystva-i-v-TsIK-/179455/2/48", "text": "Коалицията ГЕРБ, ДПС и ОП се пренесе и в ЦИК. Това се посочва в позиция на Изпълнителното бюро на Националния съвет на БСП, разпратена до медиите.  „Доказателство за това са решенията им за служебно назначаване на Районни избирателни комисии. В познатия им стил, без аргументи и силово, те отстраняват представителите на опозицията от ключови позиции. Резултатите от последните заседания са, че от 31 РИК – 29 са с председател от ГЕРБ. Само за сравнение си струва да припомним, че съотношението на представителите на ГЕРБ и БСП, вътре в самата ЦИК, е 7 към 6\", се казва в позицията.  „Въпреки изискванията за запазване на съотношението между парламентарно представените партии и коалиции, и без да зачита многобройните проведени по закон консултации, ГЕРБ, с помощта на представителите на ДПС и ОП, си осигурява пълен контрол върху Районните избирателни комисии.  Причината за това може да е само една. Затиснати от „Апартаментгейт\" и срива в общественото доверие, статуквото търси начин да оцелее чрез контрол и манипулации.  Няма да позволим това да се случи и ще защитаваме правата и демокрацията, в това число пред съда\", посочват още от ИБ на БСП.  ", "date": "2019.04.05", "title": "БСП: Коалицията ГЕРБ, ДПС и \"Обединени патриоти\" действа и в ЦИК "}
{"url": "http://epicenter.bg/article/Elena-Yoncheva-kam-mladezhi-ot-Aytos--Vie-mozhete-da-promenite-Balgariya-/179458/2/0", "text": "Говорителят на ПГ на \"БСП за България\" и водач на листата на левицата за европейските избори Елена Йончева се срещна с млади хора от гр. Айтос, съобщиха от пресцентъра на партията. Те поискаха да се срещнат с нея, за да научат повече за работата й като журналист, документалист и политик.  Младите хора зададоха множество въпроси, свързани с работата на Елена Йончева в точките на военни конфликти в Алжир, Сирия, Афганистан, Чечня, Сомалия. Свободата на журналистиката и разкритията на народния представител във филма \"Граница\" също бяха част от темите на продължилата повече от два часа среща.  \"Разговорът с вас ми даде надежда, че не всичко е загубено. С такива будни млади хора България и Европа имат бъдеще. Промяната е във вашите ръце, вие можете да промените България и трябва да го знаете\", заяви Елена Йончева пред младежите.  Тя добави, че свободата и обективността на журналистиката са изключително важни и коментира, че тя неслучайно е четвъртата власт.  \"Тя не се състои само в това - опозицията и управляващите да имат думата в медиите. Важна е свободата на изразяване на журналистите, както и възможността за независими журналистически разследвания\", категорична бе Йончева.  На въпрос- защо ЕС е важен за страната ни, Елена Йончева коментира, че Eвропа е уникален континент.  \"Тук имаме безплатно и гарантирано здравеопазване и образование, гарантирани основни граждански права и това не е даденост. Всичко е постигнато в резултат на десетилетни дискусии и битки между политически партии, профсъюзи и организации\", добави тя.  Йончева каза още, че тези постижения трябва да бъдат съхранени.  \"За съжаление у нас нивото на здравеопазването и образованието е доста по-ниско, отколкото в развитите европейски страни и това трябва да бъде променено\", каза още Елена Йончева.  ", "date": "2019.04.05", "title": "Елена Йончева към младежи от Айтос: Вие можете да промените България "}
{"url": "http://epicenter.bg/article/Kaloyan-Pargov--BSP-Sofiya-kategorichno-podkrepya-kolektivniya-isk-na-targovtsite-ot--quot-Graf-Ignatiev-quot-/179460/2/0", "text": " Това заяви лидерът на БСП - София и на социалистите в СОС Калоян Паргов.   \"Запознахме се с исканията на самоорганизиралите се търговци и смятаме, че те са съвсем справедливи, коментира той. - Ще използваме всички възможности, които имаме като опозиция, за да им помогнем да защитят интересите си. За съжаление, управляващите в Столична община не се отнесоха сериозно към исканията им, неглижираха ги, може би защото сметнаха, че гражданите с малкия бизнес са беззащитни. Очевидно преценката им е грешна. Търговците от улица \"Граф Игнатиев\" не са беззащитни и смятат да отстояват правата си докрай. А ние сме твърдо с тях!\".     \"От естетическа гледна точка, той не се харесва на гражданите. Една от причините е, че не беше подложен на широко обсъждане, за да се постигне консенсус в това отношение, припомни тя. - Вижда се, че и оценката на въздействието е направена съвсем формално за този проект. Никой не е отчел реалностите. В продължение на година бизнесът по \"Граф Игнатиев\" е поставен на колене. Никой не е преценил вредите, които този бизнес ще претърпи. Този случай за сетен път показва, че когато Столична община планира такива големи ремонти, трябва най-напред да прави много сериозна оценка на въздействието, което те имат върху съпътстващия бизнес. За да не допуска ситуации, като тази на \"Граф Игнатиев\". Всички виждаме, че едни неправилно планирани ремонтни действия може да доведат до фалит на най-уязвимата част от бизнеса, а именно - семейният, малките и средни търговци, а те би трябвало да са гръбнакът на софийската икономика\".", "date": "2019.04.05", "title": "Калоян Паргов: БСП-София категорично подкрепя колективния иск на търговците от \"Граф Игнатиев\""}
{"url": "http://epicenter.bg/article/Zaharieva--Nyama-da-badat-razpolagani-novi-sili-na-NATO-v-balgarskata-chast-na-Cherno-more-/179398/2/0", "text": "България е за продължаване на диалог с Русия по въпроса анексирането на Крим. Това заяви във Вашингтон външният министър Екатерина Захариева, която е на среща по повод 70-ата годишнина от създаването на НАТО, предава БНР.  По време на форума генералният секретар Йенс Столтенберг неведнъж изрази опасения от „руската агресия“ в района на Черно море след анексирането на Крим. Той каза, че ситуацията застрашава Грузия и Украйна, като подчерта, че те са независими държави, които имат право да правят свой собствен избор.  Столтенберг говори и за пакет от мерки за засилено присъствие в региона. Според министър Захариева планът не включва разполагане на нови сили в Черно море и залага на повече сътрудничество и координация с Грузия и Украйна. По думите й планът няма да доведе до допълнителни ангажименти спрямо България.  Мерките бяха обявени след като в продължение на няколко дни действията на Русия бяха представяни като едно от най-големите предизвикателства за Алианса. В обвиненията Москва видя провокация. На въпрос на БНР министър Захариева определи това като обичайна реакция.  „Русия в много действия вижда провокация, но истината е, че не е бил някой от съюзниците в НАТО, който да е окупирал част от чужда територия и всъщност идеята на всички съюзници е да продължаваме диалога с Русия и че се надяваме този диалог, който водим в съвета НАТО-Русия да доведе наистина до смислен диалог и намаляване на напрежението. Всъщност всички това искаме,“ подчерта вицепремиерът  Министър Захариева се обяви за продължаване на диалога с Кремъл, „за да се върне Русия по пътя към международното право“.  ", "date": "2019.04.05", "title": "Захариева: Няма да бъдат разполагани нови сили на НАТО в българската част на Черно море "}
{"url": "http://epicenter.bg/article/Parlamentat-glasuva-promenite-v-kabineta--Danail-Kirolov-stava-ministar-na-pravosadieto/179399/2/0", "text": "  Цецка Цачева напусна кабинета заради скандала \"Апартаментгейт\". Тя беше първата която подаде своята оставка, а примера и последваха председателят на групата на ГЕРБ в парламента Цветан Цветанов и заместник-министрите на спорта и на енергетиката - Ваня Колева и Красимир Първанов.   Оставката на Цецка Цачева е шестата промяна в кабинета \"Борисов 3\". Преди нея министерските кресла напуснаха Николай Петров, Ивайло Московски, Валентин Радев, Николай Нанков и Валери Симеонов.   Седем министри от кабинета „Борисов 3“ ще отговарят на депутатски въпроси. Сред тях е и министърът на туризма Николина Ангелкова. \r\n Това се посочва в програмата за работа на Народното събрание. \r\n   \r\n Земеделският министър Румен Порожанов ще коментира намаляването на хранителните отпадъци и двойния стандарт при храните в ЕС. \r\n   \r\n Министърът на регионалното развитие и благоустройството Петя Аврамова ще отговаря на въпроси относно рехабилитация на пътища в страната и относно финансирането на пътни участъци в област Благоевград. \r\n   \r\n На депутатски питания във връзка с нивото на нелегалната миграция и превантивните мерки за сигурност по българската граница ще отговаря вътрешният министър Младен Маринов. Той ще коментира и условията на труд на служителите в МВР. \r\n   \r\n Социалният министър Бисер Петков ще представи проекти на министерството, които ще се реализират в областите Бургас и Благоевград. \r\n   \r\n За насърчаването и развитието на библиотечния сектор и финализирането на Националната стратегия за развитие на българската култура ще говори министърът на културата Боил Банов. \r\n   \r\n На шест депутатски въпроса ще отговаря и министърът на околната среда и водите Нено Димов. Сред темите, които ще коментира, са мерките за подобряване качеството на атмосферния въздух в София и прилагането на Рамковата директива за морска стратегия. \r\n   \r\n Министърът на туризма Николина Ангелкова ще отговаря на въпроси относно постигнатите резултати за зимен сезон 2018/2019 и очаквания за летния сезон, както и относно мерките против некоректни туроператори. \r\n   \r\n", "date": "2019.04.05", "title": "Парламентът гласува промените в кабинета. Данаил Кирилов става министър на правосъдието"}
{"url": "http://epicenter.bg/article/Tsvetan-Tsvetanov--GERB-podkrepya-Manfred-Veber-i-nie-shte-dadem-nashiya-silen-glas-za-ENP/179400/2/0", "text": "\r\n \r\n \r\n \r\n „Манфред Вебер е единственият кандидат, който наистина изслушва гражданите. През последните месеци, той посети 17 държави, срещна се с над 40 000 граждани. Той е единственият кандидат, който вярва, че заедно, обединени, можем да постигнем реални резултати за всички европейци. Само заедно можем да се борим срещу тероризма, само заедно можем да създадем истинска кибер защита за Европа, само заедно можем да имаме защита на границите на ЕС, заедно можем да обединим ресурси и знание и да се борим срещу болести като рак и алцхаймер, да се борим срещу климатичните промени и да намираме конкретни решения за чисти технологии. Слогънът на кампанията на Вебер е - Силата на \"НИЕ\" (The Power of We) - силата да бъдем обединени в общи каузи, а не да се делим. Европейският начин на живот е уникален начин на живот, който трябва да защитаваме“, написа още Цветанов.", "date": "2019.04.05", "title": "Цветан Цветанов: ГЕРБ подкрепя Манфред Вебер и ние ще дадем нашия силен глас за ЕНП"}
{"url": "http://epicenter.bg/article/Deputatite-shte-glasuvat-okonchatelno-promeni-v-Zakona-za-bankovata-nesastoyatelnost/179403/2/0", "text": "Депутатите ще гласуват окончателно промени в Закона за банковата несъстоятелност, свързани с въвеждане на нов клас кредитори. Предложени са два законопроекта за промени в Закона за банковата несъстоятленост - един на Министерски съвет и един общ на ГЕРБ, НФСБ и ДПС.   \r\n Предложенията на управляващите предвиждат транспониране на европейска директива и въвеждане на нов клас кредитори – притежатели на непривилигирован необезпечен първостепенен дълг, който следва да има по-висок ред от притежателите на инструменти на собствения капитал и подчинен дълг и по-нисък ред спрямо притежателите на други инструменти. Предложенията се обуславят от факта, че действащият закон не отразява спецификата на финансовите инструменти с различни нива на подчиненост. \r\n   \r\n В мотивите е посочено, че целта на направените предложения е да се гарантира правна сигурност за банките и инвестиционните посредници и за инвеститорите. \r\n   \r\n С общия законопроект се предлага служебно вписване на кредиторите в списъка на приетите от синдика вземания. Според вносителите това ще гарантира правата им. Част от измененията са свързани и с ограничаването на разходите от масата на несъстоятелността. \r\n   \r\n В този законопроект се внася яснота като се уточнява изрично кои са страните в съдебните производства, от които предварително не се събира държавна такса. \r\n   \r\n В производствата по обжалване няма да се събира такса, ако кредиторът е придобил вземането и задължението си преди датата на решение за откриване на производство по несъстоятелност, но към момента на придобиване на вземането или задължението е знаел, че е настъпила неплатежоспособност или че е поискано откриване на производство по несъстоятелност. \r\n", "date": "2019.04.05", "title": "Депутатите ще гласуват окончателно промени в Закона за банковата несъстоятелност"}
{"url": "http://epicenter.bg/article/Angelkova--Tehnicheska-e-greshkata-v-deklaratsiyata-mi/179404/2/0", "text": "„Влязла съм в политиката с достатъчно средства. Мога да докажа всеки един лев, който съм похарчила”. Това заяви в предаването „Здравей, България” по Нова теливизия министърът на туризма Николина Ангелкова. В четвъртък лидерът на НФСБ Валери Симеонов замеси името й в скандала с евтините апартаменти. „Не съм очаквала, че такова внушение ще бъде направено от г-н Симеонов”, коментира Ангелкова.   По грешка през 2011 година, когато съм влязла в политиката, е записана по-ниска цена в декларацията ми. Отбелязана е данъчната оценка вместо продажната цена, защото и двете суми присъстват в нотариалния акт. Това е чисто техническа грешка, обясни Ангелкова защо в публичните й декларации фигурира разминаване в цената на жилището, за което вчера съобщи Валери Симеонов. \r\n   \r\n Тя отново обясни, че апартамента й е подарък от родителите й, които имат високи доходи.  Преди политическите й постове тя също е заемала високоплатени ръководни позиции и доходите й са легални. Многократно повтори, че жилището е купено е през 2008 г., когато тя не е била в политиката.  Родителите й са купили и апартаментът, който се води на името  на дъщеря й. \r\n   \r\n По думите на Ангелкова Валери Симеонов има фиксация върху нея и не може да си обясни защо всяка година преди летния сезон той се активира със силни чувства към нея. \r\n   \r\n Министърът на туризма все ощ не е имала среща с премиера Бойко Борисов, на която да се говори конкретно по темата с имотите й и конфликта със Валери Симеонов, стана ясно от думите й. \r\n \r\n   \r\n", "date": "2019.04.05", "title": "Ангелкова в обяснителен режим: Техническа е грешката в декларацията ми"}
{"url": "http://epicenter.bg/article/Radev-i-Shtaynmayer-shte-razgledat-zavod-na-germanska-firma-v-Plovdivsko/179406/2/0", "text": "Президентът Румен Радев и германският му колега Франк-Валтер Щайнмайер ще разгледат завод на германска фирма в Пловдивско. Това предаде Нова тв.   Вчера Щайнмайер пристигна на официално посещение у нас по покана на държавния глава Румен Радев. В София Щайнмайер и премиерът Бойко Борисов обсъдиха нуждата от устойчив общоевропейски механизъм, който да дава отговор на миграционните въпроси. Перспективите за стратегическа германска инвестиция в България пък бяха сред темите на разговор между българския и германския президент.  Президентът Щайнмайер коментира увеличените икономически показатели между двете страни като много впечатляващи. Той призова присъстващите към откровена дискусия, включително и за евентуални проблеми. Германските фирми нямаше да бъдат тук, ако България не се развиваше като едно привлекателно място за инвестиции, каза Щайнмайер и добави, че от представителите на германските фирми ще се чуе, че те се нуждаят от добре обучени кадри.", "date": "2019.04.05", "title": "Радев и Щайнмайер ще разгледат завод на германска фирма в Пловдивско"}
{"url": "http://epicenter.bg/article/Andrey-Raychev--Na-evroizborite-imame-shans-da-provedem-operatsiya--quot-Chisti-ratse-quot-/179407/2/0", "text": "  Това каза в сутрешния блок на БТВ социологът Андрей Райчев, който коментира скандалите с апартаментите по високите етажи на властта.   \"Според мен Бойко Борисов си мислеше, че скандалът ще затихне и ще успее да го локализира. Последните действия на управляващите обаче са абсурдни. Говоря за номинирането на Данаил Кирилов за правосъден министър. Това е човекът, който генерира всичките скандали в парламента със своите закони. Според мен тази кандидатура ще бъде оттеглена. Говоря за вчерашните изказвания, че Корнелия Нинова е предлагала някакви милиони. Това са пълни глупости. Ние като българи не трябва да проспиваме тази ситуация на скандали и да направим един качествен прелом. Явно тези хора са самозабравили и не ги е страх от гласа Божий. Това трябва да направим и да не спираме - да им покажем, че има глас Божий. Ние трябва да им кажем, че те не стават, не защото са престъпници, това ще го реши съдът, а те не стават, защото са неморални. Имаме изключителен шанс на евроизборите да проведем една операция \"чисти ръце\", обяви Райчев.    Страшно важно е, че има европейски избори  на 26 май\", вметна той, като така онагледи целта на всичките си публичните си изяви. Позицията министър на правосъдието за Данаил Кирилов е понижение в сравнение с поста му на председател на правната комисия в парламента.  ", "date": "2019.04.05", "title": "Андрей Райчев: На евроизборите имаме шанс да проведем операция \"Чисти ръце\""}
{"url": "http://epicenter.bg/article/Traditsiyata-spazena--GERB-sas-SDS-se-registriraha-parvi-za-evrovota/179409/2/0", "text": "  По традиция ПП ГЕРБ се регистрира първа, тъй като от миналата неделя – 31 март, представители от младежката организация на партията пазят ред пред входа на Централната избирателна комисия на пл. \"Княз Александър I\" №1. Оттогава те дават денонощни дежурства, за да гарантират, че партията ще се регистрира преди всички останали за предстоящия вот.  ", "date": "2019.04.05", "title": "Традицията спазена! ГЕРБ със СДС се регистрираха първи за евровота"}
{"url": "http://epicenter.bg/article/Tezhka-katastrofa-na-AM--quot-Hemus-quot--udariha-se-dva-kamiona--ima-zaginal/179411/2/0", "text": "Един човек е загинал при катастрофа между два камиона на АМ „Хемус“ в района на Белокопитово. Това съобщиха от съобщиха от ОДМВР - Шумен.  Два тежкотоварни автомобила, които са пътували един след друг в посока Варна-София, са се ударили в района на п. в. Белокопитово. Водачът на втория автомобил е починал. Участъкът е затворен за движение в момента.   Движението в района на катастрофата се пренасочва през етапна връзка. Единият тежкотоварен автомобил е превозвал тор, а другият - цимент.", "date": "2019.04.05", "title": "Тежка катастрофа на АМ \"Хемус\", удариха се два камиона, има загинал"}
{"url": "http://epicenter.bg/article/Daniel-Kirilov-stana-pravosaden-ministar-sas-120-glasa/179412/2/0", "text": "Парламентът гласува оставката на Цецка Цачева и я замени с Данаил Кирилов като министър на правосъдието.   15 депутати се възпротивиха на напускането на Кирилов и отиването му в правосъдното министерство. 120 казаха \"да\".   Юристът Кирилов беше депутат три мандата и шеф на правната комисия. Той бе представен от вицепремиера Томислав Дончев. Дебати нямаше. Кирилов се закле, а председателят на НС Цвета Караянчева му пожела успех. Премиерът Бойко Борисов отсъстваше.  ", "date": "2019.04.05", "title": "Данаил Кирилов стана правосъден министър със 120 гласа"}
{"url": "http://epicenter.bg/article/Tsvetanov--Stsenaristite-na--Apartamentgeyt--nachertaha-i--Kostinbrod--/179414/2/48", "text": "Сценаристите на „Апартаментгейт” начертаха и „Костинброд”. Това каза пред журналисти зам.-председателят на ГЕРБ и председател на Националния предизборен щаб на партията Цветан Цветанов, след като внесе в ЦИК документите за регистрация за предстоящите европейски избори, предаде Агенция „Фокус“.  В отговор на въпрос ще снеме ли ГЕРБ доверието си от председателя на КПКОНПИ Пламен Георгиев, след като БСП събира подписка за отстраняването му Цветанов отговори: „Не знаем какво са внесли БСП. Не знаем дали има законово основание за искането на оставката му“.  „Нека да бъдем по-сериозни като политици. Не може политическа партия БСП, която има депутати с повдигнати обвинения за пране на пари и ги слага на водещи позиции в евролистата им, да дава морална оценка“, заяви той. „Да дадем възможност институциите да свършат работата си. Всеки е невинен до доказване на обратното“, призова Цветанов.  Според него в предизборен период много по-достойно е да покажеш, че можеш да покажеш стъпка встрани. В отговор на въпрос трябва ли Пламен Георгиев да направи тази стъпка встрани, Цветанов коментира: „Предприети са действия. Има отпуск и това е ясен знак и възможност компетентните органи да си свършат работата. Да не остава никакво съмнение в обществото, че някой иска да манипулира“.  „Задавате ми въпрос за Пламен Георгиев - защо не ми задавате въпрос за Лозан Панов? Защо са тези двойни стандарти?“, попита той.  „Когато някой иска да участва в предизборна кампания по този начин, това не е политика“, подчерта Цветанов. „С конфронтация и компромати никой не е успял- нито в личния живот, нито в политически план“, обяви той.  „Всички тези сценаристи, които в момента чертаят планове, са същите тези, които чертаеха и „Костинброд“, заяви Цветанов.  „Убеден съм, че ще се представим в предизборната кампания по най-добрия начин. Нашата листа от 17 човека е най-компетентната и знаещата. Придобили са най-много европейски опит“, подчерта зам.-председателят на ГЕРБ. „Европа ни чува, успя да ни чуе по време на Председателството с министър-председател Бойко Борисов за приоритетите, които заложихме и за Западните Балкани. Имаме видими резултати- Северна Македония“, каза още той  \"Всяка предизборна кампания има компроматни сценаристи. Убеден съм, че старанието да се поддържа тази тема, работи само срещу тях\", подчерта Цветанов в отговор на въпрос оставките в ГЕРБ ще повлияят ли на резултатите на партията на изборите.  „За нас е важно да покажем какви са нашите евродепутати, които ще бъдат изпратени в ЕП и ще ни представляват в европейските институции“, обяви той.  „Трябва да обединим усилията си, за да може гласът на България да бъде чут максимално силно“, заяви Цветанов. „  „Убеден съм, че с реалните резултати, които сме постигнали в средата за живеене на всички населени места, ще имаме необходимата подкрепа, за най-много евродепутати, които да подкрепят ЕНП“, подчерта зам.-председателят на ГЕРБ.  В отговор на въпрос как ще коментира това, че последната атака в скандала с апартаментите дойде от коалиционния му партньор Валери Симеонов срещу министър Николина Ангелкова, Цветанов каза: „Не бих искал да коментирам тази тема, днес е хубав и слънчев ден. Имаме регистрация, да отдадем заслуженото на младите хора“.  „Да се регистрираме първи е традиция и стандарт. Благодаря на младежите, които бяха тук денонощно. Това е тяхна инициатива още от 2007 година“, припомни той.  „Надяваме се, че с подкрепата на СДС, обединявайки усилията си, да покажем, че Манфред Вебер ще бъде бъдещият председател на ЕК“, коментира Цветан Цветанов.  „Необходимите подписи за регистрация са 2500. Само за ден и половина ние събрахме 47 200. Това, което имаме по закон, е да внесем 9999 подписа и ние сме го изпълнили“, каза още той.   Вчера бяхме подкрепени от ПП „Обединени земеделци“. Има още две организации, които завяват подкрепата за ПП ГЕРБ, каза още Цветанов.  „Това са организации, които са истинската автентична десница“, заяви той. „Водим разговори. Ще се подпишат споразумения с председателя на ГЕРБ Бойко Борисов“, съобщи Цветанов.  „Това, което направи СДС, е правилният подход. Трябва да бъдем консолидирани и обединени по повод призива на Жозеф Дол за членките на ЕНП. Семейството трябва да бъде подкрепено“, посочи той.  „Призивът ми към всички демократично мислещи български граждани - нека гласът ви бъде чут и Европа да бъде обединена“, заяви зам.-председателят на ГЕРБ.   ", "date": "2019.04.05", "title": "Цветанов: Сценаристите на „Апартаментгейт” начертаха и „Костинброд” "}
{"url": "http://epicenter.bg/article/Politolozi--Nie-v-momenta-nablyudavame-politicheska-katastrofa/179415/2/0", "text": "Ние в момента наблюдаваме политическа катастрофа, която започва да прилича на снежна топка. Наблюдаваме катастрофа, която управляващите гледат отстрани и чакат да видят кой ще е следващият.   \r\n Така политологът Димитър Ганев и социологът Стефан Георгиев коментираха пред БНТ политическата обстановка в страната и най вече скандала с евтините апартаменти на властта. \r\n   \r\n Коалицията не е толкова единна, колкото ни беше обяснявано година и нещо. Май месец ще бъде един много важен месец, защото тогава ще стане ясно на къде отива подкрепата за българските партии, каза социологът Стефан Георгиев. \r\n   \r\n По думите му този скандал вече наистина е минал на едно друго ниво във връзка с нападките от Валери Симеонов към министър Ангелкова. Той го определи като начин за разчистване на лични сметки. \r\n   \r\n \"Две седмици продължава скандала с евтините апартаменти на властта. Всеки ден излиза нещо ново. Последната атака е от вчера и тя идва от самата управляваща коалиция – случаят с Николина Ангелкова“, напомни Георгиев. \r\n   \r\n Скандалът \"Апартаментгейт\" помита всичко като лавина. Скандалът бих определил вече като политическа чума. Не помня кога сме имали толкова продължителен скандал. Винаги един скандал е покривал друг. Сега тази политическа чума не се знае кога ще бъде спряна. Част от обикновените българи също придобиват имоти на данъчни оценки. Имотния регистър ще се превърне сега в новите досиета, заяви Димитър Ганев. \r\n   \r\n Той коментира наистина ли Корнелия Нинова е предложила на Михаил Миков 30 млн. лв. за лидерския пост в БСП. „Най – лесно е един скандал да бъде захлупен с друг. Дали обаче сагата с имотите ще продължи с нови епизоди, нови лица или ще започнат да излизат фигури, които да потвърждават или отричат този подкуп, ще видим скоро“, заяви Ганев. \r\n   \r\n Според него обществото чува само едно – списък от хора, които имат скъпи имоти и вследствие на това на предстоящите изборите на 26 май е много вероятно да има отдръпване на избиратели \r\n", "date": "2019.04.05", "title": "Социолози: Наблюдаваме политическа катастрофа, която управляващите гледат отстрани"}
{"url": "http://epicenter.bg/article/Vremeto-dnes---yasno--posle-zaoblachavane--no-bez-valezhi/179416/2/0", "text": "Днес се очаква предимно слънчево време. След обяд от югозапад облачността ще започне да се увеличава, но без валежи. Вятърът ще е слаб до умерен, предимно от изток-югоизток. Дневните температури ще се повишат и максималните ще са между 18° и 23°,  по-ниски по Черноморието. Край морето ще бъде предимно слънчево, с повече ниска облачност в сутрешните и вечерните часове. Ще духа слаб до умерен югоизточен вятър. Максималните температури ще са между 10° и 13°. Температурата на морската вода е 9-11°. Вълнението на морето ще е 2-3 бала.   Над планините ще бъде предимно слънчево. Около обяд от югозапад ще започне увеличение на облачността, което до вечерта ще обхване Рило-Родопския масив, но валежи са малко вероятни. Ще духа слаб до умерен южен вятър. Температурите ще се повишат и максималната на височина 1200 метра ще е около 11°, на 2000 метра – около 4°.", "date": "2019.04.05", "title": "Времето днес - ясно, после заоблачаване, но без валежи"}
{"url": "http://epicenter.bg/article/Rumen-Hristov--Ne-davam-saveti-na-drugi-desni-formatsii---vzehme-osaznato-reshenie-za-koalitsiya-s-GERB-/179417/2/48", "text": "Нека да коментираме на 27 май. Не давам съвети на колегите, ако обичат и те да не дават съвети на СДС. Ние взехме осъзнато решение. Това каза пред журналисти лидерът на СДС Румен Христов, след като ПП ГЕРБ се регистрира в ЦИК за европейските избори в отговор на въпрос как ще отговори на критиките на други десни формации за това, че СДС се е коалирал с ГЕРБ и искането на оставката му, предаде Агенция „Фокус“.  „Причината да не се случи коалицията, за която ме питате, не е в СДС. Близо 5 месеца водихме преговори и в крайна сметка тя не се случи“, коментира той.  „Затова направихме коалиция с възможно най-логичния партньор, член на ЕНП от много години. СДС е гласувал за неговото приемане“, заяви Румен Христов.  „Ще се мобилизираме и ще направим всичко възможно да постигнем високата цел да имаме 8 евродепутати. Няма да бъде лесна кампанията и си даваме сметка за това“, посочи лидерът на СДС.  „Смятам, че коалицията ни с ГЕРБ, която се случва, е много логична. Десницата трябва да бъде обединена, за да имаме преобладаващи депутати в ЕНП и Манфред Вебер да стане следващият председател на ЕК“, каза още Христов.  ", "date": "2019.04.05", "title": "Румен Христов: Не давам съвети на други десни формации - взехме осъзнато решение за коалиция с ГЕРБ "}
{"url": "http://epicenter.bg/article/-quot-Galap-quot--87--ot-balgarite-smyatat--che-ostavkata-na-Tsvetanov-ne-reshava-problema-s-apartamentite-mu-/179461/2/48", "text": "55% се съгласяват, че в темата с апартаментите на Цветан Цветанов и др. има и морален, и законов проблем, 17% намират най-вече законов проблем, 14% намират само морален проблем, а 6% не намират проблем. 87% смятат, че оставката на Цветанов не решава проблема, 6% - че го решава. Останалите се колебаят. Данните са от експресен, независим сондаж на \"Галъп интернешънъл\", който следи мнението по важните теми от последните седмици.  На този фон, за първи път онези, които смятат, че БСП може да спечели повече гласове от ГЕРБ на евроизборите, застигат и превишават тези, които не смятат така. 45% смятат, че това е възможно, 40% – че не е възможно, а останалите се колебаят. Следващи вълни на сондаж ще покажат дали това е трайна тенденция, или е ефект на моментната снимка.  Подобно е съотношението между онези, които се съгласяват с това, че виновен за този модел е самият Борисов, и онези, които не смятат така. Това е в синхрон с факта, че повече от 1/3 от потенциалния електорат на ГЕРБ в сондажа е разколебан в намеренията си да гласува и сега за тази партия. Явно влиянието на продължаващия скандал е сериозно.  По другата тема от последните седмици, 77% от запитаните не одобряват да се опрощават дългове на вероизповеданията. 13% са на обратното мнение и заявяват своето одобрение, а 10 на сто не могат да преценят. Това показва, че решението тази идея да се преразгледа и прецизира е било в правилна посока, според българите.  През цялата година „Галъп интернешънъл“ ще следи и обобщаващи въпроси, посветени на трийсетата годишнина от началото на демократичните и пропазарни промени у нас. В годината на избор на нов главен прокурор става важен и въпросът кой от главните прокурори се е справил най-добре с работата си, според българите. Въпреки слабата запознатост и традиционен негативизъм, все пак се наблюдават и положителни оценки, като най-много такива събира настоящият главен прокурор – Сотир Цацаров, посочен от 21%. Борис Велчев се е справил най-добре с работата си според 16 на сто от запитаните. Иван Татарчев – посочват 7%, а 5% избират Никола Филчев.  Причината за такъв тип данни вероятно идва и от теми, получили широка гражданственост, като, например, борбата с контрабандата. 45% от запитаните виждат реален напредък в борбата с контрабандни цигари у нас и го отчитат като положителен факт. Според 19 на сто, обаче, няма реален напредък и данните са опит да се прикрие реалността. Висок е и процентът на хората, които се колебаят – 36 на сто.  По всичко личи, че темите, свързани с престъпност, корупция и т.н. стават все по-важни за обществото. „Галъп интернешънъл“ ще продължава задълбочено да следи такива теми. Онова, което би могло да навреди на имиджа на вътрешните работи и сигурността, очевидно са идеи, като тази за адвокатите и ДАНС.  Мнозинството от 69% от българите са на мнение, че адвокатите в страната трябва да са напълно независими от властта и да пазят интересите и тайните на клиента си. 19 на сто от запитаните са на обратното мнение и подкрепят идеята адвокатите да станат на практика агенти на ДАНС и да докладват за случаи, засягащи националната сигурност. Останалите 12% се колебаят.   ", "date": "2019.04.05", "title": "\"Галъп\": За първи път повечето българи смятат, че БСП ще спечели евровота"}
{"url": "http://epicenter.bg/article/Atanas-Zapryanov-uchastva-v-sreshtata-na-ministrite-na-otbranata-na-NATO-vav-format-B9-v-Polsha/179462/2/0", "text": "Заместник-министърът на отбраната Атанас Запрянов участва в срещата на министрите на отбраната на държавите във формат Б 9, която се проведе във Варшава, Полша.   По време на срещата делегациите на България, Чехия, Естония, Латвия, Литва, Полша, Румъния, Словакия и Унгария обсъдиха въпроси, свързани с изпълнението на решенията на срещата на върха на НАТО в Брюксел през 2018 г. Особено внимание беше отделено на укрепването на сигурността на съюзниците от Източния фланг на Алианса, както и на отношенията с ЕС.   В рамките на форума министрите на отбраната бяха приети и от президента на Полша Анджей Дуда.  ", "date": "2019.04.05", "title": "Атанас Запрянов участва в срещата на министрите на отбраната на НАТО във формат Б9 в Полша"}
{"url": "http://epicenter.bg/article/Razdor-v-kralskoto-semeystvo--Kralitsata-otne-ot-Megan-bizhutata-na-Dayana/179456/10/99", "text": "Меган получи тежък удар от кралица Елизабет Втора.  Оказва се, че противно на всеобщото мнение съпругата на принц Хари не е по-харесваната снаха. Или поне на тази мисъл ни навежда новината, че Нейно Величество е забранила на Меган да носи бижута на Даяна, които са част от кралската колекция. Но, обърнете внимание, на Кейт ѝ е позволено да се появява с тях.   \"Случващото се силно изостри отношенията между двете млади семейства – Меган и Хари и Уилям и Кейт, и дълбоко разстрои по-малкия син на Даяна\", разкрива източник от Бъкингамския дворец, цитиран от в. \"Сън\".   Твърди се, че Меган наистина е била по-толерираната съпруга в един  определен период – все пак тя имаше самостоятелен ангажимент с кралицата само месеци след сватбата си, а за сравнение на Кейт тази чест бе оказана едва този март. Сега обаче ситуацията се е променила. А причината за това е недоволството на кралицата от цялостното поведение на Меган.    \"Ако трябва да съм напълно искрен, кралицата не е впечатлена от поведението на Меган, особено като нов член на семейството. Затова Нейно Величество е решила, че бижутата на Даяна, които са част от кралската колекция, вече няма да бъдат предоставяни на Меган\", допълва източникът.   Той обаче подчертава, че те са достъпни за Кейт, навярно защото тя е отдавна в семейството, а и един ден ще стане принцеса на Уелс. \"Това означава, че те по право ѝ принадлежат\", категоричен е източникът.   Меган все пак няма забрана върху всички бижута на Даяна, разкриват от медията. Покойната принцеса има лични колекции с бижута, които не са част от кралската, и изящните украшения от нея могат да бъдат и са били носени от съпругата на Хари.   Навярно решението на кралицата ще създаде силно напрежение в кралското семейство, разкриват от в. \"Сън\". От медията припомнят огромния скандал, който се разрази миналата година, когато Елизабет Втора не позволи Маркъл да носи на сватбата си тиара от кралската колекция. Това силно разгневи Хари, който дори стигна дотам в скандал с кралицата да ѝ заявява: \"Меган получава това, което иска\". В крайна сметка изгората на принца стигна до олтара с украшение за глава от платина и диаманти, избрано лично от Елизабет Втора.   Още тогава източници коментираха, че характерът на Меган на моменти е много тежък и че тя има много големи очаквания, които държи да бъдат задоволени. Дали желанието ѝ да се наложи е ядосало кралицата, не знаем, но е факт, че Нейно Величество вече я гледа под лупа и не е толкова благоразположена към нея.  Източник: woman.bg", "date": "2019.04.05", "title": "Раздор в кралското семейство: Кралицата отне от Меган бижутата на Даяна"}
{"url": "http://epicenter.bg/article/Amal-Kluni-podkrepi-kampaniya-za-mediynata-svoboda/179471/10/99", "text": "Британският външен министър Джереми Хънт даде началото на кампания за медийна свобода, заедно с адвокатката и правозащитничка Амал Клуни, в кулоарите на срещата на външните министри на Г-7 във френския курорт Динар на атлантическия бряг.   Хънт каза днес, че въпросът е от глобално значение след убийството на журналиста Джамал Хашоги в саудитското консулство в Истанбул през октомври. Миналата 2018 година е била и най-смъртоносната за журналисти. В нея са убити 99 представители на медии.   Демократичните страни трябва да се съюзят, за да не позволят журналисти да бъдат убивани и арестувани само защото си вършат работата, каза Хънт.   Клуни ще бъде специална пратеничка на Хънт за медийната свобода и председателка на панел от правни експерти, който ще съветва правителства, отстояващи правата на журналистите.    Източник: Канал 3", "date": "2019.04.05", "title": "Амал Клуни подкрепи кампания за медийната свобода"}
{"url": "http://epicenter.bg/article/Djane-Monique-s-pishtna-premiera-na-vechniya-hit--Tya--v-moderna-versiya/179490/10/0", "text": "Шлагерът на Трамвай № 5 прозвуча в изпълнение на Мартина, дъщерята на Джина Иванова от оригиналния състав на групата. „Тя” е част от авторския проект на топ-диджейката Кавъръ by Djane Monique, който включва нови версии на „Уморени крила”, „Синьо”, „Джулия”, „Истина”, „Непознати улици” и много други.  На бляскава премиера в столичния Bedroom premium clubDjane Monique и Мартина събраха  елита на родния шоубизнеса.   По време на събитието Djane Monique обяви, че след поредицата от ре-миксирани версии на родни хитове, по които е работила със Симона Загорова, Мартина Иванова и Дара Екимова, най-новото попълнение в „Кавъръ” ще бъде Стефан Илчев. Веднага щом приключи участието му в „Като две капки вода”, двамата влизат в студио, за да запишат модерни версии на някои от любимите български шлагери. В момента диджейката работи със Силвия Кацарова и Йорданка Христова.   Официалното представяне на видеоклипа към песента „Тя” уважиха любимецът на журито в „Като две капки вода” – Стефан Илчев, Гери Дончева, придружена от актуалния си приятел, топ-водещия от БНТ Драгомир Драганов, Момчил Колев и съпругата му Анна, журналистът Антон Стефанов, Ива Екимова и много други. Бизнес дамите Биляна Тончева и Мая Косева, в компанията на съпруга си Енчо Косев, аплодираха гост-изпълнителите Теди Кацарова и Дичо. Любимците на публиката изпълниха дуетната си песен „Остани”, а Теди поздрави гостите с хита си „Само аз и ти”.   На сцената на най-модерния клуб се качиха и музикантите от групата на Дичо – Иван Йорданов – Чери и Алекс Лазаров. Джина Иванова с гордост изслуша изпълненията на дъщеря си, а Теди и Дичо обявиха датите на турнето си, в подкрепа на инициативата „Мечта за дете”, чиито основател, Ивелина Рускова, също бе сред гостите.   Водещ на видео-премиерата на „Тя” бе най-чаровното лице на БГ Радио - Атанас Стоянов. Виде-оклипът е заснет на родното Черноморие. Зад камерата застава младият режисьор Красимир Николов, а кадрите, заснети от дрон, са дело на Живко Тодинов.", "date": "2019.04.05", "title": "Djane Monique с пищна премиера на вечния хит „Тя” в модерна версия"}
{"url": "http://epicenter.bg/article/S-balgarsko-horo-mladezhi-ot-diasporata-ni-zakriha-XXIV-Proleten-seminar/179492/10/0", "text": "Българско хоро се изви в центъра на Варна по повод закриването на XXIV Пролетен семинар на Фондация Българска Памет. 200-те младежи от историческата ни диаспора в Молдова, Украйна, Албания, Македония, Сърбия и България отбелязаха финала на образователния форум, като си дадоха дума да се срещнат съвсем скоро отново тук в България.   Младежите надписаха и раздадоха над 1000 картички и декоративни яйца с великденски пожелания за жителите на Варна и си направиха семейна снимка пред паметника на цар Калоян.   Събитието се осъществи по инициатива на Фондация Българска Памет в партньорство с Община Варна, Представителството на Европейската комисия в България и фондация „Ханс Зайдел“.   Образователният форум предостави на учениците възможност да усвоят различни знания и компетенции, свързани с дигиталното предприемачество, виртуалната реалност, 3D програмирането, наносателитите, създаването на видео съдържание, финансирането на собствен бизнес проект и много други. Бе обърнато специално внимание на тяхното личностно и професионално развитие.   „Искаме да покажем на тези млади хора как най-успешно да се възползват от начините за развитие, които Европейският съюз предлага. Желаем младите ни братя и сестри да свържат образованието и кариерното си развитие с България. В години на демографска криза тази диаспора е ключов наш стратегически резерв. Важно е обаче тези деца да са и достойни граждани в държавите, от които произхождат. Искаме да сме сигурни, че те ще могат успешно да допринасят и за развитието на собствените си общества по местоживеене“, сподели председателят на ФБП д-р Милен Врабевски.   В рамките на 5 дневния семинар младежите се срещнаха с успешни и вдъхновяващи личности от България, които са водещи предприемачи, новатори, дигитални специалисти, творци и лидери в сферата на науките и роботиката. Децата имаха възможност да им задават въпроси и да се мотивират от техните отговори.   Сред лекторите на семинара бяха Райчо Райчев (EnduroSat), Доброслав Димитров (Imperia Online), Добрина Чешмеджиева (БНТ), Михаил Стефанов (Мини Машини), Моника Панайотова (Inno Advisers, ФБП), Веселина Ангелова (ЕК в България), Ясен Георгиев (Институт за икономическа политика), Силвия Захариева (МГ „Д-р Петър Берон“, Варна) и др.                                                                                                                                              ", "date": "2019.04.05", "title": "С българско хоро младежи от диаспората ни закриха XXIV Пролетен семинар"}
{"url": "http://epicenter.bg/article/Feysbuk-shte-blokira-chuzhdestranni-reklami-za-izborite-v-Avstraliya/179429/7/0", "text": ". Ограниченията - вече въведени за изборите в други страни като Тайланд и Индонезия - ще влязат в сила, когато правителството обяви датата на изборите през следващите дни.    заяви в изявление директорът на Фейсбук за Австралия и Нова Зеландия Миа Гарлик. , се казва в изявлението, цитирано от АФП.   Фейсбук заяви, че е въвела ограничения върху чуждестранните изборни реклами в страни като Нигерия, Украйна, Тайланд, Индонезия и Ирландия около референдума за абортите през май 2018 г. За изборите за Европейски парламент е необходимо рекламодателите да бъдат упълномощени в техните страни да показват реклами, свързани с гласуването.   Критиците обвиниха американската компания, че е твърде бавна в действията си.   Източник:Канал 3", "date": "2019.04.05", "title": "Фейсбук ще блокира чуждестранни реклами за изборите в Австралия"}
{"url": "http://epicenter.bg/article/Ukrainski-ministar-obeshta-da-vleze-v-Moskva-s-tankove--rusnatsite-otgovoriha-s-ironiya-/179443/7/97", "text": "Официалният представител на Министерството на външните работи на Руската федерация Мария Захарова коментира обещанието на украинския министър на инфраструктурата Владимир Омелян да влезе в Москва с танкове, предават РИА Новости и Агенция \"Фокус\".  По-рано Омелян, коментирайки инициативата за създаване на единно транспортно пространство с Русия, заяви, че определено ще посети Москва, но с танкове - „заедно със съюзниците\".  „Скъпи другарю, тази Москва, в която вие ще влезете „заедно със съюзниците на танкове“, се намира в американския щат Айдахо  . Така че - напред и с песен!“, написа Захарова в социалната мрежа Туитър.  Руският сенатор Алексей Пушков също отговори на украинския министър, като му напомни, че и Адолф Хитлер е имал „сериозни намерения да влезе в Москва“, като същевременно изрази увереност, че „киеварите могат да влязат единствено в помийна яма”.  ", "date": "2019.04.05", "title": "Украински министър обеща да влезе в Москва с танкове, руснаците отговориха с ирония "}
{"url": "http://epicenter.bg/article/V-Gartsiya--Salzotvoren-gaz-i-shokovi-bombi-sreshtu-migrantite--tetragnaha-kam-granitsata-s-Makedoniya/179447/7/0", "text": "С използването на сълзотворен газ и шокови бомби гръцката полиция се опита да попречи на стотици мигранти да напуснат бежанския лагер в Солун тази сутрин и да се отправят към границата с Македония, съобщава Агенция „Фокус“. Действията им са били в отговор на нападения с камъни от страна на мигрантите.  Властите се опитват да принудят мигрантите да се върнат в лагера. Близо до границата вече са разположени и палатки, където се заселват мигранти, предадоха гръцките медии. Те искат да им бъде позволено да преминат границата, за да продължат пътуването си до Германия.  Мигрантите заявиха, че отговарят на анонимен призив социалните мрежи да стигнат до гръцката граница с Македония, на 60 км, и да се опитат да я пробият, за да се стигне до повторно отваряне на т.нар. Балкански маршрут, закрит без 2016 г.  Около 500 мигранти, които се събраха в четвъртък в поле близо до лагер в Северна Гърция с надеждата да пресекат границата и да избягат в Северна Европа, прекараха нощта в палатки в очакване на решаващия ден, коментират в редакцията на електронното издание на водещия атински ежедневник Kathimerini.  Групата, която включва семейства с малки деца, се събра пред лагера след анонимни призиви в социалните медии да предприемат опит да преминат през силно охраняваните балкански граници.  В четвъртък избухнаха сблъсъци между мигранти и гръцката полиция, което доведе до задържането на 37-годишен иракски гражданин за съпротива, причиняване на телесни повреди и наранявания на един от служителите на реда.  Плановете на мигрантите принудиха гръцките власти да изпратят на място голям полицейски контингент.  „За съжаление, някои от търсещите убежище, настанени в структури в Северна Гърция, бяха измамени от дезинформацията в социалните мрежи, въпреки предупрежденията от администрациите на лагерите”, заяви в четвъртък източник от Министерството на миграцията в Атина.  ", "date": "2019.04.05", "title": "В Гърция: Сълзотворен газ и шокови бомби срещу мигрантите, тетръгнаха към границата с Макeдония"}
{"url": "http://epicenter.bg/article/Strelba-v-holandskiya-grad-Ayndhoven--ima-edin-zaginal/179453/7/0", "text": "Стрелба в холандския град Айндховен причини смъртта на 54-годишен мъж, който почина в местна болница след инцидента, предаде Спутник. Сайтът за местни новини Studio040 съобщи, че жертвата е била простреляна, докато е седяла в колата си. NL Times съобщи, цитирайки свидетел, че заподозреният е изстрелял поне два изстрела. Местната полиция досега не е задържала стрелеца. В момента е отцепен района, за да се разследват подробностите около инцидента.   Няма официални данни за причините за стрелбата. Новината идва само няколко седмици след като турски гражданин стреля в трамвай, убивайки най-малко четирима души в холандския град Утрехт.   Източник: Канал 3", "date": "2019.04.05", "title": "Стрелба в холандския град Айндховен, има един загинал"}
{"url": "http://epicenter.bg/article/Semeystvo-lesbiyki-se-samoubi-grupovo-s-shestte-si-osinoveni-detsa/179466/7/0", "text": "Съдебно жури в Калифорния установи, че две жени са убили себе си и шестте си осиновени деца, след като засилили спортния си автомобил от 100-метрова скала през март 2018 година.   , дни след като местната служба за закрила на детето започнала разследване срещу тях.   След разпит на свидетели и разисквания на съдебното жури, следователите разкрили, че Сара Харт е извършила множество търсения в интернет за самоубийства с високи дози от медикамента Бенадрил, както и дали удавянето причинява непоносима болка.Също така Сара е имала 42 дози от Бенадрил в организма си, което се доказва от съдебен лекар. Съпругата й Дженифър Харт пък е употребила алкохол, когато е разбила колата им от скалите. Според следователите Дженифър е натиснала газта на спортната кола умишлено.     Към момента властите са открили останките на пет от децата: на Маркъс на 19 години, Хана на 16, Еремия на 14, Абигейл на 14 и Сиера на 12. 15-годишният Девънте все още се смята за изчезнал, но разследващите предполагат, че също е мъртъв.     В процеса по разследването на катастрофата бяха показани документи, според които родителите са били обвинявани в насилие над децата няколко пъти. През 2010 година Агенцията за закрила на детето получила шест съобщения за злоупотреба и небрежност, две от които били счетени за основателни. Тогава Сара Харт признава, че е упражнила физическо насилие върху Абигейл и е осъдена за домашно насилие.   След този инцидент семейството се мести в Уест Лин, където анонимно лице съобщава, че децата изглеждат недохранени. Следва проверка, която установява, че децата са държани изключително изкъсо в строга дисциплина, но не откриват престъпни нарушения и заплаха за живота им. През 2017 година Сара, Дженифър и децата се местят отново в Уудланд, където пък съседите се оплакали, че едно от децата им – Хана, им позвънила в 1:30 през нощта и ги помолила да я заведат в Сиатъл.   Според показанията на свидетелите тогава, на Хана и липсвали два зъба, изглеждала нездравословно слаба, скочила от втория етаж, за да избяга. Детето се скрило в спалнята на съседите, но родителите й пристигнали минути по-късно и си я прибрали у дома.   През март 2018 година Девънте започва да посещава дома на съседите си, за да им иска храна. Момчето споделя, че родителите му отказват да го хранят като наказание. Съседите се свързали със социалните във Вашингтон дни преди фаталната катастрофа.   Източник: Канал 3", "date": "2019.04.05", "title": "Семейство лесбийки се самоуби групово с шестте си осиновени деца"}
{"url": "http://epicenter.bg/article/Migranti-palyat-suhi-trevi-v-Gartsiya--politsiyata-gi-otblaskva-s-gaz-i-shokovi-granati--VIDEO--/179469/7/51", "text": "Нови сблъсъци избухнаха в петък следобед между органите на реда и мигрантите край лагер Диавата в Северна Гърция, след като група от бежанци се опита да пробие полицейските кордони, за да се опита да стигне до границата, пише електронното издание на вестник Kathimerini, цитирано от Агенция \"Фокус\".  Около две хиляди мигранти, включително семейства с малки деца, се събраха край царевично поле до лагера в петък следобед, след призив в социалните мрежи да се опитат да преминат границата с Македония и да продължат към Северна Европа.  Мигрантите, които се твърди, че са предвождани от алжирски гражданин в инвалидна количка, са събрали вещите си и са се опитали да пробият кордоните. Правозащитните органи са отговорили със сълзотворен газ и шокови гранати.  След като не са успели да избягат, някои мигранти са тръгнали в обратната посока и са подпалили сухата трева по пътя си, създавайки задушаваща атмосфера, отбелязва изданието.  Един човек е разгърнал знаме, което гласи: „Помогнете ни. Ние ви обичаме“, докато други скандираха „Отвори границите“ на гръцки и английски.   По-рано същия ден гръцкият министър на миграцията Димитрис Вицас призова мигрантите на границата да се върнат в лагера, отбелязвайки, че те не могат да преминат в Северна Македония.  „Лъжа е, че границите ще се отворят“, каза той пред гръцката държавна телевизия ЕРТ.  Кадрите от четвъртък на употреба на сълзотворен газ от гръцката полиция, за да се попречи на стотици мигранти, избягали от бежанския лагер в Солун, да преминат границата на страната с Македония, с цел да се придвижат към Западна Европа, възвърна опасенията за възможна нова бежанска криза, подобна на тази от драматичната 2015 година, предава скопският телевизионен „Канал 5“.  Ситуацията на границата е същата и днес. Полицаите се опитват да принудят мигрантите да се върнат в лагера. В сутрешните часове на полето вече са били разпънати повече от 100 палатки, в които са се заселили бежанци, включително с малки деца, а причината за това е призив в социалните мрежи в началото на април организирано да се премине северозападната граница на Гърция с Албания.  „Македонската полиция следи събитията на границата и в момента ситуацията е под контрол“, успокоява вътрешния министър на Македония Оливер Спасовски, който обаче не изключва възможността някои от мигрантите да искат да възстановят балканския път на бежанците.  „Сигурността на границата между Македония и Гърция е засилена на основата на данните, които получихме за евентуалните им движения. Засега става дума за около 1200 до 1500 мигранти. Сега засега колегите от Гърция ги контролират, но ние сме длъжни да бъдем в готовност да защитаваме границата и да не допускаме възможността за влизане в Македония. Ние си сътрудничим в тази част с Frontex и със страните от региона и с ЕС и следваме политиките на ЕС за справяне с мигрантската криза. Готови сме да отговорим на всички предизвикателства, които стоят пред нас“, обясни още Спасовски.  Според ръководителя на Регионалната инициатива за миграция, убежище и бежанци Сашко Коцев няма място за безпокойство за нова вълна от бежанци в страната.  \"Ситуацията е под контрол, но ако сравним с 2015 г. очакванията ми са, че няма да се повтори, първите страни са много подготвени, сега има по-голяма подкрепа от ЕС за справяне с мигрантската криза. Бих споменал, че тук на южната ни граница с Гърция заедно с македонските гранични полицаи патрулират полицаи от няколко европейски държави“, каза Сашко Коцев - директор на Регионалната инициатива за миграция, убежище и бежанци (MAARI).  Тенденцията на нелегалната миграция се увеличава, казва министър Спасовски. През предходната година около 16 900 имигранти се опитаха да пресекат нелегално македонската граница. Той уверява, че защитата на границата е добра и подчерта, че мигрантите минават по друг маршрут, а не по т.нар. западнобалкански.  ", "date": "2019.04.05", "title": "Мигранти палят полето в Гърция, полицията ги отблъсква с газ и шокови гранати (ВИДЕО) "}
{"url": "http://epicenter.bg/article/Voyna--Silite-na-libiyskiya-marshal-Haftar-vlyazoha-v-Tripoli-/179470/7/0", "text": "Бойци от Либийската национална армия (ЛНА) на маршал Халифа Хафтар заеха няколко района в югозападната част на Триполи. Това съобщава РИА Новости, като се позовава на източник от ЛНА, предава Агенция \"Фокус\".  По-рано телевизионният канал „Ал-Арабия ал-Хадас“ съобщи, че Хафтар е дал заповед за настъпление срещу столицата за „освобождението й от терористите“ и че той планира да завземе града за 48 часа.  „В момента улиците на града са пусти и изглежда, че почти всички жители са предпочели да го напуснат. Вече няколко района са заети от бойците на ЛНА, например Джанзур и Ал-Свани, което е в югозападната част на Триполи“, уточни събеседникът на агенцията.  Отбелязва се, че засега няма сблъсъци, а „само няколко малки нападения от страна на бандите“.  Подкрепяното от Запада правителство на националното съгласие, което контролира Триполи, приведе подчиняващата му се войска в състояние на повишена бойна готовност.  Силите на маршал Халифа Хафтар обявиха, че се подготвят за офанзива в западната част на страната, за да я прочистят от „терористи и наемници“, след като от началото на годината са превзели ключови южни области в страната.  По-рано Великобритания поиска спешно заседание на Съвета за сигурност на ООН по въпроса за Либия, след като маршал Хафтар заповяда настъпление към столицата на страната Триполи.  Вчера САЩ, Франция, Великобритания, Италия и Обединените арабски емирства се обявиха против всякакви военни действия на територията на Либия.  ", "date": "2019.04.05", "title": "Война! Силите на либийския маршал Хафтар влязоха в Триполи "}
{"url": "http://epicenter.bg/article/Sauditska-Arabiya-zaplashi-SASht--che-mozhe-da-se-otkazhe-ot-razplashtaniyata-v-dolari-/179473/7/0", "text": "Саудитска Арабия е заплаши САЩ да се откаже от разплащанията в долари при продажбата на нефт, ако Вашингтон приеме антикартелния закон NOPEC (No Oil Producing and Exporting Cartels Act), който ще позволи на американското правителство да подава в съда антимонополни искове по адрес на страните-членки на ОПЕК (Организацията на страните, износителки на петрол), съобщи в петък Reuters, цитирана от Агенция \"Фокус\".  Позовавайки се на три независими източника, запознати с енергийната политика на Рияд, британската агенция съобщава, че саудитските власти обсъждат този вариант вече няколко месеца. Те вече са съобщили на представители на САЩ, че Рияд може да се откаже от разплащането в долари, ако този законодателен акт бъде приет. Освен това, този план на Саудитска Арабия вече е обсъден и с други членове на ОПЕК.  Както отбелязва „Ройтерс“, шансовете този документ да бъде приет и да влезе в сила не са толкова големи. Но фактът, че Рияд разглежда възможността да се откаже от разплащанията в американска валута при петролните сделки, демонстрира недоволството на Саудитска Арабия от перспективата тя да бъде въвлечена в антимонополните процеси в американските съдилища, коментира агенцията.  Проектозаконът в сегашния му вид предвижда предоставяне на правомощия на американските съдилища да разглеждат антитръстови искове срещу държави от ОПЕК и други държави, участващи в картелни споразумения на петролния пазар. В същото време всякакви съвместни действия на други правителства, насочени към ограничаване на производството на петрол и определяне на цените му, се признават за незаконни.  Американският министър на енергетиката Рик Пери по-рано предупреди Конгреса, че приемането на законопроекта може да стимулира рязко покачване на цените на петрола.  ", "date": "2019.04.05", "title": "Саудитска Арабия заплаши САЩ, че може да се откаже от разплащанията в долари "}
{"url": "http://epicenter.bg/article/Nov-granichen-punkt-shte-bade-otkrit-mezhdu-Balgariya-i-Turtsiya-v-rayona-na-Ineada-Rezovo-/179474/7/51", "text": "Нова граничен пункт ще бъде открит между България и Турция в района на Инеада-Резово. Това съобщи областният управител на Къркларели   Осман Билгин, цитиран от БНР.  Валията посочи още, че от турска страна ще бъде обновен ГКПП „Дерекьой“.  Той подчерта, че това ще допринесе за облекчаване на транспортните връзки между двете страни.  Валията говори на церемония по представяне на съвместен проект с българската община Царево в рамките на програмата на Европейския съюз за трансгранично сътрудничество и акцентира много добрите връзки между двете страни.  ", "date": "2019.04.05", "title": "Нов граничен пункт ще бъде открит между България и Турция в района на Инеада-Резово "}
{"url": "http://epicenter.bg/article/Orban-nareche-Yunker--sotsialist--i-go-obvini-za-Brekzit-i-migrantite-/179482/7/0", "text": "Унгарският министър-председател Виктор Орбан поднови атаките си срещу Европейската комисия и лично срещу председателя Ь Жан-Клод Юнкер, заради които дясноцентристката Европейска народна партия (ЕНП) замрази членството на управляващата унгарска формация Фидес.  \"Ние решаваме нашето бъдеще, не ЕНП\", каза Орбан в реч, чиито основни моменти говорителят му Золтан Ковач предаде в Туитър.  Припомняме, че Фидес днес осигурява 12 от общо 217 евродепутати на ЕНП в сегашния 751-членен Европейски парламент. Очакванията са партията на Орбан да спечели 14 места в следващия 705 - местен Европейски парламент през май.  \"След изборите ще видим в коя посока ЕНП ще завие\", каза още Орбан. \"Сега изглежда, че ЕП завива наляво, в либерална посока, тя завива в посоката на изграждане на либерална империя, на Европа на имиграцията. Ако ЕНП поеме в тази посока, могат да бъдат сигурни, че няма да ги последваме\".  А за Юнкер, който няма да се кандидатира за председател на следващата Комисия, Орбан каза:  \"Ние мислехме, че той е от десницата, но получихме европейски социалист, който носи решаваща отговорност за Брекзит, за нахлуването на мигрантите и за конфликтите между Централна и Западна Европа\".  \"Ще остане ли Европа за европейците, или ще отстъпи пред масите, идващи от друга култура\", каза унгарският министър-председател.  \"Елитът, който живее в брюкселския балон, не иска да си даде сметка за реалността на живота в държавите членки\", каза Орбан. \"Ето как е възможно баварецът и католикът Манфред Вебер (кандидат на ЕНП за следващ председател на Европейската комисия - б.р.) да обижда унгарците. Баварец от Брюксел може да направи това, баварец от Мюнхен не може\".  Унгарският премиер каза още, че в страната му и в Полша подкрепата за ЕС е висока, но хората искат друг съюз, в който Брюксел \"не диктува\" на държавите.  Той добави, че през икономическата криза на страната му през 2010 година ЕС е призовал за бюджетна строгост, на правителството е намалило данъците и е \"пратило МВФ у дома\".  \"Една от най-силните държави членки на ЕС, се готви да напусне Европа\", каза Орбан. \"Британците напускат, идват имигрантите. Ето как оценяваме Комисията на Юнкер\", коментира още унгарският премиер.   ", "date": "2019.04.05", "title": "Орбан нарече Юнкер “социалист” и го обвини за Брекзит и мигрантите "}
{"url": "http://epicenter.bg/article/Italiya-vrashta-ponyatiyata--quot-bashta-quot--i--quot-mayka-quot--vav-formulyarite-za-lichni-karti-/179483/7/0", "text": "Италианското правителство възстанови тази седмица понятията \"баща\" и \"майка\" на формулярите за личните карти, което предизвика бурни реакции от гей асоциации в Италия, съобщава Нова тв.  \"Малко по малко намираме правилния път\", изрази задоволство вицепремиерът и лидер на крайнодясната партия \"Лига\" Матео Салвини, противник на въведените през 2015 г. от лявоцентристкото правителство на Матео Ренци понятия \"родител 1\" и \"родител 2\".  Подписан през януари от Салвини, който е и министър на вътрешните работи, този указ влезе в сила вчера след публикуването му в Държавен вестник.  Организации за защита на правата на хомосексуалистите и представители на коалиционния съюзник на Салвини, Движение \"Пет звезди\", разкритикуваха тази мярка като дискриминация срещу децата на лесбийките и гейовете. Заедно с Общата италианска конфедерация на труда, те внесоха жалба в административни съдилища.  Италианският закон не позволява изрично детето да има двама бащи или две майки, но някои гей двойки успяват чрез различни правни механизми да узаконят родителския си статут.  ", "date": "2019.04.05", "title": "Италия връща понятията \"баща\" и \"майка\" във формулярите за лични карти "}
{"url": "http://epicenter.bg/article/Ekspert--Na-amerikantsite-im-pisna-ot-basni-za--quot-ruskata-sleda-quot--i--quot-dalgata-raka-na-Kremal-quot--/179484/7/96", "text": "Според данните на последните социологически проучвания, темата за \"руската намеса\" в американските избори е престанала да вълнува жителите на Съединените щати. За това съобщава изданието The Hill, като се позовава на анализатора Дейвид Байлър, предават руски медии.  Изданието отбелязва, че средностатистическият американец се вълнува повече от миграцията, цените на хранителните продукти и вещи от първа необходимост, както и от здравните услуги.  \"Руската намеса\" в президентските избори от 2016 г. дори не влиза в десятката на приоритетните проблеми.  \"Ако се вгледате в редовно публикуваните проучвания, ако разгледате резултатите от междинните избори през 2018 г. и анкетите покрай тях, ще видите, че реално хората се вълнуват от икономиката и здравеопазването - онези теми, които редовно се появяват при всеки изборен цикъл\", отбелязва анализаторът.  \"В този списък Русия е доста надолу\", коментира експертът.  По данни от проучване на американския институт Gallup, 15% от американците смятат за най-важни икономическите проблеми, но 83% избирателите се вълнуват от въпроси като имиграцията и здравеопазването.  Що се отнася до Русия, едва 0,5% от анкетираните смятат \"руската заплаха\" за най-опасния от проблемите, с които днес се сблъскват САЩ.  ", "date": "2019.04.05", "title": "Експерт: На американците им писна от басни за \"руската следа\" и \"дългата ръка на Кремъл\" "}
{"url": "http://epicenter.bg/article/-quot-Moskovskiy-komsomolets-quot--Pentagonat-speshno-podgotvya-PRO-za-boy-s-ruskite-svrahzvukovi-orazhiya-/179485/7/97", "text": "Американското военно ведомство е разработило нова стратегия за противовъздушна и противоракетна отбрана на САЩ. Както заяви командващият космическата и противоракетната отбрана на американската армия генерал-лейтенант Джеймс Дикинсън, новата стратегия, на първо място, е насочена срещу свръхзвуковите ракети и дронове на вероятния противник, цитира генерала американското издание Defense News. По думите на командващия, пълното преоборудване на силите за ПРО на САЩ трябва да бъде осъществено до 2028 година, пише електронното издание на руския вестник „Московский комсомолец“ в материал, представен от Агенция \"Фокус\" без редакторска намеса.  Както заяви Дикинсън, приоритетното направление на развитие на американската ПРО е превъоръжаването на войските с перспективните зенитни ракети M-SHORAD и нови радари. Командващият отбеляза също, че основната въздушна заплаха за САЩ се е увеличила значително през последните години. По неговите думи, противниците на САЩ са се снабдили с най-новите безпилотни апарати, крилати ракети, както и ново хиперзвуково аеробалистично оръжие.  Както заяви пред „МК“ военният експерт Алексей Леонков, Пентагонът е тръгнал към пълна подмяна на своята ПРО заради новото руско оръжие – авиационно-ракетната система „Кинжал“ и маневриращата бойна глава „Авангард“, които вече постъпиха на въоръжение в руската армия. Първоначално САЩ не ги възприеха като сериозна заплаха, но последните новини ги принуждават да предприемат мерки.  „Преди това САЩ си мислеха, че нашето оръжие е блъф“, смята Леонков. „Те си мислеха, че ракетите ще летят по балистическа траектория с хиперзвукова скорост и това е всичко. Такава цел е лесна за унищожаване при излитането, когато знаеш траекторията й и можеш да предскажеш появата на целта в дадена точка и да я свалиш, докато идва. А когато САЩ разбраха, че това не е просто хиперзвуково оръжие, а управляемо хиперзвуково оръжие, им стана ясно, че нямат отговор“.  Според Алексей Леонков, ситуацията за САЩ се усложнява от това, че Пентагонът няма дори прототипи, с помощта на които би могъл да отработва борбата с такова въоръжение.  „Те дори нямат мишени, за да отработват защитата от такова оръжие. САЩ създадоха няколко подобни образци. Опитите за извършване на маневри довеждаха до това, че прототипите излизаха от строя“, обяснява експертът. „Те нямат дори прототипи, които да имитират управляемо хиперзвуково оръжие, на които да тестват своите системи за ПРО“.  Според информацията на специалиста, за да се противопостави на руското оръжие, Пентагонът е разработил цяла редица програми. Сегашното състояние на ПРО на САЩ не е готово за противодействие на такива заплахи, казва той. По неговите думи, стоящите на въоръжение в армията на САЩ системи „Пейтриът“ не изпълняват изискванията, а техните радари не виждат хиперзвукови цели.  Съвременните ракети, които се движат със скорост 8-10 пъти по-висока от скоростта на звука, остават невидими за такива радари. В тази връзка командването на американската армия спешно отпуска допълнителни средства за разработването на нови радари, които ще позволят да се свалят руски или китайски свръхзвукови комплекси.  Въздушно-космическите войски на САЩ вече получиха 13 милиарда долара за увеличаване на спътниковите групировки. Спътниците трябва да засичат хиперзвукови системи, за да предават информацията за тях на непосредствените системи за ПРО. Паралелно в САЩ върви програма за замяна на съществуващата обединена система за разузнаване и посочване на целите с нова, която ще обединява разузнавателните спътници, дроновете, разузнавателните самолети и станциите за проследяване на земята. Нейната задача е борба със средствата за въздушно-космически нападения. Включително хиперзвукови ракети. Тази програма се оценява на 24 милиарда долара.  Според мнението на Алексей Леонков, в сферата на ракетните въоръжения Русия засега изпреварва САЩ. Към 2028 година, казва специалистът, когато програмите за превъоръжаване на войските за ПРО на САЩ бъде завършена, руското оръжие ще бъде вече качествено по-добро. Затова, добавя той, руските ракети още дълго ще бъдат за САЩ „кост в гърлото“.  ", "date": "2019.04.05", "title": "\"Московский комсомолец\": Пентагонът спешно подготвя ПРО за бой с руските свръхзвукови оръжия "}
{"url": "http://epicenter.bg/article/Posledni-dva-dni-na-izlozhbata--Balgariya-prez-stakloto-na-vremeto-/179486/6/0", "text": "Само още два дни остават до края на фотоизложбата „България през стъклото на времето“, организирана от фондация „Ценности“ и нейният председател Антонина Стоянова в Националната галерия Квадрат 500. Изключителен спомоществувател на експозицията е бизнесдамата Нели Беширова.   Проектът елегантно и ненатрапчиво съчетава фотоси със сюжети от българския бит от края на 19-и и началото на 20-и век с родова история, преминала през различни епохи и държави и акостирала в нашата съвременност.      Историята на стъклените плаки, залегнали в основата на изложбата, е готов сюжет за игрален филм: Марко Близнаков от Стара Загора е изпратен да специализира пристанищно дело в Триест от княз Фердинанд, след като е завършил инженерни науки в Гент, Белгия. Там се влюбва в състоятелната италианка Петронила Венециани, която го придружава в Бургас, докато той участва в изграждането на местния порт. Там се раждат две от децата им.   Семейството се връща в Триест, където във вила „Венециани“ живеят заедно с фамилията на прочутия писател Итало Звево, женен за сестрата на Петронила – Ливия. Двамата баджанаци отварят клон на фабриката на тъста си в Англия, където се запознават с един от създателите на модерния роман Джейм Джойс. Канят го в Триест. Той остава там 11 години и този период се смята за най-плодотворния в творчеството му – започва да пише знаковия си роман „Одисей“, издава „Портрет на художника като млад“ и… преподава английски на две от дъщерите на Марко Близнаков.   Българинът става почетен консул на родината си в Италия и поръчва стъклени плаки (предшественици на диапозитива), за да изнася с тях сказки за красотите на България и нейния бит. Те се пазят в семейство Близнаков като родова реликва, синът му Никола – също почетен консул, продължава традицията, а неговата дъщеря Надежда, решава да ги дари на отечеството на своите предци. Ирина Дилкова, бизнесдама и журналистка, свързва г-жа Близнаков с Антонина Стоянова (първа дама през 1999 година).  Цели 20 години стъклените плаки очакват своята среща с българската публика.   Моментът настъпва, когато известният фотограф Иво Хаджимишев предлага да ги дигитализира. Така съвременните технологии целуват старинните кадри.   Режисьорката Милена Кънева, автор на награждавани документални творби, заминава с Ирина Дилкова за Италия за кратко интервю с дарителката Надежда Близнаков, но 95-годишната дама изважда такива изумителни спомени от раклата на родовата памет, че кратката версия на филма „Съкровище в сърцето“  става 20 минути. Лентата се прожектира непрекъснато по време на изложбата и който дойде до неделя надвечер в Зала 19 на Квадрат 500 ще може да я изгледа и да чака с интерес пълнометражната творба.   На откриването на изложбата присъстваха стотици почитатели на автентичното и българското, сред които  президентът Петър Стоянов, експремиерът Филип Димитров,  бившият вицепремиер Даниела Бобева, посланикът на Италия в България Стефано Балди и посланикът на страната ни в Рим Тодор Стоянов. Почетни гости бяха трите дъщери на Надежда Близнаков – графините Даниела, Кристина и Николета ди Микели Витури, пристигнали специално за събитието от Италия      Кураторът д-р Райна Дамяни, водеща на предаването за култура по Дарик радио „В часа на синята мъгла“,  е преплела в експозицията старинен полъх с присъствието на оригинали на стъклените плаки, предоставен от Иво Хаджимишев, германски фотоапарат, подобен на онзи, с който са били заснети,  дигитализираните от него изображения и отпечатаните върху текстил „обвивки“ на диапозитивите – дипломатически грами, съобщения на световни агенции, свързани с България от 20-те и 30-те години на 20-и век.    Пояснителните текстове към всяка снимка са наситени с информация от консултанта на проекта, етнолога Анелия Милушева.   Посещението на изложбата „България през стъклото на времето“ е добра идея за интелектуално предизвикателство през почивните дни.", "date": "2019.04.05", "title": "Последни два дни на изложбата „България през стъклото на времето“"}
{"url": "http://epicenter.bg/article/Le-Monde--Vreme-e-da-se-pomisli-kakvo-shte-stane-sled-NATO-/179423/11/33", "text": "Във връзка с годишнината от създаването на НАТО френският ежедневник Le Monde публикува статия, в която сравнява Алианса с великите актьори, които продължават да излизат на сцената, като се преструват, че не забелязват неизлечимата болест, която ги подкопава. Може би е време организацията да се пенсионира? Едва ли - НАТО продължава да увеличава бюджетите си, да стартира нови програми и да разполага войски. Този съюз на биполярния XX век плавно преминава към един напълно различен свят.  70 години е голям празник. Именно тази респектираща възраст навърши Организацията на Северноатлантическия договор, военната структура на Запада, която Вашингтон създаде по време на Студената война. Тя смело надживя комунистическия си колега, Организацията на Варшавския договор, която се срина преди три десетилетия заедно със СССР.  С други думи, по повод тази дата чухме множество поздравления, похвали и комплименти. И защо не? В крайна сметка НАТО е добре запазен алианс. Нека бъдем честни - пластичната хирургия прави чудеса, но съюзът вече е далеч от съвършенство. Някои дори му произнесоха присъдата: лидерът на една от 29-те страни членки е готов да се бори с обещанието, че след пет години НАТО няма да го бъде. Настоящият президент на САЩ, т.е. страната основател и главен спонсор на НАТО, говори постоянно за излизането ѝ от Алианса.  В резултат на това, подобно на великолепните актьори, които продължават да излизат на сцената, като се преструват, че не забелязват рака, който подкопава тяхната сила, НАТО увеличава бюджетите, стартира нови оръжейни програми и разполага войски, сякаш нищо не се е случило. Сякаш този съюз на биполярния XX век плавно се слива с един напълно различен и безкрайно по-сложен свят. Като че ли цялата му структура не трепери заради подривната работа на Доналд Тръмп. Разбира се, за известно време апаратът все още ще държи.  НАТО няма да се разпадне като Организацията на Варшавския договор. Но сърцето му не е на място. Всеки ден виждаме всички нови и нови признаци на слабост. Така на 1 април Пентагонът обяви прекратяването на доставките на изтребители F-35 на съюзническата Турция поради упоритото желание на Анкара да придобие руски ракетни системи, въпреки възраженията на Вашингтон. С всеки изминал ден се появява все по-ясен факт - трябва да преосмислим НАТО и да помислим какво ще се случи след него.   ", "date": "2019.04.05", "title": "Le Monde: Време е да се помисли какво ще стане след НАТО "}
{"url": "http://epicenter.bg/article/Yoncheva--Balgariya-oshte-ne-e-beznadezhdno-bolna--da---pomognem-da-se-izpravi--da-e-shtastliva-i-svobodna-/179434/11/34", "text": "     Намираме се в парламентарна криза, тотална липса на доверие в държавните институции. След като и човекът, който оглави антикорупицонната комисия, вече е обект на подигравки, сме достигнали дъното. Трябват нови избори. Няма нищо страшно в тях. Това е възможност за рестарт на цялата система.     Нашите очаквания от Съвета са да бъде повдигната темата за корупцията и как държавните инстиутици могат да се справят с проблема. Какво могат да направят призваните държавни институции? Колкото до този Антикорупционен орган, днес поискахме отстраняването на Пламен Георгиев. Въпросът не е той да си вземе дълга отпуска, защото това е начин, той да бъде спасен от отговорност и след няколко месеца да се върне обратно. Трябва да напомня, че този човек беше избран от новата коалиция ГЕРБ, „Обединени патриоти“, „Воля“ и ДПС. Социалистите бяхме против неговия избор и против въобще начина на създаването на тази комисия. Няма начин една комисия да реши, какъвто и да е проблем, ако тя се избира от управляващите, които и да са те. Не може тези, които ще бъдат проверявани, да си избират орган, който да ги проверява. По тази причина и левицата в българския парламент гласува против избора на това ръководство и против начина, по който е създаден и конструиран този орган.     Тя не се изчерпва. Това е само върхът на айсберга. Ние не говорим за нарушен морал. Това е най-малкото. Става дума, затова, че е погазен законът. Ще ви цитирам Закона за противодействие на корупцията, където в чл. 3, ал. 1 се казва, че корупция е налице, когато в резултат на заемана висша публична длъжност лицето злоупотребява с власт с цел пряко или косвено извличане на материална облага. Това е случаят не само с Цветан Цветанов, на и с всички, за които стана ясно, че са закупили имоти, чиято пазарна цена е в пъти по-висока. Тези дни излезе една статия във влиятелния немски ежедневник „Щутгартер цайтунг“, която е озаглавена „Корупцията в България“. Тя е илюстрирана с голяма снимка на Цветан Цветанов. В статията пише следното: „Цветан Цветанов е най-известният търсач на изгодни сделки в България, който изглежда неизмъчван от угризения на съвестта. В статията се говори за лобисткия закон на ГЕРБ, така наречената златната поправка „Артекс“. Говори се именно за законността на небостъргача „Златен век“. Пред ЕС, пред Европа правителството на г-н Борисов вече има и свое официално лице на корупцията и това лице е илюстрирано в този немски ежедневник с лицето на г-н Цветан Цветанов и с казуса му, за който той трябва да отговаря пред закона, а не само пред своята съвест. Да напомня, че г-н Цветанов каза преди няколко дни: „Няма кой да ме накаже“. Буквално го цитирам, но той каза и още нещо, че излиза по-силен от Народното събрание, че вместо Цветанов, ще видим „Цветанов плюс“. Бих искала да попитам какво означава „Цветанов плюс“. Дали това означава, че г-н Цветанов, който ще работи активно и ще се съсредоточи цялата своя енергия за предстоящите избори, подготвя мащабна манипулация на изборния процес? Какво означава „Цветанов плюс“?     Той имиджът на страната ни е ясен. Не мисля, че по някакъв начин ще се отрази, защото той е трагичен. Ще ви цитирам съвсем накратко само два доклада. В последните доклади на Държавния департамент на САЩ се говори за корупция в България. Чуйте точното изречение, то е впечатляващо: „Служители във всички клонове на правителството са замесени в корупционни практики безнаказано. Корупционните практики включват подкупи, конфликт на интереси, сложни схеми за присвояване, нарушени поръчки и търговия с влияние. Въпреки че законът предвижда наказателно преследване за корупция във властта, българското правителство не прилага закона ефективно“. Това е доклад на държавния департамент. И още само едно изречение, което действително е потресаващо. Става дума за доклад на ЕК в края на февруари тази година, в който се казва, че две трети от подадените сигнали за корупция сред висши политици не се разследват от съответните органи. Ще ви цитирам, за да няма никакво съмнение в тези думи , които казвам. В страница 34 се казва: „Две трети от докладите за съмнителни сделки, изпратени от финансовите институции към звеното за финансово разузнаване касаят български видни политически личности. По тези случаи правоприлагащите органи не са предприели подходящи последващи действия“. Разбирате ли? Две трети от видни политически личности. Кои са тези видни политически личности? Ние го разбрахме – Цветан Цветанов и няколко души около него. С тези имена обаче не се изчерпват тези видни политически личности. Това, което виждаме с асансьорите и с апартаментите е върхът на айсберга. Това, което си позволява г-н Борисов, си позволява г-н Цветанов в по-малки размери. Хората под Цветанов, си позволяват това, което г-н Цветанов си позволява и т.н. Стигаме вече до това какво се случва в българските общини и до това какъв федодален строй там изграждат местните партийни активисти на ГЕРБ.     Направихме разследване за корупция за стотици милиони при строителството на оградата на българо-турската граница. То е в прокуратурата. Води се раследване и главният прокурор обяви преди два месеца, че има сериозни индикации за корупционни схеми. Ние сме подали в прокуратурата 2018 г. сигнал за изграждането на феодалната система в Хасково, затова как един областен председател на ПП ГЕРБ на практика назначава както той сам каза своя „Дрийм тийм“ и по какъв начин той усвоява обществени поръчки за стотици милиони. Това също сме внесли в прокуратурата. Чакаме конкретен отговор. На Вашия въпрос, какво да очакваме. Работим по още, разбира се, теми. Каквото не пипнеш в България, то не е тема. Голямата тема, по която работим, са пътищата. България получава стотици милиони, милиарди от ЕС, за да може българинът да живее по-добре, по-достойно, по-справедливо и това не се случва. Според специалистите, с които сме разговаряли, голяма част от бюджета на пътищата на практика се връща към управляващите. По този начин българските строители, които са много добри, не разполагат със съответния бюджет. След като бъдат завърешни пътищата, започва ремонт след ремонт. Тук вече се харчат не само европейски, но и бюджетни средства. Част от тези пари захранват и така наречения изборен процес, изборната машина, а г-н Цветанов очевидно е много добър в нейното управление.     Да кажем това е една от големите теми, по които работим. Мога да ви кажа, че става дума за сериозно разследване, което ще бъде направено от независима лицензирана европейска лаборатория, която не е имала бизнес в България, за да няма никакво съмнение за конфликт на интереси. Избрали сме определен брой точки, които сме внесли в АПИ, на четирите основни магистрали, както и допълнително две големи пътни артерии. Ще искаме да се направи от специалисти анализ на тези пътища, да се вземе дълбочинна ядка, за да се сравни резултата от нея и съответно проектите, които са били одобрени от АПИ. Ние ще вземем документите, които АПИ няма как да не ни предостави, защото имаме право на това и чужда фирма ще направи анализ дали това, което е вложено в пътя, реално отговаря на приетите документи.     Основният ни приоритет това, е България. Битката за България, това е битката за Европа. Когато в България няма справедливост, не може да постигнем, каквито и да е други приоритети. За съжаление много малка част от хората виждат ползата от всички средства, които пристигат от ЕС към България по различни проекти. Голяма част от тези проекти потъват в нечии джобове. Според изследване на социолози около 80 % от тези проекти се усвояват от определен брой едни и същи фирми. На практика българското общество не усеща цялата полза от нашето членство в ЕС, а Съюзът е нашият шанс в България да има справедливо общество и хората да живеят достойно и да имат достойни доходи. За това ще се борим. Корупцията е част от този проблем. Вижте последния доклад на групата на „Зелените“ в ЕП. В него се казва, че от България от корупция се изсмукват всяка година 11 млрд. евро. Представете си 11 млрд. евро. Това е доклад, който е базиран на информация на „Евростат“, „Олаф“ и на доклади на ЕК. Борбата с корупцията е приоритет, но не е единствения. Искаме на практика един нов социален договор в Европа, сближаване на доходите, единен стандарт за минималната заплата. Трябва всички ние, българите, да живеем достойно, а не да ни третират като втора ръка хора и като белите роби на Европа.     Разбира се, че ще участвам в дебат, никога не съм отказвала такъв. Влизам в открит, честен дебат с всеки един опонент.     Ролята на медиите не е само по време на кампанията, тя е и в момента. Тя е преди кампанията и след нея. Ще ви дам примера с Цветан Цветанов. Защо той счита, че е манипулирано цялото това разследване за апартаментите?Той счита и вероятно е искрен, защото не вярва, че в България има свободна журналистика. Той не може да си представи, че едно такова разследване може да предизвика такъв обществен отзвук. Не може да допусне, че има свободни журналисти и ние благодарим на Държавния департамент на САЩ и на „Свободна Европа“, които защитават високи критерии в журналистиката. Ето едно обяснение защо е толкова важна журналистиката. Тя действително е четвърта власт и вие виждате какво става с тези апартаменти. Тя е четвърта власт, ако има свободата да бъде такава, ако не е контролирана, манипулирана, ако не е сплашена, изнудвана. Ако не е държана изкъсо с избирателно финансиране. Ние сме на 111-то място по свобода на медиите според „Репортери без граница“, а 2008 г. бяхме на 34-то място наравно с Франция. Когато журналистиката се откъсне от това последно място не само в Европа, когато България си върне свободната и разследващата журналистика, когато тя се превърне в четвъртата власт, тогава ще имаме и правителство, което няма да бъде потопено в тези скандали. Тогава ще имаме кой да следи за нашите политици.     Левицата няма избор, защото ако не го направи и не го направи така, че всеки един българин да разбере, че се работи в негова полза, ако не успее да създаде условия, за да има революция в доходите на хората, тогава тя просто ще си отиде и други ще дойдат. Тези европейски избори са много важни за България. Това е вот на недоверие към ГЕРБ. Когато ГЕРБ си отиде, тогава ще има възможност да се появят десни партии. Тогава ще се нормализира и политическият живот в България. В момента виждате какво направиха ГЕРБ. Те не само си купуват асансьори и апартаменти. Те си купиха лъвчето – символа на демокрацията в България. За много честни българи, независимо дали са десни или не, лъвчето е символа на демокрацията, на надеждата в България.Те последнаха върху този символ за съжаление.   Разбирам защо не вярват. Много от тях имат основания за това. Бих им казала следното: какво означава - „Няма алтернатива“? Само един безнадеждно болен човек няма алтернатива. България все още не е безнадеждно болна, така че нека ѝ помогнем да се изправи и да бъде щастлива и свободна.    ", "date": "2019.04.05", "title": "Йончева: България още не е безнадеждно болна, да ѝ помогнем да се изправи, да е щастлива и свободна!"}
{"url": "http://epicenter.bg/article/Mirela-Kostadinov--Slaveykov-pokanil-bibliografa-Nikola-Mihov-za-poddirektor-na-Narodnata-biblioteka/179433/11/105", "text": "Някога акад. Никола Михов притежава изключителни библиографски умения. Знанията му са от всички области на науката, изкуството и културата. Той е един от последните ни енциклопедисти. Неслучайно Н. Лилиев, Ел. Багряна, Д. Узунов, Чудомир, Св. Минков, Олга Кирчева и др. личности от духовния ни живот, обичат да се срещат и разговарят с него. Блага Димитрова разказва в спомени: „Той носеше в паметта си всички бележити имена, дати, заглавия на книги, картини, творби на изкуството, исторически данни, сведения за всички области на човешката цивилизация“. През целия си живот Никола Михов гледа на книгите като на живи същества. Той е роден на 18 март 1877 г. в Габрово. Баща му е учител, който става по-късно свещеник, един от създателите на хоровото дело в балканския град. Самият Никола пее добре и свири на флейта. Учи в Падалското училище. Завършва Априловската гимназия, а после учителства в с. Драганово, Горнооряховско. През деня учи децата в трикласното училище, а вечер ограмотява селяните, раздава книги от читалищната библиотека, ръководи училищния хор. Изпраща материали до търновския вестник „Освобождение“. Става председател на първото околийско дружество на учителите „Сам си помагай“, което развива културно-просветна дейност. С други учители създава социалдемократическа група. За това са поздравени с писмо от секретаря на РСДП в София Георги Бакалов. Околийският инспектор Попов уволнява бъдещия академик от работа.  През есента на 1897 г. Никола Михов заминава за Женева, където изучава история, биология и социология. Запознава се със световното изкуство. През май 1900 г. завършва Брюкселския университет с докторат по история на статистиката. След завръщането си в родината подава молба за работа в Дирекцията по статистика, но не го приемат. Тогава д-р Михов става учител по френски език във В. Търново, Габрово и София. Докато преподава в Габровската Априловска гимназия променя приетата методика за изучаване на чужди езици. Според него, в началото не трябва да се обръща голямо значение на граматиката. Главна роля има диалогът и думите на предметите. На големите ученици преподава политикономия. Държи сказки в читалището. Благодарение на неговите усилия се създава Градското музикално дружество „Струна“, където той е хорист и оркестрант. През 1905 г. е учител и в Първа мъжка гимназия в София. От 1908 до 1912 г. е поканен от Пенчо Славейков за поддиректор на Народната библиотека и негов сътрудник. Когато големият поет е уволнен през 1911 г., Михов пише статия в негова защита и подава оставката си. Години след това отказва да заеме поста директор на Народната библиотека. През това време Никола Михов продължава научните си търсения в библиотеките из България, посещава книжните хранилища в Гренобъл, Париж, Марсилия, Лондон, Брюксел, Берлин, Мюнхен и Петербург. Публикува статии, реферати, студии, с които започва научно-статистическата си дейност. Посвещава редица публикации на естествознанието през ХIХ в., на произхода на човека, стогодишнината на Ч. Дарвин, на Жан Батист де Ламарк и др. личности. Младият учен се убеждава, че без системно изградена библиография не е възможен напредък в науката, работата на учения става непосилно трудна и посвещава живота си на нея. Михов участва в Балканската война като офицер, а през Първата световна война е адютант на ген. Вазов, който му подарява сабя. След войните Михов се уволнява като щабен офицер. Постъпва на работа във Варненската търговска камара. С малка финансова помощ от там заминава отново за чужбина, където остава 12 години. Знае добре няколко езика и какво могат да му дадат книгохранилищата в Мюнхен, Париж, Лондон в издирването на извори за историята на България. Успява да прегледа около 80 000 тома книги, периодични издания и справочници и собственоръчно прави извадки и описания на около 15 000 от тях, истински научен подвиг. Убеден е в правилото: „Нито една книга да не бъде цитирана от втора ръка“. Докато е в Париж се среща с писателя Чудомир, който е командирован от Педагогическото училище в Казанлък, за да проучи как се преподава рисуване във френските средни училища. Свободното си време прекарва в „Лувъра“. Ето какво пише той: „Един ден в залите на Италианското възраждане чух, че недалеч от мене се говори по български. Нисък, набит човек, с очила и малка брада запознаваше две възрастни жени с картините. Поисках разрешение, присъединих се към малката група българи и останах удивен от познанията на този човек, който даваше такива подробности, такива сравнения, каквито аз, завършил Художествената академия и развил на държавен изпит тъкмо темата „Италианско възраждане“, се почувствах кръгъл невежа. Слушах неща, които не бях чел в „Историята на изкуствата“, нито пък професор Антон Митов бе споменал нещо за тях. Този човек беше академик Никола Михов, или „бачо Кольо“, както всички негови познати го наричаха. Казаха ми, че няколко дни подред ще посещава музея и ако обичам, мога да ги придружавам…“ Така всеки ден в следобедните часове Чудомир слуша „с отворена уста“ Никола Михов в известния музей и отново разглежда картините там. После тръгват из парижките улици, а Никола Михов отново разказва: „Ето, казва, виждате ли онази сивата къща насреща? На петия етаж, там, където на балкона е метната дреха, е живял като подпоручик Наполеон Бонапарт. В онази тясна уличка, където пък е спрял синият автобус, през времето на революцията е била една от барикадите“. Друг път ни показва старото дърво, под което обичал да почива Виктор Юго, запозна ни с историята на обелиска на пл. „Конкорд“ и неговото пренасяне, монтиране и пр. Много неща научих още от него, особено в областта на изкуствата“. Никола Михов с часове разказва на Чудомир за театър, опера и музика, писателят искрено му се възхищава. След време, се срещали в София, Чудомир го намирал в руския ресторант, поръчвали си макарони с доматен сос по италиански, които там се приготвяли чудесно. Никола Михов пиел горнобанска вода, а Чудомир – чаша червено вино. Говорели дълго за „големи неща“.  От 1936 до1957 г. с кратки прекъсвания Никола Михов работи в Свищов. По покана на първия ректор проф. Д. Бъров помага за изграждането на библиотеката на Висшето търговско училище „Д. А. Ценов“, в която оставя 17 тома научно-библиографско наследство. Днес тя носи неговото име. Особено значим е трудът му „Библиография на статиите в немската, английската, френската и италианската периодика върху Турция и България“. „Въпреки напредналата му възраст, той още вървеше с бодра крачка, а благородната му осанка и високо интелигентно лице, окръжено от патриахална брада, правеха впечатление на минувачите. Свищовлии почтено го поздравяваха“, разказва негов съвременник. Постигнал успехи и уважение в чужбина през 1947 г. единодушно е избран за член на БАН, а пет години по късно е удостоен с орден „Кирил и Методий“, първа степен.  Академик Никола Михов не създава свое семейство, живее със сестра си. Изцяло е посветен на работата си, за която проф. Тодор Боров казва: „…Мъчно можем да повярваме, че е извършена от един единствен човек, неподкрепян почти от никого“. През целия си живот живее мизерно. Каквото му изпратели като финансова подкрепа от България, връщал обратно на държавата. Умира на 85 г. В знак на признание към големия библиограф и енциклопедист Никола Михов през 1977 г. в с. Драганово е открит негов барелеф. В родния му град е издигнат бюст в градинката до сградата на читалище „Априлов-Палаузов“, улица носи неговото име.", "date": "2019.04.05", "title": "Мирела Костадинова:Славейков поканил библиографа Никола Михов за поддиректор на Народната библиотека"}
{"url": "http://epicenter.bg/article/Georgi-Yordanov/179437/11/0", "text": "  Наскоро минах покрай Централната, вече бивша, телефонна палата. Около паметника на Джон Атанасов се бяха струпали чужденци. Екскурзоводката – младо момиче, бавно, на хубав френски език обясняваше на туристите чия е главата, изобразена на оригиналния паметен знак. Застоях се. Забелязах почудата, която бе обзела гостите. Те споделяха изненадата, че един от първооткривателите на съвременната информационна ера е с българско потекло.   Отдалечих се. В паметта ми отново пробляснаха спомени и размисли, свързани със знаменития професор Джон Атанасов.   Днес целият свят е подвластен на информационните технологии. Утвърди се понятието информационен век.   Известно е, че всяко значимо дело има начало. И най-дългият път започва с първата стъпка. А първата стъпка в зашеметяващата технологическа революция е направена от проф. Джон Атанасов, който (на това съм свидетел) питае чувства на гордост със своите български родови корени.   А от тях, от корените, впити в българската земя на предходниците, до научния подвиг на потомъка Иван – Джон, стават събития, които са обвеяни в легенди.   Било е през бурната пролет на 1876 г. В Средногорието бушуват пожарите на Априлското въстание, които изпепеляват живописни селища. Героизмът на силните и непокорни българи, предвождани от крилатия конник Георги Бенковски, припламва и във Втори Сливенски революционен окръг. Сформираната чета на Стоил войвода с участието на апостолите Иларион Драгостинов и Георги Обретенов води отчаяни битки около Жеравна и Агликина поляна. Въстаниците на Георги Дражев отблъскват налитащите откъм Одрин орди, опиянени от фанатична страст да палят и грабят тракийски селища.   Американска мисия начело с Юджийн Скайлър, секретар в консулството, информира света за ужасната трагедия в Батак. Заедно със своя сънародник Джанюариъс Макгахан – кореспондент на английския либерален вестник „Дейли нюз“, Скайлър посещава още Пловдив, Пещера, Пазарджик... Разказите му са потресающи.     Подобни озверели пълчища тръгват да палят Сливен. Градът е известен с първата в империята фабрика, основана през 1834 г. от Добри Желязков – Фабрикаджията. „Най-ръкоделният град“, както пишат пътешественици, доставя шаяци за униформите на османската армия. Изкусните майстори-ковачи произвеждат повече от 12 хиляди цеви за армията... Сливенският митрополит Серафим пресреща настръхналата сган до река Тунджа, пада на колене пред пашата и му отправя сърцераздирателен зов да пощади града. За благодарност му дава ей това свое най-мило дете – осемгодишното си момиченце, което стояло като подплашено пиленце до копитата на коня, оседлан от свирепия военачалник. „Паша ефенди, нямам по-мило от това дете. Пощади ни...“ Пашата пощадил детето и града, защитаван от духовния пастир чрез жертвата на най-скъпата си рожба. Но не се смилил над други селища в Сливенското и Ямболското поле...   Досами крайпътна чешма спира файтон. С него пътува семейството на чиновник от Американското консулство в Истанбул. Те отиват в Сливенския край, за да проверят истина ли са разказите, достигащи в столицата на империята, за жестокости и кланета на въстанали българи. Младата американка слизала от файтона, когато чула встрани от чешмата сподавен детски плач. В храстите намерила изоставено кърмаче, което почти умирало. Просълзената дама взела младенеца и го приютила...   Друг случай, за който разказва самият Джон Атанасов:   Със спомени от разкази за трагичната робска участ на народа български, за клането в родното село на баща му Бояджик, Ямболско, университетският професор Джон Атанасов потегля от САЩ за България. Пред мене той каза: „Не зная как да нарека чувствата, които напират в мен, но се радвам, че идвам в земята на моя баща. Славянската ми кръв – наследство от родната ми земя, ме е спасявала многократно в моя живот.“ И добави: „Чувал съм за Шипчанския проход, където са се водели битките... Искам да видя това място...“ Шипчански проход! По този начин баща му произнасял името на чутовния връх.   Академиците Ангел Балевски и Благовест Сендов непрекъснато придружаваха него и съпругата му. Завърза се трогателна дружба между българските учени и техния събрат отвъд океана. Новите му приятели коментираха възторжено откритието и дейността му, свързана с появата на електронноизчислителната машина – родоначалник на съвременните компютри.   Нека си призная – отначало се отнасях недоверчиво към смесицата от легенди и факти. Но след срещата със знаменития учен съмненията окончателно се разсееха. Първото нещо, което сториха Джон Атанасов и съпругата му, беше да посетят село Бояджик… Спътниците му ми разказваха за срещите му с неговите земляци. Всеки искал да го пипне, да му стисне ръката. Появили се далечни и по-далечни родственици. Разказвали му каквото се говори в селото, каквото са чули от предците си и от по-далечни родственици. Гостът се вълнувал, като гледал как съселяните му се гордеят с него. Повечето от тях нямали представа за епохалното значение на откритието му за развитието на технологиите. Но усещали със сърцата си, че техният земляк е забележителен, световен учен...   Оказа се, че скромността на Джон Атанасов е една от причините да се знае твърде малко за неговия влог в световната информационна революция. Както често става в живота – всяка истина е проста. От години той търси нови методи за решаване на линейни диференциални уравнения. Скоростта на изчислителната възможност обаче била незадоволителна и българският откривател пристъпва към създаване на нови изчислителни елементи. Но резултатите все не го удовлетворявали. През есента на 1937 г., след дълго пътуване по магистрала, спира да отдъхне в крайпътно заведение. Умореният му поглед се вторачва върху рафтовете с наредени бутилки и в главата му проблеснала нова, чудновата идея как по-бързо да се правят математически изчисления. През 1939 г. заедно със своя сътрудник Клифърд Бери успява да създаде т.нар. машина ABC, или Компютърът на Атанасов/Бери. Откритието не идва случайно, както изглежда на пръв поглед. А е резултат от дългогодишни теоретични изследвания.   Решението се търси в комплексни математически задачи с участието и взаимодействието на многобройни учени и техните сътрудници. Джон фон Нойман например, емигрант от унгарските земи, работи в същата научна област. Познава добре колегата си инж. Джон Атанасов и неговите теоретични разработки и практически опити. Двамата са родени в една и съща година – 1903-а! По време на Втората световна война Конрад Цузе изобретява в Германия твърде успешен модел на компютър, използващ механично средство за запаметяване на числата. Подходът на Джон Атанасов е по-различен – запаметяването се извършва с помощта на електрониката, която тогава едва прохожда. През ноември 1939 г. първият цифров електронен компютър започва да функционира. Бил с огромни размери. Разполагат го в целия първи етаж на сградата. Смятало се, че използването му ще бъде ограничено само до решаването на изключително комплексни научни и приложни задачи. Нито Джон Атанасов, нито Джон фон Нойман си представят, че може да бъде използван и за съвсем прости операции, като пишеща машина и т.н.   Електронните технологии се развиват с шеметна бързина. Фон Нойман решава числата и командите да се записват в една и съща памет, а машината да може да променя командите. Това е радикална идея – превръщането на компютъра в универсално средство за информация. Тя се ражда непосредствено след изобретението на Джон Атанасов за електронната обработка на числата. Ето защо днес с пълно основание се приема, че професор Джон Атанасов е сред пионерите на съвременните компютри.   През годините на войната Джон Атанасов е прехвърлен на работа в лабораторията на военноморските сили. Задачите му са свързани с изследвания на вибрациите и акустиката – област, твърде различна от компютъра. Поради научните занимания и преподаването, а вероятно и поради скромност, която възприемахме като проява на известната българска свитост, той не бе успял да се сдобие с патенти и с други документи, които да доказват, че e сред първопроходците в новата технологическа епоха.   Насърчен и от новите си български приятели, професорът доказа по съдебен път своите заслуги. В края на живота си получи лично от президента на САЩ Джордж Буш-баща легендарния авторски документ за откривател. Разбира се, с това ни най-малко не се омаловажават заслугите и на други учени, работили в същата област. Както всяко крупно дело, и компютърът е резултат на колективно творчество. Но заслугата на първите стои най-високо. Известна е крилатата мисъл на Айнщайн, че съвременният студент по физика има повече научни познания от Исак Нютон, но разликата в нравственото величие между гениалния английски учен и студента е огромна.   Имах честта на 17 май 1985 г. да връча на проф. Джон Атанасов високото българско отличие орден „Народна република България“ – първа степен в Тържествената зала в Министерския съвет. Трудно ми е да опиша вълнението, с което прочутият учен поемаше наградата. Той определи като истинско щастие възможността да опознае България и да направи поклон пред достойнствата на нашия народ. Каза, че видяното, преживяното извънредно много надхвърля беглите представи, които от детска до зряла възраст е имал за земята на своя баща.   А ето и част от думите, с които се обърнах към проф. Джон Атанасов:         Във Варна по време на международната конференция на тема „Децата в информационния век“ най-важният почетен гост беше проф. Джон Атанасов. Присъствието му даваше смисъл и определяше висотата на разговорите за обучението и техническите средства, за ролята на информацията, за прогреса и по другите теми, които в продължение на дни се разискваха с участието на учени, младежи и деца от много страни. През цялото време първооткривателят бе озарен от щастлива усмивка. Очевидно преживяваше едни от светлите мигове в живота си. Защото няма по-голяма награда от признанието на хората.   В едно от писмата си големият учен благодари за оказаната му чест – високата държавна награда. Сподели отличните си впечатления от конференцията във Варна, от срещите и разговорите с учени и представители на различни поколения от други страни и от родината на своя баща.           След смъртта на знаменития учен инициативен комитет, оглавяван от акад. Благовест Сендов, издигна паметника пред Палатата на съобщенията. Откриването стана в тържествена обстановка с богата художествена програма. Разпространи се документален филм за проф. Джон Атанасов; за него се издават книги на много езици. Да се надяваме, че все повече хора не само в САЩ и България ще се впечатляват от богатия жизнен път и изумителното творческо дело на проф. Джон Атанасов.      ", "date": "2019.04.05", "title": "Георги Йорданов: От българските корени до научния подвиг на Джон Атанасов"}
{"url": "http://epicenter.bg/article/Kaloyan-Metodiev--Evroizborite-shte-sa-vot-na-doverie-za-upravlenieto--Sblasakat-shte-e-titanichen/179446/11/0", "text": "Задаващите се избори за Европейски парламент се определят в цяла Европа като най-съдбоносните в досегашната история на ЕС. Кризата на традиционните партии, разделенията по фундаментални въпроси, лидерският проблем, въпросът за посоката от тук насетне са само част от темите в портфолиото на днешната политическа ситуация. Безспорно в изборите има голяма доза непредвидимост, а цялата атмосфера е изпълнена с напрежение. Брекзит е в хаотични одежди, Меркел няма на кого да предаде щафетата, Макрон има желание, но няма потенциала за нещо голямо, мнозинството страни се страхуват от френско-германския тандем и доминацията му над останалите.  Паневропейски дебати и сблъсъци вървят по теми като федерализъм – национализъм, либералноконсервативно, глобализъм – антиглобализъм, отношенията с Китай, Съединените щати и Русия. Европейските избиратели се вълнуват от теми като мултикултурализъм, екология, климатични промени, популизъм, антисистемни идеи, корпоративни и банкови регулации, неравенство, политики към исляма на европейска почва, развитие на технологиите. Показателно за новата динамика в Европа е, че от предишните европейски избори (2014) насам са създадени повече от 100 нови партии, които са се доказали на различни видове избори и ще атакуват европейската институция.   Ако се проследят евротемите, въпросът не е с повишена трудност. Останала последна в целия ЕС по социални, икономически, демократични, корупционни и демографски индекси и класации, страната се бори с вътрешните си демони и проблеми, което не ѝ позволява да участва пълноценно в случващото се.   В такава ситуация ти имаш нужда от помощ, от това да компенсираш изоставането си, да търсиш модели за подражание, да се мобилизираш и да се променяш бързо в положителна посока. В този смисъл кампанията вече се води изцяло на плоскостта на вътрешната проблематика. И така трябва да бъде.   За останалите ще са средство да покажат виталност, да излязат на преден план, да демонстрират нови лица, а за мнозина да отърват публиката от престоя си в политиката.  Натрупванията на тежки и непрестанни скандали във и около управлението (ЧЕЗ, „Олимпик“, Търговски регистър, Своге и много други) създаде летлива политическа среда, която трасира стъпка по стъпка пътя към първите възможни избори.   Ще пронизва предизборното говорене до самия край на изборния ден.  ГЕРБ, като най-голямата партия и пряко засегната от скандала, ще прави всичко възможно да го омаловажи и да го отмести с други теми, които да се налагат публично. БСП, като претендент да измести управляващите, ще хвърли всичките си усилия в обратната посока.   Това е и демократичната логика по оста управляващи – опозиция.    ГЕРБ безспорно са в обяснителен режим. Всички, които през дългите години на управлението им бяха засегнати или разочаровани от тях, днес усетиха тяхната слабост и се подредиха сред все по-големия хор на критичност, който ще ги притиска по всякакви теми до вота.  Залогът е животът на правителството. Технологията ще оказва силно влияние върху случващото се. Ниската избирателна активност е шансът на ГЕРБ, която ще мобилизира твърдото си ядро и стройна местна структура. БСП ще натиска за повишаване на активността, защото това е шансът им да излязат пред конкурентите си. За тях повторението на модела от президентските избори е шансът за успех. Над изборите витае и сянката на наказателния вот, която търси начин да изрази себе си.  С две думи, кампанията у нас ще е вътрешен сблъсък, на роден терен, по местни теми, без претенции, а и поради обективната невъзможност за участие в големия европейски разговор за бъдещето на Европа. ", "date": "2019.04.05", "title": "Калоян Методиев: Евроизборите ще са вот на доверие за управлението. Сблъсъкът ще е титаничен"}
{"url": "http://epicenter.bg/article/Valeriya-Veleva--Operatsiya--quot-chisti-ratse-quot--A-koy-e-Chistachat--/179472/11/0", "text": " Скандалът добива размери на \"политичеса чума, която помита всичко като лавина\", както сполучливо го описа социологът Димитър Ганев. Управляващите са в ступор. Наблюдават отстрани собственото си поражение. Реагират панически. Отстреляните падат като домино. Сякаш действа някакъв център на паралелна държава, който планово разчиства терена.  систематично, на порции, така че напрежението да се поддържа. Започна се от Парламента - от елиминирането на най-силната фигура в ГЕРБ, после тайфунът мина в Изпълнителната власт и отвя правосъдния министър, завихри се в Правосъдната система и удари съдия №1, оттекна шеметно в Антикорупционната комисия и я обезглави, завъртя се в Прокуратурата и отнесе на шефа на Следствието. И това само за 20 дни. За да се създаде трайното усещане в обществото, че всички са в калта, всички са се самозабравили, че това е мафиотизирана дължава.  \"Апартамент\" вече е мръсна дума, така както отдавна е и думата \"политик\" - и двете тежко оплетени в мрежата на порока: „ако всички мамят, и аз мамя“.   Имотни афери винаги са избухвали - къщата на Бисеров, имотите на царя, апартаментите на нововремци, жилищата на чиновници във Външно. Нито едно правителство от Прехода не се опази от имотни далавери и корупционни скандали. И това е обяснимо - нашите политици идват бедни и стават богати във властта, забравяйки основното правило - на власт ли си, не се изкушавай, защото все един ден ще светнеш.    И краят ѝ не се вижда. В него се отразяват наслоени отношения, порочни практики, изплетени мрежи, корумпирано общество, което така е затънало в блатото, че няма дори съпротивителни сили да поеме свеж въздух.   Ако се следва логиката на развитието на скандала, в тази последователност остават само двама персонално недокоснати - Главният прокурор и Министър-председателят. Борисов реагира правилно, макар и със закъснение, предприе мерки, които никой не е очаквал, но скандалът удари и по неговия имидж. Призна вина и бе понесена политическа отговорност, но трусът в ГЕРБ е толкова голям, а страхът така сковаващ, че това може да блокира работата на институциите.    Можем да се опитаме да дадем отговори на тези въроси, ако сме наясно откъде идва атаката.  Това обаче никой не знае. Всеки засегнат развива своя версия, която не издържа логиката. Американци, руснаци, приятелски огън, отмъщение на олигарси - всичко се изговори и нищо не се доказа.   и обърна държавата с хастара наопъки, към този момент остава без оттовор.  - това може да стане само през избори. Революционна ситуация в държавата не се вижда. Улиците са празни, а спорадичните протести са мижави и локални. Властта успява да ги овладее, ако се наложи, дори и с отваряне на хазната.   - необходимо е, но не това е начинът.   така че, то да даде своя отговор в урните на 26 май. Възможно е. Засега Нинова, Радан Кънев и Христо Иванов печелят от скандала. Само че \"Апартаментгейт\" събужда отвращението към всички и на 26 май може да видим по-скоро празни избирателни секции, отколкото бунтовен заряд. Българите са ядосани, недоволни, но изливат гнева си във фейсбук. Там бълбука негативна енергия, която няма реално действащ израз. Умните и красивите са проютени по минисерстава и агенции и никой не смее да надигне глас. Обществото сякаш е заспало. Или пък е толкова отвратено, че не вижда смисъл да се бунтува.   и като снежна топка да повлече цялата политическа система.  За първи път неизвестните са толкова много.    Според Андрей Райчев с \"Апартаментгейт\" \"имаме изключителен шанс на евроизборите да проведем операция \"Чисти ръце\".   По няколко причини.  Когато в Италия през февруари 1992 година магистратът от Милано Антонио ди Пиетро нареди ареста на Марио Киеза от Италианската социалистическа партия,   Стотиците разследвания и арести обезглавиха тогавашната политическа класа, като разкриха системната ѝ корумпираност, накараха бившия премиер и лидер на италианските социалисти Бетино Кракси да замине в изгнание и сложиха край на Първата република.  Това бе извършено от държавата, която имаше намерение да се прочисти. (Оставяме настрани факта, че операция \"чисти ръце\" в Италия отвори пътя на Силвио Берлускони, който бе замесен в голямата мрежа „Мафия капитале“ в Рим, а страната продължава да е редовно разтърсвана от корупционни скандали.)     Тя не иска да се чисти. Не може да се очисти. \"Апартаментгейт\" избухна от едно радио - \"Свободна Европа\", финансирано от американското правителство и от едно НПО - \"Антикорупционен фонд\", което живее благодарение на грантовете на соросоидни формирования и получи своето развитие в кръг от медии, обслужващи една икономическа групировка, която е в отношения с Темида. Да, това което вършат те, е професионално направено, и документално подплатено, така че медийният ефект да е гарантиран. Но личат зависимости. Освен политическия ефект, все още не сме свидетели на завършена съдебна фаза, така че обществото да има не само виновните, но и осъдените.  . В Италия действат институциите, у нас институциите са безсилни пред нещо, което се оказва невидимо.  - тя реагира на медийните публикации след нагнетяване на общственото мнение. Нещо повече, в \"Апаратаментгейт\" са завлечени точно тези, които трябва да проверяват евентуалните корумпирани властници. , а БНР вече даде думата на \"Биволъ\" който извади вехтата история (от 2012 година) за съпругата на г-н Цацаров, че \"прикрила от данъчните няколко хиляди лева от продажбата на една нива\", за да прокара тезата, че преди Главният прокурор да проверява когото и да било, трябва да бъде проверен самия той. Атаката срещу него не е спирала, макар да е оценен като най-действеният Обвинител №1. А може би точно заради това. И всъщност не става ли въпрос за отстрелване на прокурори?  Защото от фигурата, която ще го наследи след октомври зависи бъдещето и на олигарсите у нас, и на голяма част от политиците. Затова пък уличеният Съдия №1 се смята за недосегаем и няма никакво намерение да дава обяснения. Няма осъзнаване на вина, няма очистване. Даже и доблест няма!  между враждуващите лагери във властта. Има опасност да се насъскват хора един срещу друг и точно преди изборите да започне бясно замерване с компромати. Това ще бъде лош знак, защото означава спекулиране с корупцията, без да се стигне до нейното разкриване, осъждане и очистване на порочните й практики.  . До Чистилицето има много време, в което точно институциите, засегнати от него, трябва да се задействат така, че дадат адекватен отговор на обществото.  И ако това общество се събуди.  Тогава може и да си намери Чистача.  А може да пропуснем и този шанс.  Както 30 години досега!  Помните ли Яне Янев, Николай Бареков, Реформаторски блок, Протестна мрежа, Мария Капон, Елеонора Николова - всеки от тях поотделно обявяваше операция \"чисти ръце\", надявайки се да бъде скъсана връзката между мафията и държавата. Накрая всичко се превръщаше в  бутафория.  Защото вместо да създадем бригада \"Чисти ръце\", ние превръщахме операция \"Чисти ръче\" в ода за популизма, отваряйки поле за ново развитие на Корупцията.  Сега е същото. Валят оставки за спасяване на имидж, но битка с Корупцията няма...", "date": "2019.04.05", "title": "Валерия Велева: Операция \"Чисти ръце\" А кой е Чистачът? "}
{"url": "http://epicenter.bg/article/Otstrelat-na-nasednitsite-na-Sotir-Tsatsarov/179493/11/0", "text": "    Кой може да издига номинации за нов главен прокурор – поне трима от членовете на прокурорската колегия във Висшия съдебен съвет както и министърът на правосъдието.    За да се достигне до тази номинация обаче, всеки кандидат трябва да отговаря на строго определени условия. С промени преди три години, в чл. 170 (5) от Закона за съдебната власт се предвиди, че за главен прокурор може да бъде назначено лице, което има 12 години стаж, способност за придържане и налагане на висок етичен стандарт, висока професионална компетентност, изявена независимост и воля за налагане на законността. Законодателят е решил да запише в закона като изискване бъдещият главен прокурор да притежава решителност при изпълнение на служебните задължения и да има принос за утвърждаването на правовата държава, както и да притежава развити умения за работа в екип, за мотивиране на колеги, за търсене и носене на отговорност.   От всички изисквания най-сериозни са годините необходими, за да можеш да бъдеш главен прокурор – 12 години юридически специализиран стаж. Недоумение може да събуди количественото измерване на притежаваната решителност при изпълнение на служебните задължения. Но това е по-скоро в графата екзотични бележки в законодателството.    се превърна в лице на всички сериозни операции и реализации срещу организираната престъпност. Арестът на кметицата на \"Младост\" Десислава Иванчева обаче концентрира срещу него цялата пропагандна машина на „Капитал” и присъдружните медии на обвиняемия олигарх Иво Прокопиев. Шизофренното им раздвоение стигна дотам, че да припознаят бившата фризьорка без задръжки, когато става въпрос за искане на подкупи, като знаме на борбата със статуквото. След поредица от медийни атаки Иван Гешев се опита да успокои озверелите пионки на Прокопиев с изявлението си, че няма се кандидатира за главен прокурор и смята да продължи да върши сегашната си работа.   Той лично участва в Общото събрание на Гражданската колегия на ВКС по време на приемането на тълкувателно решение за дейността на КПКОНПИ, което можеше да прекрати преписки за стотици милиони левове гражданска конфискация. В случая Панов имаше и повод за лична вендета срещу Георгиев, тъй като КПКОНПИ потърси обяснение от председателя на ВКС защо не се явява заради ревизионен акт от НАП. Накрая Пламен Георгиев беше присъединен към вихрещия се „Апартамент гейт” заради тераса на апартамента си в кв. \"Редута\". Любопитно е ,че Лозан Панов индиректно се включи в защитата и на Десислава Иванчева, след като потърси обяснения от съдиите от специализирания съд за мерките за неотклонение на задържавната бивша кметица.   , след разследване на „Бивол” за апартаменти, придобити от неговия син в затворен комплекс. Сарафов беше сред кандидатите преди седем години за поста главен прокурор и може би е заподозрян, че пак има амбиции да стане номер 1 в държавното обвинение.    Той беше поставен на осмо място в листата на ГЕРБ. Юридическото му образование накара приближени до банкера-беглец Цветан Василев блогъри да пуснат опорната точка, че той ще се впусне в състезанието за главен прокурор. Несъстоятелността на тази опорка идва от факта, че макар и адвокат с близо 20-годишен стаж, Емил Радев е политическо лице, евродепутат от ГЕРБ, а преди това и депутат в Народното събрание. Вероятността подобен кандидат да бъде издигнат за най-високия пост в държавното обвинение е нулева. Това е все едно Корнелия Нинова, също бивш следовател, да бъде номинирана за главен прокурор.   Тогава това беше възприето като груба политическа грешка и намеса в независимата съдебна система. Впоследствие Никола Филчев показа, че не се съобразява с волята на Костов и не пестеше острите си критики към него. Но репутационната щета за СДС си остана. Не на последно място днес България е член на Европейския съюз.   Най-малкото по тази, съгласете се, съвсем немаловажна причина, бъдещият главен прокурор ще е част от системата, така както беше Сотир Цацаров – съдия от Пловдивския окръжен съд, известен с навика си да дава наказания близки до максимума, предвиден в закона.   Апропо, напук на цялата помия по негов адрес, изсипвана системно от медиите на бизнесмени, които си имат проблеми със закона, се оказа, че той е най-одобряваният главен прокурор (б.р. - проучване от днес на „Галъп интернешънъл”.). Така че в следващите дни и месеци ще сме свидетели на \"отстрела\" на още много други след Гешев, Георгиев, Радев. В същото време медиите на Иво Прокопиев, Огнян Донев и сие ще се опитват да опънат здрав чадър над \"най-минатия\" в имотната сага - председателят на ВКС Лозан Панов - кумец на оскандалените собственици на \"Артекс\" семейство Мирянови.        ", "date": "2019.04.05", "title": "Отстрелът на наседниците на Сотир Цацаров"}
{"url": "http://epicenter.bg/article/Sadat-othvarli-iskaneto-za-otstranyavane-ot-dlazhnost-na-kmeta-na-obshtina-Strelcha-/179440/3/0", "text": "Окръжен съд - Пазарджик потвърди определението, с което Районен съд - Панагюрище остави без уважение искането за отстраняване от длъжност на кмета на Община Стрелча Стойно Чачов, предаде Радио „Фокус“ – Пазарджик.  Съдът посочи, че няма достатъчно данни за това, че кметът ще препятства работата по досъдебното производство. Председателят на състава Ирина Джунева каза, че Стойно Чачов е в платен отпуск от днес.  Отпускът му е 50 дни, които са достатъчни за приключване на разследването за принуда, за която той е обвинен.  Определението на съда е окончателно и не подлежи на обжалване.   Кметът на Община Стрелча Стойно Чачов заяви по време на заседанието, че никога не е оказвал натиск върху служителите си по никакъв повод.  След края на заседанието той коментира, че свидетелските показания, които са станали основание за това твърдение, са на неговия шофьор. В съдебната зала бяха разпитани двама служители на Общината, които заявиха, че след акцията на „Икономическа полиция“, кметът не е викал никой от служителите, за да разговаря с тях по повод акцията.  Кметът на Стрелча каза също, че по време на мандата си е бил в добри отношения с всички в Общината, отнасял се е с тях приятелски, но в момента служителите работят под стрес.  „От днес съм в отпуск и съм определил свой заместник, който ще се грижи за решаването на текущите въпроси в общината“, коментира Чачов.  ", "date": "2019.04.05", "title": "Съдът отхвърли искането за отстраняване от длъжност на кмета на община Стрелча "}
{"url": "http://epicenter.bg/article/Gen--Shivikov/179442/3/0", "text": "Прокуратурата го обвиняваше, че е присвоил военно имущество за 10 225 лева през лятото на 2010 г. като национален командир на 18-ти контингент на България в Афганистан. В края на делото обаче дори и прокурор Мария Михайлова от Върховната касационна прокуратура не е поддържала пред ВКС протеста срещу оправдателната присъда на Военно-апелативния съд.   \r\n Обвинението срещу Шивиков беше свързано с одеяла, якета, панталони, зимни комплекти, спортни екипи и други консумативи, които били предоставени на всеки контингент и трябвало да бъдат раздадени като безвъзмездна помощ за местното население, пише още Lex. \r\n   \r\n В края на мисията част от това имущество е останало нераздадено и е върнато в България, като именно заради него Шивиков е обвинен в присвояване. По делото обаче е установено, че за тези нераздадени детски дрехи и одеяла, у военнослужещите възникнала идея да ги пренесат в България и да ги дарят на деца от домове за сираци, които участвали в изпращането на контингента в Афганистан. Идеята била докладвана на Шивиков, той се съгласил, но наредил това да бъде обсъдено в ротата и всички приели идеята без възражения. \r\n   \r\n На 24 август 2010 г. на летището в Пловдив пристигнали 104 одеяла с емблемата на ИСАФ, 87 зимни комплекта – яке с панталон, ръкавици, шал и шапка на ИСАФ, 104 зимни якета, 135 спортни екипи с надпис Афганистан, 20 топки и 18 походни легла. \r\n Военна полиция обаче установила нарушения и последвала проверка от Министерството на отбраната, според която е налице „нелегален внос на имущество, принадлежащо на коалиционен партньор“. \r\n   \r\n Шивиков беше обвинен, че е извършил и документно престъпление, като в описа на товара записал, че това е доставка по линия на „Гражданско-военното сътрудничество“. \r\n   \r\n Според ВКС, правилно военните съдилища са стигнали до извода, че въпросното имущество не е било връчено на командира в кръга на службата му и не се води имущество на българската армия, към което той да има отношение като длъжностно лице, а е било предназначено за раздаване на местното население. По делото не е доказано и твърдението на прокуратурата, че имуществото е на НАТО. \r\n   \r\n По повод на това дело Шивиков коментира миналата година, че е развил диабет и е била прекратена военната му кариера. През юли м.г. той беше оправдан на първа инстанция по още едно дело, заведено срещу него. То е за длъжностни престъпления, с които според обвинението е причинил имуществени вреди на Сухопътните войски за близо 44 000 лева. Става дума за предоставено от него полево оборудване на общините в Карлово, Клисура, Калофер и на местното ловно дружество. Според обвинението Шивиков е предоставял палатки, тави, черпаци и друга посуда, за която не бил искан наем. Военнослужещи пък били изпращани да помагат в приготвяне на храна за тържества, като генералът ги компенсирал само с почивни дни. Едно от обвиненията беше свързано с това, че Шивиков изпратил войници да ремонтират апартамента му. След това от защитата му обясниха, че генералът е кум на единия от военните, които са помагали и това е станало в неработно време. \r\n", "date": "2019.04.05", "title": "Оправдаха ген. Шивиков по делото за присвояване и документни престъпления."}
{"url": "http://epicenter.bg/article/Otkriha-prostrelyan-v-glavata-mazh-v-tsentara-na-Plovdiv/179448/3/0", "text": "Мъртъв мъж е открит в подземен паркинг в центъра на Пловдив, съобщиха от полицията, предаде Дарик.   Сигналът е подаден малко след 08:30 ч. тази сутрин. Той е бил прострелян в главата. Трупът е намерен на ул. \"Братя Миладинови\".  Районът е отцепен, на място се провеждат процесуални и следствени действия за изясняване на обстоятелствата около смъртта му.", "date": "2019.04.05", "title": "Откриха прострелян в главата мъж в центъра на Пловдив"}
{"url": "http://epicenter.bg/article/Pochina-vokalistat-na-Gravity-Co-Yavor-Zahariev/179479/3/0", "text": "Вокалистът на Gravity Co Явор Захариев е починал. Новината е потвърдила пред БТВ сестрата на Явор Захариев.  Музикантът е издъхнал в \"Пирогов\", където бе в реанимацията от сряда.  Той бе открит от своите близки в безпомощно състояние, целият в кръв и със счупен нос.  От полицията заявиха, че не е пребит.  Преди години Явор Захариев бе в комуна в Хърватия, където се опитваше да пребори дрогата. Когато си дойде той заяви, че е напълно излекуван.  ", "date": "2019.04.05", "title": "Почина вокалистът на Gravity Co Явор Захариев"}
{"url": "http://epicenter.bg/article/Sadat-vrashta-na-rabota-politsaya--uvolnen-sled-katastrofata-s-bashtata-na-prezidenta-/179488/3/0", "text": "Съдът в Хасково връща на работа катаджията, уволнен заради катастрофата с бащата на президента Румен Радев, предаде бТВ.  Инцидентът стана през лятото на миналата година в Харманли. Тогава полицаят не състави акт на Радев-старши, а санкционира инвалида, който пострада, след като триколката му беше блъсната в кръговото от Мерцедеса на Георги Радев.  Произшествието не беше оповестено от МВР, а за него се разбра седмица по-късно, след като изтече видеозапис в социалните мрежи.  По разпореждане на тогавашния вътрешен министър Валентин Радев по случая бе назначена вътрешна проверка, която завърши с един уволнен и няколко наказани полицаи от Харманли.  На бащата на президента пък беше съставен акт, че не е пропуснал движещото се в кръговото превозно средство.  Днешното решение на съда може да бъде обжалвано.  ", "date": "2019.04.05", "title": "Съдът връща на работа полицая, уволнен след катастрофата с бащата на президента "}
{"url": "http://epicenter.bg/article/Armeyski-eksperti-unishtozhiha-nevzriven-boepripas--otkrit-v-pazardzhishko-selo-/179467/2/0", "text": "Специализиран екип от военнослужещи от 91-ви инженерен батальон за обща поддръжка – Пловдив транспортира и унищожи ръчна граната, открита в двора на частен имот в село Сарая, област Пазарджик. Това съобщиха от министерството на отбраната.  Формированието за овладяване и преодоляване на последиците от бедствия бе активирано в 13.15 ч.  Екипът под ръководството на капитан Стоян Мечкаров обезопаси и транспортира боеприпаса извън населеното място, където бе унищожен при спазване на мерките за безопасност.  ", "date": "2019.04.05", "title": "Армейски експерти унищожиха невзривен боеприпас, открит в пазарджишко село "}
{"url": "http://epicenter.bg/article/Evropeyskiyat-parlament-sazdade-uebsayt-za-rezultatite-ot-izborite/179468/2/0", "text": "Европейският парламент създава уебсайт за резултатите от изборите. Той е нов, динамичен и съдържа всички резултати от минали европейски избори. Вече е достъпен на всички официални езици на Европейския съюз, съобщиха от пресслужбата на ЕП.  Уебсайтът – rezultati-izbori.eu ще бъде актуализиран в реално време във вечерта на изборите на 26 май с общите резултати от евровота, включително национални разбивки, като подробностите ще се изпращат от националните органи. Уебсайтът съдържа състава на всички предишни Европейски парламенти преди 1984 г., с разбивки от националните партии и политическите групи от 1979 г. и всички резултати на национални ниво от 2009 г. насам. Сайтът предлага и информация относно тенденции в европейските избори, като например балансираното представителство на половете. Потребителите могат да разгледат възможни политически коалиции с калкулатора на мнозинството след като станат известни първите официални прогнозни резултати на 26 май, се казва още в съобщението на пресслужбата. ", "date": "2019.04.05", "title": "Европейският парламент създаде уебсайт за резултатите от изборите"}
{"url": "http://epicenter.bg/article/Korabi-ot-Voennomorskite-sili-shte-uchastvat-v-mezhdunarodno-uchenie-/179475/2/0", "text": "Корвета „Бодри” от състава на българските Военноморски сили, с командир капитан III ранг Николай Цонев отплава днес, 5 април, от Пункт за базиране Варна за участие в противоподводно учение с международно участие на ВМС на Република Румъния “SEA SHIELD 2019”. Това съобщиха от пресцентъра на министерството на отбраната.  Учението ще се проведе от 5 до 14 април в пристанище Констанца и морските пространства на Република Румъния. Участие ще вземат кораби от ВМС на Румъния, Турция и Гърция, както и от Втора постоянна група на НАТО (SNMG-2), в чийто състав е и фрегата „Дръзки”.  Целта на учението е да се повиши нивото на оперативна съвместимост и подготовката на личния състав при прилагане на процедурите и стандартите на НАТО по време на плаване в състава на многонационални съединения. По време на учението на море ще се проведат сериали по борба с подводен, надводен и въздушен противник.   ", "date": "2019.04.05", "title": "Кораби от Военноморските сили ще участват в международно учение "}
{"url": "http://epicenter.bg/article/Kristian-Vigenin--Yavno-Borisov-e-reshil-stapka-po-stapka-sam-da-otslabva-upravlenieto-si-/179476/2/0", "text": "Твърденията, че Корнелия Нинова е купила председателския пост в БСП срещу 30 000 евро са абсурдни. Това каза депутатът и секретар на ПГ на „БСП за България“ Кристиан Вигенин в предаването „Лице в лице“ по БТВ.  Той допълни, че Спас Гърневски и Тома Биков са хората за мръсни поръчки в ГЕРБ. „Видимо от няколко дни текат много сериозни усилия, за да се отклони вниманието от и около управляващата партия. Това е несериозно“, допълни той.  Водещата го попита, ако всичко това е абсурдно, защо бившият лидер на БСП Михаил Миков мълчи по темата. \"Ако прецени, ще коментира\". „За онези апартаменти има нотариални актове, докато за тези пари са само думи. Ние не говорим измишльотини срещу опонента си, а го правим с документи“, подчерта Вигенин.  „Г-н Пламен Георгиев загуби моралното право да оглавява КПКОНПИ. Борисов му остави вратичка той да се спаси след една дълга отпуска. Няма как хората, подбрани от управляващите да борят корупцията. Очевидно банката-кадри на ГЕРБ е такава. Тези случаи с апартаментите е само върхът на айсберга. Убеден съм, че с времето ще излизат далеч по-сериозни неща“, коментира още Кристиан Вигенин.  По думите му явно постъпката на Цветанов не се счита за неморална. „След всичко той остава вторият човек в партията. Това за нас е неприемливо. Голямата промяна ще трябва да дойде с изборите“.  Сигналът срещу водачът на листата на БСП Елена Йончева е политическа поръчка и политическо наказание, каза още Вигенин.  Вигенин коментира и изборът на Данаил Кирилов за правосъден министър. „Явно Борисов е решил стъпка по стъпка сам да отслабва това управление. Няма скандал в последните години, в който да не е замесен Данаил Кирилов. Явно той не се интересува какво мисли адвокатската общност за него“.", "date": "2019.04.05", "title": "Кристиан Вигенин: Явно Борисов е решил стъпка по стъпка сам да отслабва управлението си "}
{"url": "http://epicenter.bg/article/Politologat-Hristo-Panchugov--Golyama-chast-ot-horata-smyatat--che-nikoy-ne-se-bori-sreshtu-koruptsiyata/179477/2/0", "text": "„Ние си говорим за коя партия ще спечели на изборите, но все повече хора приемат политиците като едно цяло, остава усещането, че българската полика не може да роди нищо друго, от това, което е в момента. На тези избори ще има по-малко гласуващи, ще има ниска избирателна активност. В българина остава усещането, че каквото и да направи, не може да промени политическата система.\" Това заяви в студиото на „Лице в лице“ по бТВ политологът Христо Панчугов. „Все повече ще започнем да говорим за нежелание на хората да си представат как изглежда тяхната общност през погледа на политиката. Голяма част от тях смятат, че никой не се бори срещу корупцията, никой не стои зад имената на институциите, които трябва да се борят с корупцията, че нищо не се прави\", допълни Панчугов.   Според него драмата в тази ситуация е, че има едно недоволство на българските граждани, а нямат представителство, което да олицетвори това недоволство.   „Но според мен това не може да продължи дълго, все нещо ще се роди. Ситуацията ще се промени по други причини. Самият скандал може да не промени резултатите в евроизборите, но ще промени нещата в бъдеще. Нещата се трупат, това не може да продължава до безкрай, без значение интересите на политическите партии.\", заключи политологът. До този момент като че ли не бяхме виждали скандал, който да се развива по такъв лавиноообразен начин коментира Панчугов и скандала с евтините апартаменти на политици и магистрати. Той прогнозира, че той ще продължи да се развива, \"защото това е системен проблем. Ние обаче говорим за скандала, а не за проблема. Трябва да говорим за проблема и да търсим начин за решението му\".   \"Българските граждани са недоволни от политическата класа, но си наливат една ракия и забравят\", коментира политологът.   ", "date": "2019.04.05", "title": "Политологът Христо Панчугов: Голяма част от хората смятат, че никой не се бори срещу корупцията"}
{"url": "http://epicenter.bg/article/-Nyu-York-tayms--otrazi-skandala-s-apartamentite/179478/2/0", "text": "Американското издание „Ню Йорк таймс“ публикува статия за българския скандал с луксозни апартаменти, озаглавена „България разследва още три апартамента по скандала с луксозни имоти“, като се позовава на Ройтерс.   В статията се посочва разпореждането на главния прокурор Сотир Цацаров, за разследване срещу председателя на КПКОНПИ Пламен Георгиев за предполагаеми фалшиви декларации за обстоятелствата, при които той и съпругата му са придобили апартамент в столицата София. Посочва се и с разследването срещу съпругата на председателя на Върховния касационен съд Лозан Панов, както и сина на директора на Националната следствена служба Борислав Сарафов.   Според статията, България е класирана като най-корумпираната държава-членка на Европейския съюз от „Transparency International“, припомня изданието. „Въпреки обещанията на правителството да изкорени корупцията, все още няма високопоставен служител зад решетките по обвинения в корупция“, твърдят авторите в публикацията и продължават: „Анализите показват, че корупцията на високо равнище е основната пречка за амбициите на България да привлече повече чуждестранни инвестиции и да се присъедини към зоната за свободно пътуване на Шенген“. В материала не са пропуснати и действията на българския премиер Бойко Борисов по разпореждането на главния проукрор, както и реакцията му, която се ограничава до съветите му те или да подадат оставка, или да си вземат отпуск.   Медията споменава и заявлението на Пламен Георгиев, който излиза в отпуск „за да не може да има подозрение, че по някакъв начин влияе на разследването”. \"Ню Йорк Таймс\" припомня самото начало на скандала, когато „миналата седмица заместник-лидерът на управляващата българска партия ГЕРБ Цветан Цветанов напусна парламента след подобни обвинения“. „Скандалът вече накара българския министър на правосъдието и двама заместник-министри да подадат оставка, след като бе съобщено, че са закупили просторни апартаменти в луксозно предградие на София на по-ниски от пазарните цени от същия предприемач“, пише американсата медия. Материалът по щекотливата тема за България завършва с информация относно опозиционните социалисти, които, „бойкотирайки парламента от средата на февруари, повториха призивите си за предсрочни избори, обвинявайки правителството на Борисов, че не успява да се бори с корупцията на високо равнище“.", "date": "2019.04.05", "title": "„Ню Йорк таймс“ отрази скандала с апартаментите"}
{"url": "http://epicenter.bg/article/Tsvetanov-predstavya-v-nedelya-slogana-na-GERB-za-evropeyskite-izbori-/179480/2/48", "text": "ПП ГЕРБ ще представи слогана си за предстоящата предизборна кампания за европейския вот на 26 май тази година.  Слоганът на ПП ГЕРБ ще бъде представен от зам.-председателя на ГЕРБ и председател на Националния предизборен щаб на партията Цветан Цветанов по време на специално събитие, което ще се проведе в Централата на партията (пл. „България“ 1, НДК, Административна сграда, ет.17) на 7 април 2019 г. (неделя) от 11.00 часа.  Припомняме, че днес Цветан Цветанов внесе в ЦИК документите за регистрация за предстоящите европейски избори.  ", "date": "2019.04.05", "title": "Цветанов представя в неделя слогана на ГЕРБ за европейските избори "}
{"url": "http://epicenter.bg/article/Valeri-Simeonov-namekna-za-izlizane-ot-upravlyavashtata-koalitsiya-/179481/2/48", "text": "Не може да се даде светла перспектива в дългосрочен план за участието на НФСБ в управляващата коалиция. Това каза за обзорното предаване \"Това е България\" на Радио \"Фокус\" лидерът на партията и съпредседател на ПГ на Обединени патриоти Валери Симеонов.  По думите му споразумението между партиите в голямата коалиция все още не е изчерпано.  \"Все още не мисля, че е изчерпано, но натам вървят нещата. Редица точки, свързани с нашето участие в управлението са нарушени, редица договорености не се спазват. Не мога да дам розова и светла перспектива в дългосрочен план,\" коментира той.  \"Колкото до коалиционното споразумение в „Обединени патриоти“ за участие в 44-тия парламент – там също имаме сериозни нарушения по отношение на вътрешни разпределения. Струва ми се, че това споразумение не е изчерпано, но и там нещата не вървят добре“, каза още лидерът на НФСБ.  В отговор на въпрос дали НФСБ е изкушен да се оттегли от управлението, съпредседателят на ПГ на Обединени патриоти Валери Симеонов отговори, че е.  ", "date": "2019.04.05", "title": "Валери Симеонов намекна за излизане от управляващата коалиция "}
{"url": "http://epicenter.bg/article/Rosen-Zhelyazkov-za-paketa--quot-Mobilnost-quot--Voynata-ne-e-nito-zagubena--nito-spechelena-/179487/2/0", "text": "Гласуването в Европейския парламент в сряда по пакета \"Мобилност\" не е окончателното му приемане, а само пореден етап. Това заяви министърът на транспорта, информационните технологии и съобщенията Росен Желязков в предаването \"Панорама\" по БНТ.  Той добави, че предстоят институционални преговори и в тях България ще продължи да отстоява позициите си.  Министърът заяви, че приемането на пакета, срещу който протестират българските превозвачи, е станало чрез натиск и сложни процедурни похвати и коментира, че това е станало без правни и процедурни основания. Той добави, че основните играчи срещу нас са били синдикати от Франция и Белгия, които са действали чрез добре платени лобистки компании иш са получили лостове за въздействие в Европейската комисия и Европейския парламент. \"Нашата цел беше пакетът да не влезе в пленарна зала, защото там битката беше предрешена. Евродепутатите от Източна Европа са едва една трета от членовете на Европейския парламент\", обясни той.  Сега България ще се опита да забави преговорите до края на румънското председателство на ЕС и до следващия Европейски парламент, който ще бъде избран след изборите.  Желязков каза, че България е имала ясна позиция от самото анонсиране на промените през 2016 г. Както и че тя е продиктувана от факта, че глобалните процеси са лишили българските превозвачи от традиционни пазари като Турция и Иран и те се се преориентирали към Централна Европа, откъдето сега се опитват да ги изтласкат.  \"Показахме, че институциите могат да се обединят, когато става дума за национална кауза\", каза Желязков. Той заяви, че българските евродепутати са се държали достойно в пленарната зала и им благодари в лицето на лидера на ПЕС Сергей Станишев, който също бе гост в студиото.  Министърът коментира и скандалите с имотите на хора от властта. Според него при съмнения хората, които заемат държавни позиции, трябва да ги освобождават.  \"Всичко е в сферата на морала и правото. В държави без дълга традиция в норми за регулиране на обществените отношения, моралът винаги стои на заден план\", обясни той.  ", "date": "2019.04.05", "title": "Росен Желязков за пакета \"Мобилност\": Войната не е нито загубена, нито спечелена "}
{"url": "http://epicenter.bg/article/Stanishev--Vazhno-e-BSP-da-izleze-sas-silna-lista--koyato-koyato-shte-obedini-izbiratelite-i-chlenovete/179489/2/48", "text": "БСП не трябва сама да пада в капана, в който другите удобно ни разполагат, и да противопоставя БСП на европейското социалистическо семейство. Това каза евродепутатът и лидер на Партията на европейските социалисти (ПЕС) Сергей Станишев в предаването „Панорама“ по БНТ.  На въпрос дали е възможно БСП да излезе от ПЕС, той отговори: „Не бих си представил, че някой може да играе такава хазартна и опасна за БСП игра“.  „БСП е лява партия. Не може да се състезава на полето на националистите. Това е задънена улица и сме го видели с други партии“, каза още Станишев.  Във връзка с това дали ще попадне в листата на БСП за евроизборите, той посочи: „Аз съм кандидат за листата на БСП за евроизборите, защото съм издигнат от близо 85% от партийните структури“.  Станишев допълни, че дали влиза в листата, ще стане ясно на 14 април, които левицата ще представи своите кандидати за евродепутати.  „Всички признават, че ние сме една от най-демократичните партии в България. Нашите организации се събират близо месец и половина и правят обсъждания и предложения. След това се правят конференции, които номинират кандидати. Затова аз имам самочувствието и задължението към всички тези хора да участвам в това състезание“, посочи Станишев.  „Истината е, че никога в БСП не е имало такива напрежения, свързани с евролистата, защото винаги са водени предварителни разговори. Сега някакси се създаде изкуствено според мен“, коментира той.  „За мен е важно БСП да излезе със силна листа, която е балансирана и която на първо място ще обедини избирателите и членовете“, допълни Станишев.  „Познавам нашата партия. Това, което най-много преживяват нашите членове и симпатизанти е, когато имат усещането, че в Националния съвет за нещо се карат и не са единни. Хората искат да видят единодействия за тези избори, които са важни не само за ЕП, но и ще бъдат тест за доверие към властта“, отбеляза още той.  За пакета „Мобилност“ той коментира: „Нека да разберем какъв е проблемът в този пакет, защото и нашето общество е объркано и виждам коментари, които коренно си противоречат. Проблемът е, че в един пакет са вкарани две неща, които се сблъскват и го правят не добро законодателство. От една страна има неща като по-добри условия и срещу тях трудно се възразява, но наред с това и зад щита на социалните права и придобивки са вкарани чисто протекционистки текстове и решения, които изкуствено ограничават достъпа на българския бранш, на румънския и полския също, до обединения пазар. И това прави взривопасна тази инициатива“.  Според Станишев Европейският съюз е устроен така, че за да бъде стабилно едно законодателство, се търсят широки мнозинства чрез компромиси и взаимен диалог. „А това, което видяхме през последните месеци, е силово налагане на една позиция, без да се чуват аргументите на другата страна“, отбеляза той.  По думите му в самите парламентарни групи на ЕС се е получило разделение не по политически принцип, а по национален.  „Важно е какво правим от тук нататък“, посочи той, като допълни, че трябва да се работи пакетно. Той изрази убеденост, че и следващите евродепутати ще се борят в същата линия, независимо кои са те.   \"Подозренията у хората са, че властта се използва за лично влияние. 10 години управлява ГЕРБ с малко прекъсване, превърна се в държава с еднолично управление, сливане на политическа, икономическа и медийна власт, разбира се това работи за опозицията.   Ако замерването с компромати отврати хората - \"всички са маскари\", това би работило за ГЕРБ, заради тяхната машина за избори и за ДПС, които имат стабилен електорат за избори. Хората искат да видят перспектива. Ако съм в листата на БСП ще настоявам да покажем политика. Хората искат да видят какво им предлагаме, трябва да бъдем резултативни\", казо още лидерът на ПЕС.    ", "date": "2019.04.05", "title": "Станишев: За мен е важно БСП да излезе със силна листа, която ще обедини избирателите и членовете"}
