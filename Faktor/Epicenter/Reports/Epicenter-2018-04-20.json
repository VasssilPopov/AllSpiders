{"url": "http://epicenter.bg/article/Uchrediha-Natsionalen-komitet-za-chestvane-na-1300-g--ot-pobedata-na-kan-Tervel-pri-Konstantinopol-/152411/2/0", "text": "Ние, българите, сме европейци от момента, в който сме побили първия камък на нашата държава. Европа съществува благодарение на двама европейски владетели, единият от които е именно кан Тервел. С тези думи министърът на отбраната Красимир Каракачанов и председател на Националния комитет за честване на 1300 години от победата на кан Тервел над арабите при Константинопол откри пресконференцията по повод учредяването на комитета. Това съобщиха от МО.  Министър Каракачанов посочи, че Европа е спасена от арабското нашествие благодарение на България и българския владетел кан Тервел, който в битката при Константинопол буквално унищожава арабските войски, които се опитват да завладяват континента.  Следващите поколения трябва да бъдат запознати с важните събития от българската история, с ролята на този велик български владетел, каза министър Каракачанов. Той поясни, че във връзка с годишнината от битката при Константинопол са възникнали различни инициативи, продиктувани от искрен патриотизъм, които новоучреденият комитет обединява. Те включват изграждане на паметници на кан Тервел в София, в Стара Загора и Св. Влас, организирането на 24 май в Тетевен на изложба и научна конференция за великия български владетел, предложение до Светия синод на Българската православна църква за канонизиране на кан Тервел (Тривелий), представяне на книгата на професор Пламен Павлов и Георги Атанасов „Кан Тервел – Спасителят на Европа“, чествания на годишнината от победата на кан Тервел в едноименния град Тервел и на 9 юни в град Камено, както и изграждане на българска църква в Мадрид, която да се казва Св. Тривелий Български.  Кулминацията на честванията се очаква да бъде на 3 септември 2018 г. в София с полагането на основен камък на паметника на кан Тервел в района на НДК, организиране на изложба и научна конференция с международно участие за приноса на българския владетел за спасяването на християнска Европа от нашествието на арабите и издаване на двуезичен сборник с докладите от конференцията, както и на младежко лятно училище във Военната академия и тържествен концерт пред Националната художествена галерия на ансамбъл „Българе“.  Комитетът планира също да бъде открита изложба в Европейския парламент за кан Тервел и да съдейства за проучването на писмени извори за българския владетел в архивите на Ватикана и апостолическата църква.  Подробности за събитията, които са предвидени, представиха проф. д. ик. н. инж. Николай Михайлов, акад. Антон Дончев и Христо Димитров.  „Тервел е кауза. Ние сме тези, които трябва да върнем дължимото уважение и признателност към стратега, към дипломата, към владетеля Тервел“, отбеляза проф. Николай Михайлов.  Академик Антон Дончев подчерта, че отбелязването на това значимо събитие от историята на България обединява учени и общественици и е радостно, че вицепремиерът и министър на отбраната Красимир Каракачанов се ангажира с тази кауза, която има за цел да възроди духа на нацията.  ", "date": "2018.04.20", "title": "Учредиха Национален комитет за честване на 1300 г. от победата на кан Тервел при Константинопол "}
{"url": "http://epicenter.bg/article/Prezidentat--Moyata-predizborna-kampaniya-otdavna-e-osvetlena/152348/2/0", "text": "  \"Моята предизборна кампания отдавна е осветлена. И всички документи са на сайта на Сметната палата. Ако някой трябва да се притеснява от миналото, това е най-вече г-н Цветанов\".  Това каза пред журналисти в Монтана президентът Румен Радев във връзка с отправения към него призив от страна на председателят на ПГ на ГЕРБ Цветан Цветанов да осветли предизборната си кампания, предаде агенция \"Фокус\".   Така размяната на реплики между президента Румен Радев и зам.-председателя на ГЕРБ и лидер на парламентарната група на партията Цветан Цветанов продължава и днес с пълна сила.    Попитан как си обяснява изказването на Цветанов след проведеното вчера заседание на КСНС, Радев отговори: \"   Държавният глава заяви още, че не търси конфликти, а винаги сътрудничество в името на България.    „Винаги предлагам някакъв проект, който да съдържа основната теза, и призовавам за следното. Аз търся винаги консенсус. Ако някой има някакви притеснения, да ги сподели. Ще ги приемем. Ако някой има някакви други предложения, да ги сподели. Ще ги приемем.  , заяви държавният глава.   Румен Радев каза още, че най-сетне трябва да започне реално да се работи за въоръжените ни сили.   \"Виждате каква е обстановката, виждате как средата за сигурност се усложнява непрекъснато. По Конституция въоръжените сили са основният гарант за суверенитета и териториалната цялост на страната. Призовах и за делово и лоялно отношение към нашите съюзници. Какво имам предвид? Не е достатъчно само да рецитираш това е нашият евро-атлантически път, но да бъдеш лоялен към тези съюзници. Не може да предлагаш план, национален план за повишаване на разходите за достигане до 2% от брутния вътрешен продукт – министър Каракачанов го внесе в началото на тази година, да приема само предния ден средносрочна бюджетна прогноза, която рязко се отличава от този план, и там за 2019-а има 130 млн. лв. по-малко, за 2020-а – 280, 2021-ва – 250. Ако тук се заблуждаваме, нека не заблуждаваме нашите съюзници\", призова Румен Радев.", "date": "2018.04.20", "title": "Радев: Неслучайно искам по-добро образование, явно г-н Цветанов по-трудно осмисля това, което чете"}
{"url": "http://epicenter.bg/article/Tsvetanov-poiska-razsledvane-na-finansiraneto-na-prezidentskata-kampaniya-na-Radev-/152358/2/0", "text": "Лидерът на ПГ на ГЕРБ Цветан Цветанов се обяви за разследване на начина на финансиране на президентската кампания на Румен Радев. Така той продължи с атаките към президента от вчера след заседанието на КСНС и днес - в кулоарите на Народното събрание, предава Канал 3.  \"Разбира се, че държавата трябва да се намеси. Когато има табу, един президент не осветлява начина, по който е станал президент\", отсече зам.-председателят на ГЕРБ.  Нямаме необходимото доверие пред евроатлантическите партньори, което имахме преди избора на Румен Радев за президент, обобщи Цветанов. Това се дължало на координираните действия и изказвания на Румен Радев заедно с БСП през последната година и няколко месеца.  Той повтори, че на вчерашния КСНС неговата позиция е била подкрепена от премиера и външния министър, а лидерът на ДПС Мустафа Карадайъ е изразил истинска евроатлантическа подкрепа за политиката на правителството.  ", "date": "2018.04.20", "title": "Цветанов поиска разследване на финансирането на президентската кампания на Радев "}
{"url": "http://epicenter.bg/article/Mustafa-Karadaya-poiska-GERB-da-otgovoryat-za-izyavleniyata-na-Siderov-v-Krim-/152370/2/0", "text": "ГЕРБ са длъжни да отговорят на въпроса за влиянието на тази коалиция за националната сигурност и евроатлантическата ориентация на страната. Те твърдят, че са евроатлантици, а за коалиционен партньор имат явни евроскептици. Това каза председателят на ДПС Мустафа Карадайъ пред журналисти в Народното събрание във връзка с твърдението на Цветан Цветанов, че позицията на КСНС отклонява България от евроатлантическата ни ориентация, предаде репортер на Агенция „Фокус“.  Председателят на ДПС припомни, че от Движението още от първия ден предупреждават, че тази власт е вредна за страната и ориентацията ѝ.  „Ситуацията в глобален и регионален план е динамична, тревожна, опасна. Можем да кажем и рискова. Словесните престрелки след заседанието на Консултативния съвет няма да ги коментирам, защото резултатът от заседанието беше представен от президента на републиката. Една оценка мога да направя на това поведение от гледна точка на това, че от вчера има една по-важна тема за коментар, а именно изявленията на председателя на парламентарната група на коалиционния партньор на ГЕРБ“, каза Карадайъ.  Той имаше предвид изявленията на Волен Сидеров от вчера на форум в Ялта, че Крим не е окупиран и много страни в Европа искат нормални отношения с русия. Лидерът на Атака обяви още, че е много важно, че България не експулсира руски дипломати и подчерта, че ЕС трябва да се еманципира от вилянието на САЩ и да води по-самостоятелна политика.  ", "date": "2018.04.20", "title": "Мустафа Карадайъ поиска ГЕРБ да отговорят за изявленията на Сидеров в Крим "}
{"url": "http://epicenter.bg/article/DBG-nastoyava-Yavor-Notev-da-podade-ostavka-nezabavno-/152372/2/0", "text": "”Движение България на гражданите” настоява за оставката на заместник-председателя на Народното събрание Явор Нотев, заради участието му на руски форум в Крим.  \"Присъствието на Явор Нотев на подобно събитие в Крим легитимира нарушаването на международното право от страна на руската власт с навлизането на полуострова, което беше причина и за налагането на санкции от страна на ЕС към Русия, подкрепени и от България.  Това е недопустимо за представител на европейска държава, още повече в момента на европредседателството.  Присъствието на Волен Сидеров и Явор Нотев на събитие за бъдещето на Русия само доказва, че един от партньорите на ГЕРБ във управлението няма да се откаже от опитите си да промени евроатлантическия курс на страната\", се казва в позиция на партията.  В позицията се казва още, че липсата на категоричност у българското правителство по случая \"Скрипал\" и Сирия само доказват, че ГЕРБ са силно повлияни от проруското поведение на Атака.", "date": "2018.04.20", "title": "ДБГ настоява Явор Нотев да подаде оставка незабавно като зам.председател на парламента"}
{"url": "http://epicenter.bg/article/Ilyana-Yotova--Napadkite-kam-prezidenta-se-prevrashtat-v-tendentsiya-otkakto-spechelihme-izborite/152373/2/0", "text": "Нападките към президента се превръщат в тенденция от момента, в който Румен Радев и аз спечелихме президентските избори през 2016 г. Очевидно това е ролята на г-н Цветанов в парламента и това е жалко, защото българският парламент има много какво да свърши през този мандат. Няма как да не направи впечатление, че в тази си война с нас и с тези изявления г-н Цветанов става все по-голям самотник. Това каза по време на посещението си в Пазарджик вицепрезидентът Илияна Йотова, предаде радио „Фокус“ – Пазарджик.    Българският парламент има още много какво да свърши през този мандат, каза още Йотова. На въпрос, свързан със забележките отправени от председателя на парламентарната група на ГЕРБ Цветан Цветанов, Йотова каза, че посланието й към него по отношение на външнополитическите забележки е, че очевидно това не е неговата сила.    „Нападките към президента се превръщат в тенденция от момента, в който Румен Радев и аз спечелихме президентските избори през 2016 година. Очевидно това е ролята на г-н Цветанов в парламента и това е жалко, защото българският парламент има много какво да свърши през този мандат. Много от законите са буквално до никъде, закони, които се чакат от българското общество от българския бизнес и това е посланието, което ние чуваме от хората. Няма как да не направи впечатление, че в тази си война с нас и с тези изявления г-н Цветанов става все по-голям самотник“, коментира Йотова.   По отношение на отражението, което имат подобни изявления върху имиджа на страната ни тя каза, че не е склонна да генерализира твърде много този диалог и тези отношения. „Цветанов знае, че прави всичко това за вътрешнополитическа употреба. Той не може да си прости на себе си и на партия ГЕРБ загубата на президентските избори и очевидно в момента неговата цел е да мобилизира симпатизантите членовете на ГЕРБ за изборите, които предстоят“, каза още Йотова.   Войната между институциите в една държава никога не е довела до нищо добро, каза още Илияна Йотова.    На въпрос за нападките срещу нея, отправени от председателя на парламентарната група на ГЕРБ Цветан Цветанов, Йотова каза, че той от снощи доказва твърдението, че работи за близък конфликт с президентската институция.    „ По всякакви поводи се опитва да руши нашия авторитет, включително и снощи, с едно изявление, след едно доста дълго и трудно заседание на КСНС. Това, което бих препоръчала на г-н Цветанов, е внимателно да проследи моите изяви. Нека по-малко да дава определения и квалификации за други политически лидери, за други институции“, коментира Йотова.    Според нея най-важната задача в момента е България да успее с европредседателството и да даде шанс и бъдеще на младите хора и на всички български граждани.    „ За това ни трябва и национален консенсус“, коментира Йотова.  ", "date": "2018.04.20", "title": "Илияна Йотова: Цветанов не може да си прости, че ГЕРБ загуби президентските избори"}
{"url": "http://epicenter.bg/article/Radev--Neobhodima-e-mnogo-po-seriozna-podkrepa-za-mestnite-vlasti-za-razvitieto-na-Severozapada/152377/2/0", "text": "Има нужда от много по-сериозно отношение към икономическото развитие на Северозападна България. Много европейски проекти стартират в този регион и местните общини трябва да получат необходимата подкрепа от страна на централните власти за тяхната реализация. Това заяви държавният глава по време на посещението си в Монтана и срещата си с кмета на града Златко Живков и общинското ръководство, съобщиха от прессекретариата на президента.  Румен Радев отново подчерта, че трябва да се даден шанс на финансовата децентрализация, с която да бъдат увеличени и възможностите на местните власти да осъществяват проектите с най-голямо значение за региона.  На среща в сградата на Общината кметът Златко Живков запозна президента Радев с проблемите и перспективите за развитие на Монтана. „Като духовност това е един от най-богатите райони. Доказвате, че човек е важно да има сърце, идеи и енергия да работи за своя край”, заяви държавният глава и добави, че са нужни действия, а не постоянно да се повтаря, че Северозападна България е най-бедният регион у нас.  Златко Живков благодари за подкрепата и съдействието на президента за освобождаването на Иво Богданов от гръцки затвор. „Оказаната от Вас подкрепа е знак за уважение към всички хора в Монтана”, подчерта кметът.  По покана на Иво Богданов президентът Румен Радев гостува и на семейството му в град Монтана. Иво Богданов беше освободен от гръцки затвор с подкрепата на българския държавен глава.  ", "date": "2018.04.20", "title": "Радев: Необходима е много по-сериозна подкрепа за местните власти за развитието на Северозапада"}
{"url": "http://epicenter.bg/article/Tatyana-Doncheva--Koruptsionnite-shemi-idvat-ot-Evropa--Ne-sme-gi-izmislili-v-Balgariya-/152378/2/0", "text": "„Корупционните схеми идват от Европа. Не са измислени тук. Тук само се намира поддържащ персонал, който да бъде партньор. За Европа е безразлично, че когато поръчките получават „правилните“ фирми и парите се връщат на „правилните хора“, тук някакви двама-трима разпределили нещо!“ Това заяви Татяна Дончева, лидер на „Движение 21“ на срещата на Конфедеративна група на Европейската обединена левица – Северна обединена левица в Европейския парламент. На форума, който се проведе в столичния хотел „Балкан“ бе и евродепутатът от гръцката СИРИЗА, българката Костадинка Кунева, както и депутати от Европейския парламент от Гърция, Испания, Германия, Франция.  Словото на Татяна Дончева бе в панела „Демокрация, върховенство на закона и основни права“. Юристът обърна внимание, че „когато България се управлява от член на Европейската народна партия – парите текат, когато се смени властта, парите спират.“ При положение, че работата и на контролните органи, и на съдебната система е един и същ. Подходът от Брюксел обаче е абсолютно различен. „Прави впечатление за какво в България идват пари и за какво Европа не дава пари. Европа беше супер стриктна по отношение на парите за българските земеделски производители и същевременно супер ларж за едни строителни поръчки, които се знае от кого се извършват и на кого се връщат парите“, продължи Татяна Дончева. „Европа не каза гък за едни проекти за построяване на басейни и стадиони в села, в които няма деца за училище“, даде пример Дончева, напомняйки, че от момента на приемането си в ЕС България е под мониторинг именно за спазването на върховенството на закона.  „Докладите за мониторинг десет години са абсолютно идентични“, подчерта юристът. И припомни, че по времето на социализма е имало комсомолски и партийни секретари, които са писали доклади – набор от клишета, в които са сменяли само датите. „Ако ЕС по линия на интеграцията иска да усвои тези практики, не мисля, че ще му свършат работа“, заключи лидерът на „Д 21“.  Татяна Дончева отговори и на въпроса на германски евродепутат как България е стигнала до това да има такива тежки демографски проблеми, зададен след друго изложение на конференцията – за демографските тенденции и положение в страната. Лидерът на „Д 21“ и дългогодишен депутат обърна внимание, че точно Германия най-много е съдействала от всички международни фактори „за установяването на властта на сегашното правителство, със всичките й особености и минало, и за задържането й до днес. С всякаква подкрепа от страна на различни фондации, със суперспешен прием в Европейската народна партия, с отношение, на каквото не се е радвала никаква българска формация, създадена след 1990 г.“.  Сегашното правителство има авторитарен нагон, каза още Дончева. Но обърна внимание, че нито европейските институции, нито Венецианската комисия са възроптали, когато законът е променен и отново е върната възможността някой да бъде „вечен обвиняем“. Направиха ново законозателство за борба с корупцията и нов орган, който освен шумни акции, друго не прави, посочи Дончева. Нейният апел към евродепутатите е да изготвят механизъм, който да позволи да се провери как се изпълняват на практика европейските директиви. Защото примерите, които е дала са доказателство за изкривено прилагане на правилни неща.", "date": "2018.04.20", "title": "Татяна Дончева: Корупционните схеми идват от Европа. Не сме ги измислили в България!"}
{"url": "http://epicenter.bg/article/Prokuraturata-poiska-postoyanniya-arest-na-Ivancheva-i-drugite-dvama-zadarzhani/152352/3/0", "text": "  Прокуратурата поиска постоянния арест на кмета на Район \"Младост\" Десислава Иванчева, нейната заместничка Биляна Петрова, както и на предишния кмет Петко Дюлгеров. Това съобщиха от прокуратурата, предаде БТА.   Тримата бяха арестувани при зрелищна акция в столицата преди дни по разследване за подкуп.    Очаква се по-късно днес спецсъдът да заседава по искането.  ", "date": "2018.04.20", "title": "Прокуратурата поиска постоянен арест на Иванчева и другите двама задържани"}
{"url": "http://epicenter.bg/article/Efektivni-sistemi-za-ochistvane-na-vaglerodnite-emisii-v-TETs--Bobov-dol-/152347/4/0", "text": "Eдин от водещите приоритети в политиките на Европейския съюз е опазването на околната среда. След приемането ни за член България пое определени ангажименти относно редуциране на емисиите въглероден диоксид, който се смята за основната причина за климатичните промени. В европейските директиви е застъпено ограничаването на отделяните емисии от серен и въглероден диоксид, образувани при производството на електрическа и топлинна енергия.   В българските медии често се говори за замърсяването от ТЕЦ-овете, но почти никой не обръща внимание на системите в тях, които допринасят за разрешаването на този проблем. За това решихме да Ви дадем един положителен пример с такава инсталация в ТЕЦ „Бобов дол“. До момента в Централата са изградени 2 сероочистващи системи, като втората официално е в експлоатация от 2015 г., казват от компанията.   Любопитно е, че в ТЕЦ „Бобов дол“ български учени са разработили самостоятелно технология, с която едновременно се постигат 3 цели - намаляване на емисиите на парникови газове, комбинирано очистване на димните газове и получаване на стокови продукти.   Технологията е такава, че наличните в димните газове серен диоксид и въглероден диоксид се улавят чрез абсорбер, в който стават няколко химични реакции. Така въглеродният диоксид се превръща в калциев карбонат, който е добавка за повечето сероочистващи инсталации във въглищните централи. По този начин освен намаляването на емисиите въглероден диоксид се редуцира и използваното количество варовик. Получава се и амониев сулфат, който е един от най-широко разпространените азотни торове. Чрез образуването му отпада необходимостта от депониране, тъй като той е стоков продукт.   Ето, че е възможно български специалисти да изобретяват и внедряват системи, опазващи околната среда в нашата страна. Добрата новина е, че в България се работи върху иновации в сферата на екологията, но рядко се обръща внимание на това, коментират от компанията.", "date": "2018.04.20", "title": "Ефективни системи за очистване на въглеродните емисии в ТЕЦ „Бобов дол“"}
{"url": "http://epicenter.bg/article/Valentin-Radomirski--Voynata-v-Siriya-ne-svarshva--a-se-razviva-v-opasna-regionalna-konfrontatsiya/152388/11/0", "text": "  Вече месец и отгоре активно ни занимават с постановките за химическо оръжие. Както срещу отделни личности като Скрипал, така и срещу групи от хора като вече познатите до болка кадри от Сирия. Миналата седмица, когато кампанията на СМИ не остави никакви шансове на политиците освен „възмездие за виновните“, започна луда надпревара от предсказания и сценарии – ще има ли „голяма война“ или „големите“ в геополитиката ще използват обстановката, за да изпитат някои от своите нови оръжия и ще се похвалят с резултатите.  След ракетните удари на „новата Антанта“ – САЩ, Великобритания и Франция – заваляха анализите за „постиженията“ – руснаците похвалиха сирийците, че са свалили 70 от над 100-те изстреляни ракети, а американците казаха, че всичките изстреляни над 70 ракети са ударили успешно целите си. Както винаги са твърдели военните историци по време на война, истината е по средата на това, което твърдят воюващите страни в комюникетата си. Така че да приемем, че трийсетина ракети са се загубили по пътя по „необясними обстоятелства“.   ***** През последните две седмици се проведоха много   Генералният секретар на НАТО Йенс Столтенберг посети Турция и проведе срещи с министър -председателя Бинали Йълдъръм, с министъра на отбраната Нуретин Джаникли и над един час „на четири очи“ с президента Ердоган; Тръмп разговаря с Макрон и Мей; Макрон телефонира на Ердоган и Путин; Ердоган звъня в Москва, Берлин, Лондон и едва след това в Техеран, като Ройтерс многозначително отбеляза, че „по време на телефонния разговор Ердоган е призовал своя ирански колега да избягва действия, които биха могли да увеличат напрежението в региона.“   Голямата политика за тези, които нямат достъп до нея, се проявява в определени нюанси, които се промъкват в медийното пространство извън тривиалните прес-съобщения и пресконференции. Официално бе съобщено, че основната тема на срещите на Столтенберг с турските министри е „подготовката за срещата на високо равнище на НАТО, която е насрочена за 11-12 юли т.г. в Брюксел“. Генералният секретар на НАТО даде интервюта и в много турски телевизионни канали, в които подчерта по традиция „важната роля на Анкара като част от НАТО“ и дори посочи, че „решението й да купи руски зенитно – ракетни системи С-400 е независимо суверенно право“. Но трябва да се отбележи, че това    Турският вестник „Ватан“ съобщава, че Анкара е била информирана предварително за предстоящата ракетна атака срещу Сирия и недвусмислено е дала да се разбере във Вашингтон и Брюксел, на чия страна ще бъде изборът й между тях и Русия с Иран. Може да се предполага, че този факт е дал основание на френския президент Емануел Макрон да заяви по канала на BFMTV, че „в резултат на ударите Русия и Турция бяха разделени“. Наистина след това турският премиер обвини Макрон за „популизъм“ на съвместната пресконференция със Столтенберг, като заяви, че това „не съответства на нивото на президента“. Но Чавушоглу не каза, че това е дезинформация, а само изрази възмущението си от организираното от френския президент изтичане на информация. А генералният секретар на НАТО нарече операцията на Съединените щати, Великобритания и Франция в Сирия „ясен сигнал към Русия и Иран“, оставяйки Турция извън групата. Така     Според научния директор на руския институт по ориенталистика Виталий Наумкин „коалицията – САЩ, Великобритания, Франция – успя, макар и частично, да постигне една от поставените от нейните лидери задачи:   Наумкин твърди че „турското ръководство предсказуемо подкрепи ограничени атаки срещу сирийските цели. И преди това не беше възможно да се скрият различията в позициите на трите държави от процеса в Астана спрямо сирийския проблем“.   Но трябва да се отбележи, че настоящата криза във формата Астана е във време, когато решението на сирийския конфликт е все още много отдалечена перспектива. И поради това не е случайно, че Столтенберг се оказа в Турция точно сега.   Може да се предполага, че неговата задача не е включвала на този етап разрушаването на ситуационния съюз Русия –Турция -Иран, а по-скоро въвеждането в него на Франция като член на НАТО, което би позволило на алианса по-голяма тежест в предстоящите тежки дипломатически игри. За подобен развой подсказва турския вестник „Хюриет“, според когото с този ход се прави залог на разнородността на ситуационния съюз между Иран, Турция и Русия, където една държава има „идентичността на ислямска република, втората е член на НАТО, а третата се опитва да възстанови статута си на суперсила“, но въпреки това представлява нов модел на сътрудничество, който не съвпада с досега използваните в международната политика шаблони по отношение на Близкия изток.    Те отчитат, че с привличането на Анкара, преговорите на конфликтуващите в Сирия страни дадоха известни резултати и бяха обсъдени проекти на конституцията, изборите и възможните модели на реконструкцията на страната. Вярно е, че   Очевидно Ердоган търсеше „лесно“ решение, опитвайки се да носи две дини под една мишница и в крайна сметка само усложни ситуацията в региона. От една страна е оста Америка - Европа, с която Турция е дълбоко свързана икономически и военно. От друга страна, са Русия и Иран, които укрепват позициите си в региона. През следващия период, докато търсенето на политическо уреждане в Сирия напредва,   Макрон заявява настойчиво за възможностите на мисията си за посредничество в Сирия, но преди всичко във формата на диалога между Русия и САЩ. Той казва, че е предупредил Москва за подготовката на атаката срещу Сирия. Турция, надявайки се, че ще бъде възможно постигането на споразумение със САЩ за Манбидж и кюрдите, подкрепи атаката, като същевременно се похвали, че е играла посредническа роля между Запада и Русия. В тази посока Макрон ще изтласква Турция от желанието й да посредничи между Вашингтон и Москва. Турция граничи със Сирия и има неприятелски отношения с Дамаск. Анкара има проблеми с Русия, Иран и Съединените щати в Сирия. Съществува усещане, че Турция се опитва да търси политически решения за Сирия чрез Франция, която, както и САЩ, спонсорира открито кюрдските „народни сили за самоотбрана“ (YPG). В същото време Париж има шанс да играе и с Москва и с Техеран. Франция се обяви против предложението на Тръмп за преразглеждане на ядрената сделка с Иран. Да не забравяме, че точно след избирането му като президент на Петата република Макрон заяви, че той, като лидер на една от държавите на нормандската четворка, има свой собствен план за разрешаване на конфликта в Донбас. Френският президент потвърди участието си в международния икономически форум в Санкт Петербург. Следователно се подготвя срещата му с Владимир Путин, а самият Макрон ще се стреми да стане основен модератор или важен участник в мирния процес в Сирия. Това само потвърждава прогнозата ни от януари тази година, че  ото изместване на Германия от водещата й роля в оста Берлин – Париж.   (Цитат от статията ми „Геополитически промени и основни конфликтни точки през 2017 година“:  През следващите месеци се очакват   Тоест, в Близкия изток се заплитат нови остри геополитически интриги с увеличена критична маса. Може би това е била идеята, която президентът на Турция се опитал да внуши на иранския си колега, според цитираното по-горе съобщение на Ройтерс. Това е важна подробност, показваща наличието на екзистенциален регионален фактор на опасност. Посланикът на САЩ в ООН Ники Хейли заяви, че САЩ няма да изтеглят войските от Сирия, докато не изпълнят задачите си. Тя също така предупреди, че Вашингтон ще започне нова ракетна атака срещу Дамаск, „ако отново осъществи химическа атака“. Както показва практиката, все по-лесно може да се стигне до още една подобна атака. На следващия ден след речта на Хейли в ООН Тръмп каза, че поддържа тезата си за изтеглянето на американците от Сирия, но все още не е определил дата за това. Тази непредсказуемост става все по-опасна. Събитията обаче могат да се развият и по друг, по-различен сценарий. „Уол стрийт джърнал“ съобщава, че Тръмп планира да замени американската армия в Сирия с контингент от арабски сили, а не да отстъпва територии на турските войски, както иска Анкара. Тези сили трябва да заемат територията, контролирана от американската армия. Според изданието, помощник на новия съветник за националната сигурност – Джон Болтън – вече е осъществил контакти по този въпрос с ръководителите на разузнавателните служби на Саудитска Арабия, Обединените арабски емирства (ОАЕ), Катар и Египет. А саудитският външен министър Адел ал-Юбайър каза „ние обсъждаме със Съединените щати изпращането на войски в Сирия“. Сега Турция, заедно с Иран и Русия, действа като гарант на уреждането в Сирия.   Изпълнението на американския проект, ако материалът в „Уол стрийт джърнал“ не е дезинформация, ще подкопае процеса Астана и ще продиктува нуждата от нови формати на преговорите за сирийското споразумение. В същото време така наречената арабска коалиция в Сирия ще изблъсква Иран от Сирия и ще пречи на Турция. Може да се появят и нови проблеми за Русия. При такъв сценарий обективно интересите на Москва, Анкара и Техеран, дори и при наличието на някои различия между тях в Сирия, ще продължат да съвпадат по други въпроси.   Но между тези три страни все още няма стабилна ос срещу Запада. И в края на краищата, както пише немското издание Handelsblatt, „всички членове на“ тройката „ще трябва да направят избор в Сирия не само в тактиката, но и в стратегията за действие“, ако наистина искат да преобърнат сегашната ситуация. „Новата Антанта“ използва сегашната неопределеност на „тройствения алианс“ за да постигне отделянето на Турция от него и в средносрочен план да осъществи прехвърлянето на процеса на разпад в отношенията между Русия и Иран.  ", "date": "2018.04.20", "title": "Валентин Радомирски: Войната в Сирия не свършва, а се развива в опасна регионална конфронтация"}
{"url": "http://epicenter.bg/article/Opashka-ot-tseniteli-se-izvi-v-Lyuksemburg-zaradi-izlozhba-na-Vezhdi-Rashidov/152356/6/0", "text": "Опашка от ценители се подреди пред Галерия 88 в Люксембург заради изложбата на Вежди Рашидов. Това съобщиха от пресцентъра на Комисията по културата и медиите.   Изложбата със скулптури на Вежди Рашидов беше открита в четвъртък вечер. Най-новите творби на прочутия скулптор събраха на едно място в Европа ценители, колекционери, меценати, депутати, банкери, хора на изкуството. Заедно с Рашидов в Галерия 88, която е едно от най-авторитетните европейски арт пространства, свои живописни платна показа и художникът Николай Янакиев. Експозицията, подредена от двете известни галеристки Снежинка и Юлита Попови, предизвиква интереса не само на ценители, но и на преподаватели и млади автори. Ето защо Галерия 88, разположена в самия център на Люксембург, е позната не само като забележително пространство за култура, но и като школа по изобразително изкуство.   Първи, които дойдоха да поздравят Вежди Рашидов за най-новите му творби, бяха д-р Марк Догингер – меценат и колекционер, един от най-влиятелните хора в Люксембург, Филип Депортер – шеф на Banque de Luxembourg, д-р Клод Делкур – колекционер, Жозеф Селис – изтъкнат изкуствовед, Силия Ленарс – една от най-известните колекционерки, която притежава и творби на прочути български художници. Експредседателят на 44-тото Народно събрание Димитър Главчев също бе сред официалните гости на изложбата. Тук бяха още Александър Арабаджиев – съдия в Съда на ЕС в Люксембург, Илиана Иванова – член на Европейската Сметна палата, Марияна Кънчева – съдия в Общия съд в Люксембург, проф. Евгени Танчев – генерален адвокат в Съда на ЕС. Интересът към изложбата е огромен, затова тя ще остане в Люксембург до края на месец май.", "date": "2018.04.20", "title": "Опашка от ценители се изви в Люксембург заради изложба на Вежди Рашидов"}
{"url": "http://epicenter.bg/article/Asad-varna-na-Frantsiya-medala-na-Pochetniya-legion--vrachen-mu-ot-Zhak-Shirak-/152329/7/0", "text": "Сирийското външно министерство върна на Франция медала на Почетния легион, който бе връчен на президента Башар Асад през 2001 г. от тогавашния френски държавен глава Жак Ширак, съобщи прессекретариатът на сирийското президентство, цитиран от китайската информационна агенция Синхуа.  Сирийското министерство върна най-престижната награда на Френската Република чрез посолството на Румъния в Дамаск, гласи съобщението.  От Дамаск припомнят, че тогавашният президент на Франция Жак Ширак удостои Башар Асад с най-високия знак на Ордена на Почетния легион през 2001 г., след като зае поста президент на Френската Реублика.  В съобщението на сирийското президентство изрично се упоменава, че Асад не иска да има честта да бъде носител на награда от страна да държава, която се е подчинила на САЩ, подкрепя терористични групировки и атакува Сирия.  В съобщението изрично се упоменава, че решението идва след участието на Франция в ракетните удари срещу, осъществени от САЩ, Великобритания и Сирия.  \"Времената на колониализма и поробването на народи са вече минало и сирийците, които стоят зад борбата на сирийската армия срещу тероризма вече седем години, няма да бъдат тероризирани чрез налудничави и смешни политик\", се казва в съобщението на сирийското президентство.  На 17 април от Елисейския дворец събщиха, че планират да лишат Башар Асад от почетното звание на Почетния легион заради недоказаната безспорно употреба на химически оръжия в град Дума, припомня китайската информационна агенция.   ", "date": "2018.04.20", "title": "Асад върна на Франция медала на Почетния легион, връчен му от Жак Ширак "}
{"url": "http://epicenter.bg/article/Ofitsialno--Arsen-Venger-napuska--quot-Arsenal-quot--sled-kraya-na-sezona/152366/8/0", "text": "  Арсен Венгер няма да бъде мениджър на \"Арсенал\" през следващия сезон. Това обявиха от клуба на своя официален сайт, съобщи  .   \"След задълбочен размисъл и разговори с клуба взех решение, че е точният момент за мен да се оттегля след края на сезона. Благодарен съм, че имах привилегията да служа на този клуб толкова много запомнящи се години. Управлявах клуба с цялата си отдаденост и честност. Искам да благодаря на щаба, играчите, борда на директорите и феновете, които направиха Арсенал толкова специален клуб. Призовавам привържениците да продължат да подкрепят отбора до края на сезона, за да го завършим по най-добрия възможен начин. Нека всички, които обичат Арсенал, да пазят ценностите, които изповядва този клуб. Имате моята любов и подкрепа завинаги\", написа Арсен Венгер.   Той бе начело на \"Арсенал\" цели 22 години, от 1996 г. насам.    С Венгер начело \"артилеристите\" спечелиха 3 титли на Англия и 7 купи на страната.", "date": "2018.04.20", "title": "Официално: Арсен Венгер напуска \"Арсенал\" след края на сезона"}
{"url": "http://epicenter.bg/article/I-bratat-na-Megan-Markal-ne-e-pokanen-na-kralskata-svatba/152343/10/100", "text": "Томас Маркъл, полубратът на  , заяви, че не е поканен на сватбата й с принц Хари, предаде Франс прес. Томас съжалявал, че тя е забравила семейните си корени.   Той увери, че не се е срещал с 36-годишната американска актриса, която се готви да стане член на британското кралско семейство, от смъртта на баба им през 2011 г. Тогава Меган заминала за Торонто, за да се снима в сериала \"Костюмари\". \r\n \r\n  \"Може би американското й семейство по някакъв начин й създава проблеми - отбеляза 51-годишният Томас. - Не съм злобен, а разочарован. Това е оскърбително, като се има предвид, че навремето бяхме толкова близки.\"   През последните няколко месеца опитите му да влезе в контакт с нея се провалили. \"Откакто проби в Холивуд, тя стана друг човек - поясни Томас. - Тя забрави семейните си корени.\"   Той се надява, че макар присъствието на баща им, 73-годишния Томас Маркъл старши, на сватбата да не е потвърдено, Меган ще поиска от него да я отведе до олтара. \"Той го стори при първия й брак в Ямайка\", уточни Томас Маркъл младши. Според него другата му сестра Саманта, която миналата година довери, че Меган винаги е искала да стане принцеса, вероятно е допринесла за обтягане на семейните отношения. Наскоро Саманта заяви в Туитър, че бъдещите младоженци поканили \"непознати\" на сватбата си, но  ,  .  на Меган Маркъл -  , която се появи публично заедно с бъдещите младоженци, обаче  .   Междувременно Асошиейтед прес съобщи, че въоръжени полицаи ще патрулират на железопътните станции, от които има пътища до Уиндзорския замък, когато принц Хари и Меган Маркъл сключат брак на 19 май.   Източник: Дарик", "date": "2018.04.20", "title": "И братът на Меган Маркъл не е поканен на кралската сватба"}
{"url": "http://epicenter.bg/article/71-godishnata-Syuzan-Samars-razkaza-za-intenzivniya-si-seksualen-zhivot/152345/10/100", "text": "Звездата от \"Стъпка по стъпка\" Сюзън Самърс се похвали с интензивния си сексуален живот. Актрисата разкри, че е задоволена в леглото и на 71-годишна възраст с 81-годишния си съпруг Алън Хамел. Двамата често се появяват на светски събития, където се прегръщат и целуват. И доказват, че за любовта годините нямат значение, пишат от \"Блиц\".   , признава Сюзън.", "date": "2018.04.20", "title": "71-годишната Сюзън Самърс разказа за интензивния си сексуален живот"}
{"url": "http://epicenter.bg/article/Mihail-Bilalov/152349/10/100", "text": "        - От кое?   - Ситуацията беше малко смешна първия път. Когато ми се обадиха от екипа, не бях в България и в началото на разговора разбрах, че ме канят като участник. Обясних, че не съм тук. После стана ясно, че предложението е друго. Така че, да, последното нещо, което съм очаквал в този ден и изобщо, е да ме поканят за водещ.   - Никога. Бях на 29, когато ми се наложи да съм конферансие на фолклорни празници в Бургас, и ме освободиха до края на деня, защото не съм се усмихвал подходящо.   - Не съм се интересувал, защото не съм се явявал на кастинг. Беше покана.   -   По-различно е, отколкото на електрическия стол, предполагам.   - Ами то е като да седнеш от кола на камион. Казвам го, защото веднъж ми се случи. Трябва ти известно време да се ориентираш за мощността, за габаритите.   - Че за нищо на света не трябва да излизам от сценария и формата. \"Гледай и слушай внимателно. Разбери логиката на играта\". Това си казвах първия ден.   - Седем.   - Защото, ако всичко спре сега, ще бъда разочарован това да е максимума на усещанията ми. Мисля, че ще става все по-забавно.   - С него се запознахме, когато му гостувах в \"Дарик радио\". Тогава си говорихме за \"Под прикритие\" и героят ми Петър Туджаров. Беше в началото на сериала. После разбрах, че Ники води и \"Стани богат\". Когато подписах договора си му, пуснах съобщение, че приемам щафетата от него с респект към работата му до сега.   - Че в началото ще е трудно. И беше прав.   - Нямам никаква идея.   - Не, не съм го следил. То е все едно да гледаш как някой друг се сваля с гаджето ти.     Веднъж, като студент. И не завърши добре за никого.   - Това е нормална, човешка реакция. Ако си смените личния лекар или стоматолога, при когото ходите от години, ще е същото. Но ще е много глупаво да влизам в някакви имитации. Освен това не сме на състезание. Независимо кой е, водещият в ефир е само един.   - Пука ми, разбира се, само че не какво мисли за мен, а за работата ми. Важно е да знам, че не съм изгубил времето на хората. Но никога не съм се старал да угаждам на някакви вкусове. Публиката е разнородна. Даже за София Лорен едни ще кажат, че има широки бедра, крив нос или, че гледа лошо. Но т.нар. \"хейт\" е признак на добро здраве. Има смислени и безмислени критики. Едните ги чувам, с другите се забавлявам.   - Че съм си кръстосвал краката, докато задавам въпросите.    Много.   - Предварително - не. Някои ги знам, защото ги знам. За другите предпочитам да разсъждавам заедно с участника.   - Ами не съвсем. Гълъбът на мира е старозаветен символ, който идва от историята с Ной и потопа и се тълкува като знак, че Бог е сключил примирие с хората. Пикасо го използва в \"Герника\" много преди да го нарисува в онази литография, която всички знаем като \"Гълъбът на мира\". Всъщност той е рисувал различни графики на гълъб, само че в \"Герника\", която показва ужасите от Гражданската война в Испания, гълъбът, който винаги е символизирал мира, крещи от болка и е със счупено крило. Може да го видите в картината. Той е на масата, между бика и коня, които пък символизират други неща. От там беше и логиката ми за гълъба на мира в \"Герника\". Съжалявам, ако разочаровам хората, които са ме \"хванали\" в гаф...   - Не е измъкване, а покана да разгледате внимателно картината. Просто гълъбът на Пикасо не е само един.   - Ако трябва да се шегуваме, ориентацията е по-скоро женски проблем. Познавам жени, които могат да тръгнат за Каварна, и да стигнат до Турция. Но ако трябва да говорим сериозно, това е проблем на всичко, което се е случило с образованието ни в последните двайсет години. Оставете изтока и запада. Човек може да живее и без да знае откъде изгрява слънцето. Да добавим и стреса от играта. Няма да се хващаме за това. Само че според статистиките ние сме най-неграмотни в Европа. Това е много лошо, защото неукият човек е безкритичен, той няма познания за света, няма с какво да се сравни. Но за сметка на това може да натвори страшни глупости. Особено, ако има в ръцете си власт. След десет години, тези които провалят образованието сега, ще изпитат резултата на собствения си гръб...   - Парите са силен мотив да четеш. Като чета класациите на \"Форбс\" виждам колко млади хора са ултра богати от разработки на технологии и нововъведения, а не от газ и енергетика. Това е свързано със солидно образование.   - В първите ми години във Франция - да. Тогава си припомняш стари знания, които никога не си предполагал, че ще ти трябват. Например да заваряваш. Или да готвиш. Това го знае всеки, който е живял в друга държава.   - С интуиция и късмет. Наложи се да си сменя образованието. Завърших ландшафтна архитектура. Специалността беше търсена и си казах, че ако искам нов живот, трябва да играя по местните правила. Иначе не можеш да се впишеш, ставаш аутсайдер.   - Не го свързвам с пари, определено. Те са важни, но и човек има лимит - в яденето, в пиенето, в пътуванията. За мен хубавият живот означава да разполагаш със свободно време. В наши дни това е лукс. Да може да се издържаш от това, което обичаш да правиш - също. Другото е да знам, че хората на които държа са около мен.   - Винаги гледам подозрително на тези, които навират успеха си в носа на останалите. Знам, че зад това се крие нещо друго. Така че, не се оплаквам, но съжалявам понякога за неща, които съм можел, а не съм направил. Като изключим тях, благодаря за всичко, което имам.   - Да кажем, че не бях любимец на част от старото ръководство на БНТ. Историята е дълга е вече съм я забравил.    С убийството ми в четвъртия сезон на \"Под прикритие\".   - Не го гледам по този начин. Това е случайност.   - Едно от нещата, за които по-късно си дадох сметка, е училището, което завърших. Класическата гимназия. Тя ме оформи като мислене. И семейството ми, естествено. Брат ми, който беше десет години по-голямот мен, ме научи на мъжките работи. Имигрантските ми години също помогнаха. Ако не друго, поне ме научиха на търпение. Сега съм като будистки монах. Мога да напълня чувал с ориз зърно по зърно.   - Като актьор? - Имаше едно представление, в което играех някога, преди да замина за Париж. Казваше се \"Ивона - принцеса Бургундска\". Беше през 1992-а. Тогава петнайсет души актьори се поклонихме на четирима човека в салона. Но времената бяха такива. На никой не му беше до това.   - Имам чувството, че съм могъл да дам повече внимание на майка ми през последните й години. Хората се отпускат и стават небрежни към близките си от липса на време. Когато си отидат, разбираш за какви глупости си го пропилял.   - Веднъж, докато си вървях по \"Раковска\", успоредно с мен започна да се движи черен джип. Стъклото бавно се смъкна с оня звук, който всички познаваме, и човекът от задната седалка тихичко започна да ми вика: \"Джаро, Джаро...\". Видях го с периферията на окото си и ми стана смешно. Искаше да ми каже, че сме от един отбор.   - Има и друга приказка. \"Когато глътнеш въздух, не забравяй, че винаги има карфица\". Това е истина, с която се събуждам всеки ден. И винаги си нося карфицата в джоба.   - Най-близките ми хора. Те ме държат на земята.   - В първите сезони на \"Под прикритие\" имаше известна истерия. Хората те спират, искат да пият с теб, да ти разказват техни истории. Като влезеш в някой клуб, има един специфичен контингент, който веднага те разпознава... Ако не си го преживявал е забавно, но после става натоварващо.   - Ами представата ми за света не се е променила, защото аз работя на българския пазар и знам какви са параметрите му. Но да кажем, че за месец-два е имало известно отпускане.   - С работа.    Когато полицаите ме спрат на улицата са любезни.   - Че имам дете от вариететна танцьорка в Париж, но съм зарязал и двете бедни и гладни. Все едно, че го е писал Юго. Четох и се възмущавах от самия себе си.   - Когато ме напсуват на лош завой не спирам колата непременно, за да се разправям.   - Определено спира да ти пука. Тогава те занимават други неща.   - С това, че не знаят, че нямат талант. Това не е българско изобретение. Идеята, че вече всеки може да се самопродуцира в интернет например, много помага както на талантливите, така и на неталатливите. Често пъти пълни идиоти стават звезди. Вкусовете на публиката също се промнеят. Не се възмущавам от това, такива са реалностите.   - Децата ми живеят в Париж. Те не знаят коя е Светлана Василева. Аз също.   - Не лъжа. Коя е?   - Ами не бих си заложил живота на него.   - (Смее се) Не ми пука изобщо.   - Радвам се за нея. - Интересувам се, но тези жени не са плеймейтки.   - Такива, които мога да слушам с удоволствие дълго, без да ми се налага да говоря.   - Истината е, че даже да си Квазимодо, щом си на екран жените ще те харесват. Несправедливо е, но е факт. Някога, като по-млад, съм полагал щури усилия, за да спечеля някоя жена и често съм се провалял. Сега с по-малко патрони произвеждаш точния изстрел. Естествено, отдавам го и на житейския опит, който вече имам.    Ами... Да ги оставим да се чудят... Това не зависи ли от жената с която си? С грешния човек и най-правилното нещо ще е грешно.    Телефонът ми няма покритие. По-добре да си поръчам ново кафе...   - Защо питате мен?   - Аз съм телец, което означава, че съм отговорен. Гледам да не давам лъжливи обещания. Или да казвам неща, които не мисля. Мразя и свети Валнтин. Всъщност не се сещам някой мъж да го харесва.    Мисля, че да.   - Ще ви отговоря като Георги Димитров: \"Като слънцето и въздуха за всяко живо същество\". Това достатъчно ли е?   - Тя е важна, разбира се, особено ако човек може да я спазва.   - Старая се.    Толкова, колкото може да го понесе журналистиката.   - На хората, които умеят да правят нещо с ръцете си. На майсторите на цигулки, например. Уважавам талант, който не притежавам.   - Да, на молитва.   - Не съм свети Йоан, за да да напиша \"Откровението\" още веднъж. По-любопитните могат да го изчетат и сами и да си отговорят на този въпрос.   - Тъпотата.   - Не мога да го кажа. Аз съм възпитан човек.  ", "date": "2018.04.20", "title": "Михаил Билалов: Като будистки монах съм! Мога да напълня чувал с ориз зърно по зърно"}
{"url": "http://epicenter.bg/article/Lilyana-Pavlova-otchita-kakvo-e-napraveno-prez-evropredsedatelstvoto-pred-deputatite/152331/2/0", "text": "Какво свърши страната ни начело на Eвросъюза - това ще отчете преди днешния парламентратен контрол министър Лиляна Павлова. Тя беше поканена в Народното събрание от депутатите от ГЕРБ. В рамките на нашето председателстване трябва да се проведат над 300 срещи, като една трета вече са факт, напомня Нова телевизия. Съветът на министрите пък е заседавал 22 пъти.    ", "date": "2018.04.20", "title": "Лиляна Павлова отчита какво е направено през европредседателството в Народното събрание"}
{"url": "http://epicenter.bg/article/Ochakva-se-prokuraturata-da-poiska-postoyanniya-arest-na-rayonniya-kmet-na--Mladost--Desislava-Ivancheva/152332/2/0", "text": "Очаква се прокуратурата да поиска постоянния арест на районния кмет на „Младост” Десислава Иванчева, която беше задържана при зрелищна акция преди 3 дни. Днес изтича 72-часовото ѝ първоначално задържане.   Десислава Иванчева е с повдигнато обвинение за подкуп в особено големи размери, като законът предвижда за това деяние наказание от 10 до 30 години затвор.  Десислава Иванчева беше задържана на 17 април при зрелищна акция, която продължи 10 часа, напомня \"Фокус\". Разследващите обискираха автомобила й и откриха 70 хил. евро. През цялото време кметът на „Младост“ стоя с белезници пред Спортната палата. Късно през нощта, когато акцията приключи, Десислава Иванчева заяви, че задържането й е клопка, а парите са подхвърлени в колата й.  От Специализираната прокуратура обясниха цялата схема с подкупи в „Младост“. При претърсването на кабинета и колата на Десислава Иванчева са намерени стотици забавени преписки. До Прокуратурата и Антикорупционния орган са подадени множество сигнали за неправомерни действия в Община \"Младост\".   Досъдебното производство срещу кмета Иванчева е образувано през февруари, проверката по него е извършвана още от началото на декември. Разпитани са много свидетели и са използвани СРС-та. Строителен предприемач е помогнал на полиция и Прокуратура да заловят Иванчева с подкупа. Той се е обърнал към властите след като кметът на „Младост“ му е поискал 250 хил. евро, за да реши проблема му. Казано му е, че щом има и други инвестиционни намерения трябва да плати около 1,1 млн. евро, като в резултат на преговори цената е слязла до 500 хил. евро.", "date": "2018.04.20", "title": "Очаква се прокуратурата да поиска постоянен арест за Десислава Иванчева"}
{"url": "http://epicenter.bg/article/Ochakva-ni-hladen-i-dazhdoven-den-/152333/2/0", "text": "Днес на места ще превали дъжд, след обяд в югозападните райони - придружен с гръмотевици. До вечерта преваляванията ще спират, облачността над по-голямата част от страната ще намалее до ясно време. Ще духа слаб до умерен вятър от север-североизток, с който ще нахлуе хладен въздух. Максималните температури ще са между 17° и 22°. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН). По Черноморието облачността ще е по-често значителна и на места ще превали краткотраен дъжд. Ще духа до умерен вятър от север-североизток. Максималните температури ще са 11-14°. Температурата на морската вода е 11-12°. Вълнението на морето ще е 2-3 бала. Над планините облачността ще е по-често значителна. На места ще има превалявания от дъжд, придружени с гръмотевици, само по най-високите части ще превали сняг. Ще духа умерен до силен вятър от север-североизток. Максималната температура на височина 1200 метра ще е около 12°, на 2000 метра – около 4°. Атмосферното налягане е и ще остане по-високо от средното за април. ", "date": "2018.04.20", "title": "Очаква ни хладен и дъждовен ден!"}
{"url": "http://epicenter.bg/article/Ekaterina-Zaharieva-V-dokumenta--predlozhen-ot-prezidentskoto--ima-pritesnitelni-elementi-/152334/2/0", "text": "Становището, предложено от президента Румен Радев, щеше да ни представи в неловка ситуация в ЕС и НАТО. Там имаше притеснителни неща в предложения документ.   Тази позиция зае вицепремиерът Екатерина Захариева в предаването \"Здравей, България\" по Нова телевизия. Тя коментира думите на втория човек в ГЕРБ Цветан Цветанов след заседанието на Консултативния съвет по национална сигурност при държавния глава. Според Цветанов Радев е предложил вариант за излизане от ЕС и НАТО.    11 пъти се блокира такава резолюция, подчерта вицепремиерът. Истината е, че има и други международни задължения - по Конвенцията за забрана на химическото оръжие, а в документа няма и дума за тях, обърна внимание Екатерина Захариева.    Не може да се каже, че нестабилността и несигурността в Сирия са предизвикани от отговора на химическата атака, изтъкна Захариева.   Водещият Виктор Николаев я попита директно стои ли зад думите на Цветан Цветанов, че президентът Румен Радев поставя под въпрос членството ни в ЕС и НАТО.   бяха точните думи на Захариева.   Запитана дали тази нервност не се дължи на призива на Радев \"да се освети\" работата по обществените поръчки. Президентът каза тези думи на среща със студенти от УНСС в понеделник. \"Това със сигурност не помага на работата\", бе коментарът на Захариева, която като вицепремиер отговаря за правосъдната реформа.   \"Това беше неговата политическа оценка, с която със сигурност ние не сме съгласни. Затова премиерът разпореди неслучайно министрите да се срещнат с президента\", продължи Захариева. И отново припомни призива на премиера Борисов от началото на КСНС, отправен и към президента, и към опозицията - да направим така, че институциите да работят и да може да се взема позиция. Острото противопоставяне, отричането на което и да е действие на правителството без да е направен анализ, не работи, подчерта тя.   Екатерина Захариева каза, че премиерът Бойко Борисов в началото на КСНС е призовал за спокойствие и да се излезе от острия тон.    Тези нейни думи предизвикаха острата реакция на главния прокурор Сотир Цацаров, който попита дали и другите членове на кабинета споделят нейното виждане. Моето изказване бе в отговор на въпрос на журналист след заседанието на Министерския съвет, припомни Захариева как се е стигнало до репликата за преминатите граници. И изтъкна, че не омаловажава работата на прокуратурата по разкриване на корупционните престъпления.   обърна внимание Захариева. Според нея отдавна е имало сигнали, че в столичната община \"Младост\" стават нередни неща. Захариева каза, че е в нормални отношения с главния прокурор Сотир Цацаров и в понеделник ще се видят, за да обсъдят случая с Желяз, чиято екстрадиция се иска от САЩ.  ", "date": "2018.04.20", "title": "Екатерина Захариева: В документа, предложен от президентството, има притеснителни елементи!"}
{"url": "http://epicenter.bg/article/Tsvetanov-pak-napadna-Radev-i-Siderov--Gledat-na-Iztok--govoryat-s-pozitsiya-na-Rusiya/152335/2/0", "text": "Цветанов изрази недоволството си, че Сидеров е посрещнал рождения си ден в Крим, където защити руската позиция.   \"  която казва, че е това е поредният опит за химическа атака срещу народа на Сирия. Затова всички са солидарни с ударите, които са били прецизни, по обекти, които произвеждат химически вещества\". Това обясни заместник-председателsj на ГЕРБ в ефира на bTV.     Трябва да ви кажа, че абсолютно веднага всички усетиха, че са направили голям гаф, добави той. Трябва да заявиш ясно към кой си ориентиран.   „Това, че събраха становищата, които бяха разпространили, бе един от подходите, за да не излезе истината за всичко, което се правеше и дискутираше на КСНС“, каза още Цветанов.   Според Цветанов то още в уводната си част е съдържало изводи, несъвместими с членството ни в ЕС и НАТО: „Президентската институция и екипа на президента със становището, което ни предоставиха, трябваше да излезем и да кажем, че започваме стъпки към излизане от НАТО”.  По думите му около половината от увода е била съкратена във финалната версия.  В него са маркирани често обсъждани в публичното пространство рискове за сигурността, като анализът на глобалната ситуация включва и проблемни зони, свързани със страни членки на НАТО. По думите на Цветанов, , поясни той.   \"Румен Радев не спира да говори, че правителството и Народното събрание саботират избора на нови изтребители, но и това не е вярно. Ние работим и предоставяме факти.   После се наложи ние да изсветлим всички действия на служебното правителство.   . Никога не съм коленичил да целувам ръка на чужд патриарх. Ще критикуваме президентството, когато виждаме, че се отклоняваме от единствения правилен път за България. Те говорят с гласа на Русия. Имам предложение. Да изсветлим и финансирането на кампанията на  когато се опитва да отклонява България от евроатлантическите ценности.  Ние няма да отклоним държавата от този път.   Волен Сидеров си има своята позиция и това е негово право.  Ние изпълняваме нашите политики, които са одобрени от коалиционния съвет\", разкри Цветанов.   \"  Ние от ПГ на ГЕРБ ежемесчно подкрепяме различни деца, плащаме стипендии, помагаме на хора с увреждания. Това го правим чрез нашия фонд вътре в групата. Всеки месец събираме средства и помагаме. Досега не сме казвали тези неща, но популизмът стана много силен и трябваше да отговорим\", заяви Цветанов и се обърна към водещия Хекимян: \"Вие предполагам, че също получавате доста добра заплата, за да не бъдете подвластен на други икономически стимули. Същото важи и за политиците\", обяви той.   : \"Подкрепяме действията на българските институции в борбата с корупцията. Ще подкрепям всички агресивни действия в борбата с корупцията. Това показва, че държавата ще бъде безкомпромисна. Всяка една операция се извършва под наблюдението на прокурор. Целта е да се съберат неоспорими доказателства, за да има осъдителна присъда. Не съм запознат с детайлите на операцията при задържането на Десислава Иванчева.  , коментира Цветанов ареста на кметицата на район \"Младост\".  и след това сме били уведомени и от други държави по други канали“.   Цветанов коментира и обвиненията на Илияна Йотова, която заяви, че единствената работа на вицепремиера е да следи всяка стъпка на президента Радев и да го критикува. „Моята работа като депутат е да давам мнение и да защитавам евроатлантическите ценности. Ще критикувам Радев, когато се отклоняваме от единствения път за развитие на България“, каза той. По-късно пред журналисти в парламента Цветанов заяви, че химическите атаки са военно престъпление. \"В позицията на президента не фигурираха никъде текстове, които да кореспондират с позицията на ЕС и на НАТО. Фигурираха текстове от позицията на Русия, която беше изразявана в публичното пространство. Обществото се въвежда в заблуждение, че едва ли не САЩ, Великобритания и Франция са направили тази атака само и единствено, за да могат действително да атакуват обекти и да ескалират напрежението на място“, посочи той. „Трябва да бъдем солидарни с всяка една стъпка и действие, което ограничава възможността на подобни режими да използват химически атаки срещу техния народ“, заяви Цветан Цветанов, цитиран от \"Фокус\".  „Ако бяхме излезли с подобна позиция от президентската институция, това би могло да създаде напрежение“, коментира той. ", "date": "2018.04.20", "title": "Цветанов пак нападна Радев и Сидеров: Гледат на Изток, говорят с позиция на Русия"}
{"url": "http://epicenter.bg/article/Temenuzhka-Petkova--Ochakva-se-NEK-da-otbelezhi-polozhitelen-finansov-rezultat/152336/2/0", "text": "Националната електрическа компания ще отбелeжи положителен финансов резултат за 2017 г., което не се е случвало от години, печалбата ще е около 6 милиона лева. Това каза в \"Денят започва\" на БНТ енергийният министър Теменужка Петкова.   Тя обясни още, че цената на тока е в компетенцията на КЕВР, която определя цените за потребителите. Регулаторите ще кажат своята последна дума. Енергийният министър увери, че хората трябва да са спокойни, че интересите на потребителите ще са защитени от КЕВР.  Петкова, заяви, че ТЕЦ \"Марица изток 2\" е поискала увеличение на цената на тока, но това има своето обяснение, защото централата плаща много висока цена за вредни емисии и тази година трябва да плати 200 млн. лева за емисии.   Тези разходи трябва да са калкулирани в цената, но КЕВР ще прецени какъв процент от заявено повишение са от държавните производители, какъв от другите енергийни дружества и електроразпределителните предприятия, за да може да каже каква ще е цената на регулирания пазар, обясни още Петкова.   Министърът е на мнение, че на свободния пазар ситуацията е спокойна. Търсенето и предлагането определят цената на електрическата енергия. Българската независима енергийна борса функционира добре, а от скоро вече е факт последната платформа за търговия в рамките на деня. Бизнесът подготвя протести срещу преференциалните цени, на които са изкупува токът от \"американските централи \", както и срещу ТЕЦ Варна, който също заяви интересни цени за изкупуване. Петкова припомни, че \"американските централи\" са инвестиция от 2001 година, има сключени договори и в тях са определени ясно параметрите на взаимоотношенията. В момента се работи върху анализ на възможността да бъде изработена методика, която да даде отговор на въпроса какъв би бил размерът на невъзстановяемите разходи за инвестиции. Според министъра ще бъде намерен най-добрият възможен начин да се постигне диалог.", "date": "2018.04.20", "title": "Теменужка Петкова: Очаква се НЕК да отбележи положителен финансов резултат"}
{"url": "http://epicenter.bg/article/Stanislav-Vladimirov--BSP--Tsvetanov-proizvezhda-falshivi-novini/152337/2/0", "text": " „Господин Цветанов за пореден път търсеше провокацията и да произведе фалшиви новини. Добре е, че президентът реагира бързо”. Това заяви депутатът от БСП Станислав Владимиров в „Денят започва” на БНТ по повод изявлението на Цветан Цветанов след КСНС при президента вчера. Тогава заместник председателят на ГЕРБ заяви, че след черновата, предложена от президентството, България трябвало да предприеме стъпки за излизане от ЕС и НАТО. Малко по-късно от „Дондуков” 2 разпространиха предложения текста.   „Вместо да се занимава с проблеми като здравеопазването или образованието, г-н Цветанов се занимава със създаване на фалшиви образи. Както се шегуваме в БСП, сутрин г- Цветанов се занимава с Корнелия Нинова и с това да чертае неистинския й образ, а следобяд – с президента”, коментира Владимиров и допълни: „Надявам се, Цветанов да не иска да замести г-н Плевнелиев като ястреб в българската политика”.  „Нямаме такова голямо желание сутрин да се занимаваме с БСП”, реагира депутатът от ГЕРБ Христо Гаджев. По думите му в текста, предложен от президентството си личат опорни точки, характерни за други държави. Според него студент в четвърти курс по международни отношения щял да се справи по-добре с написването на оценката за средата в Сирия. Гаджев отправи и упрека, че текстът се занимавал с проблемите в Егейско море, а не с тези в Черно море.  Гост в студиото бе и депутатът от групата на Обединените патриоти Милен Михов, който подчерта направеното за армията от военния министър Красимир Каракачанов. Михов съобщи, че предстоят конкурси за 1300 свободни места в армията.  Друг положителен момент, който се отнася до модернизацията на въоръжените сили, бил факта, че в конкурса за нов изтребител за ВВС вече ще има 5-6 оферти. ", "date": "2018.04.20", "title": "Станислав Владимиров, БСП: Цветанов произвежда фалшиви новини"}
{"url": "http://epicenter.bg/article/Gen--Vasil-Vasilev--Tryabva-da-izrovyat-zemyata-i-da-hvanat-tozi--koyto-rani-politsayka/152338/2/0", "text": "  Чо векът, ранил с бомбичка полицайка на мача между „Левски” и ЦСКА, трябва да бъде заловен, това е въпрос на професионална чест. С тези думи се обърна към полицията ген. Васил Василев, председател на комисия „Етика и феърплей” в БФС в предаването „Тази сутрин” по bTV.   „ Трябва да изровят земята този да бъде хванат”, категоричен беше той.   „ Този балкански синдром трябва да се премахне, ще бъде бавно и мъчително, но трябва да се премахне, защото той носи много омраза”, допълни ген. Василев.   По думите му обикновено ултрасите си избират за враг полицията и действат срещу нея.   Искат да изразят нещо, те не знаят какво. Като дойдат на стадиона, хвърлят 20-30 бомбички, запалят 20-30 артилерийски военни димки и целият стадион стане в дим, с какво помагат на този отбор долу да не загуби или да спечели мача – с нищо”, подчерта ген. Василев.   „ Не трябва да се допуска т. нар. хореография на стадиона – със знамена, свирки и викове – да, но с бомби и димки – не. Пиротехническите средства трябва да бъдат забранени за вкарване в стадионите и да бъдат криминализирани като престъпление”, категоричен беше той.   „ Когато съдът осъди някой да не влиза на стадиона 1-2 години, контрол за това няма и той пак си ходи на мачовете, особено в провинцията”, отбеляза ген. Василев.   Според него стадионите трябва да са пригодени така, че като отидеш, да знаеш къде е точно твоето място и да седнеш само на това място, за да могат камерите да те следят.   „ Трябва да се води сериозна борба, от това хулиганство, от тези действия ще мрат хора”, подчерта още шефът на комисия „Етика и феърплей” в БФС.  ", "date": "2018.04.20", "title": "Ген. Васил Василев: Трябва да изровят земята и да хванат този, който рани полицайка"}
{"url": "http://epicenter.bg/article/Uprazhnyavala-li-e-natisk-kmetitsata-na--quot-Mladost-quot--/152339/2/0", "text": "Кметицата на район „Младост” се е разпореждала с чужди имоти. Това заявиха в студиото на „Здравей, България” по Нова телевизия  инвеститори от квартала. По думите им, за да ги принуди да не строят, Иванчева им е предлагала да замени имотите им с чужди, които не са общинска собственост.  „Моето семейство има терен, който е придобит чрез покупко-продажба. Теренът е отреден още с Устройствения план на София за застрояване. Имаме сключен договор с инвеститор за проектиране и изграждане на сграда. Става въпрос за построяване на жилищна сграда. Запознах се с Иванчева по този повод. Откакто Здравков прехвърли със заповед процедирането по всичко преписки по строителството на главния архитект на Община Младост, нашият инвестиционен проект потъна”. Това обясни Елена Николова, чието семейството има земя и сключва договор за строителство в ж.к. „Младост”.  „Проектът е още от 2013 г. Битката наистина е титанична. Целият проект е одобрен от НАК. Стигнахме до разрешителното за строеж и точно тогава Иванчева дойде на власт с целия този популизъм и арх. Здравков прехвърли всички правомощия по процедирането на строителните книжа да се извършват от „Младост”. Откакто стана прехвърлянето, разрешение за строеж така и не се издаде. Ние отидохме и си направихме справка и се установи, че те са заключени при Иванчева”, добави Николова.  По думите й, между Десислава Иванчева и Елена Николова е имало две срещи в кабинета на кметицата на „Младост”. На една от тях Иванчева поискала от Николова да заменят терена си за строеж с терен на „Софийски имоти”.  „Ние правим градоустройствена процедура, която се състои в обеданияване на два парцела в един, за да може да се построят подземни гаражи, върху които ще има сграда. Това обединяване го започнахме още през 2016 г. последният документ, който внесохме, е на 13 април 2017 г., с което приключихме всичко по проекта. От тогава до момента преписката ни е при г-жа Иванчева”, обясни в студиото на „Здравей, България” Светлана Деменчиенко, представител на фирма „Бул Инф”. Фирмата има два терена, на които е трябвало да строи. По думите на Деменчиенко, Иванчева и на тях предложила замяна на терена за строителство с друг терен.  „Факт е, че има случаи на фалшифициране на документи. Има случаи на неизвестен брой реститути и съответно на част от тях фалшифициране на документи. От друга страна, голяма част от имотите, които искат да се придвижат от инвеститори за застрояване, са върху зелени площи в район „Младост”, които са или градинки, или алеи”, обясни Петър Кърджилов от отдел „Връзки с обществеността” в район „Младост”.  По думите му забавянето на преписките не е престъпление и това се правело с цел да се установи дали всички документи са изрядни.", "date": "2018.04.20", "title": "Упражнявала ли е натиск кметицата на \"Младост\"? "}
{"url": "http://epicenter.bg/article/Shte-ima-proverka-v-prokuraturata-za-previshavane-na-prava-pri-aktsiyata-sreshtu-Ivancheva/152341/2/0", "text": "Доколкото знам, ще бъде извършена проверка в прокуратурата по отношение на превишаване на права заради акцията срещу кмета на \"Младост\" Десислава Иванчева. Това каза пред медиите министърът на правосъдието Цецка Цачева, цитирана от БТА. Тя коментира зрелищната операция, която проведоха спецпрокуратурата и КОНПИ в центъра на столицата на 17 април.   Министър Цачева отбеляза, че всеки орган отговаря за своите действия и тя като правосъден министър няма компетенции и правомощия при разследвания и осъщестявяване на операции. Цачева допълни, че всяка институция отговаря за действията си с оглед на това дали те са в рамките на правата й и дали има превишване.   Цецка Цачева каза още, че ако е имало варианти операцията да не се случва в центъра на София, би било по-добре. Но веднага на практика оправда зрелищната акция по задържането на Иванчева с призива на президента Румен Радев да \"повече светлина\", като каза следното:  \"От друга страна, знаете призива на държавния глава Румен Радев - всичко да бъде под прожекторите, да бъде осветлено обществото, да получи информация за това какво се случва!\"   Министърът на правосъдието отбеляза още, че до постановяване на присъда всеки подсъдим е невинен и трябва да се държи сметка за правата на всеки един човек.  ", "date": "2018.04.20", "title": "Цачева: Ще има проверка в прокуратурата за превишаване на права при акцията срещу Иванчева"}
{"url": "http://epicenter.bg/article/Izpisaha-13-godishnoto-momche--postradalo-v-katastrofata-kray-Vakarel-/152346/2/0", "text": "Изписаха 13-годишното момче, което пострада при катастрофата на магистрала \"Тракия\" край Вакарел на 13 април. Така седмица след инцидента, всички пострадали при тежката катасрофа, които бяха докарани в Спешното на \"Пирогов\", вече са изписани от университетската болница, съобщават от лечебното заведение.  Припомняме, че на 13 април четири от пострадалите в пътния инцидент между автобус и кола бяха докарани в болницата.  13-годишното момче премина през Детска противошокова зала, след което екипът на д-р Стоилов го оперира по спешност. То остана за лечение в Клиниката по детска реанимация. В началото на тази седмица пациентът беше изведен от реанимация и отведен за лечение в Клиниката по детска хирургия на \"Пирогов\".  Освен него, в болницата останаха за лечение и две жени, едната от които е неговата майка. Тя остана за лечение в Травматологията, а другата пострадала - в Хиругията. От началото на седмицата те бяха изписани от болницата.  Четвъртият пострадал от катастрофата, минал през \"Пирогов\", е мъж, който след прегледи и изследвания беше освободен още на 13-и април.   ", "date": "2018.04.20", "title": "Изписаха 13-годишното момче, пострадало в катастрофата край Вакарел "}
{"url": "http://epicenter.bg/article/Krum-Zarkov--Tsvetanov-da-vnimava-s-rechnika-si--otpravya-neprikriti-obvineniya-v-darzhavna-izmyana/152353/2/0", "text": " Това каза заместник-председателят на ПГ на „БСП за България“ Крум Зарков пред журналисти в Народното събрание във връзка с твърдението на Цветан Цветанов, че позицията на КСНС ни тласка на Изток и е срещу евроатлантическата ориентация на страната, предаде репортер на Агенция „Фокус“.  „Това не са думи, които могат да бъдат хвърляни така на вятъра“, заяви Крум Зарков. По думите му    „Надали някой сериозно може да си помисли, че нещо от това е вярно. Смешно е и е жалко, защото показва как се отклонява вниманието от съществените теми. Единственият човек, който поставя въпроса за ориентацията на България в геополитически аспект, е самият Цветанов“, заяви Зарков.  ", "date": "2018.04.20", "title": "Крум Зарков: Цветанов да внимава с речника си, отправя неприкрити обвинения в държавна измяна"}
{"url": "http://epicenter.bg/article/DPS--Opozitsiyata-osiguri-spokoystvie--upravlyavashtite-sami-vloshiha-klimata-sas-skandali-/152355/2/0", "text": "По време на изслушването на Лиляна Павлова за свършеното през месеците на европредседателството дотук, от   предаде Канал 3.  \"Влошаването на климата дойде от управляващата коалиция, безбройни скандали, не искам да ги изброявам, защото те са толкова пресни, че не сме ги забравили\", заяви Йордан Цонев. \"  констатира депутатът от ДПС. И препоръча на управляващите:    Зам.-председателят на ПГ на ДПС отново припомни, че тази коалиция не е проевропейска и това впечатление се потвърдило дотук. Иначе призна, че има   в максимална степен, което било по-важно от общоевропейския.  \"Тук става въпрос не само за Шенген и за влизането в чакалнята на еврозоната, за енергийния сектор, за земеделието и малките и средните предприятия. Там ние от ДПС сме с усещането, че не се полагат достатъчно и конкретни усилия в тази посока, някак си, каквото кажат по-старшите европейски партньори\", направи забележка Цонев.  Той обяви, че ДПС организира на 27-28 април общоевропейска среща на върха на АЛДЕ в рамките на европредседателството, на която ще присъстват редица премиери и европейски либерални дейци. И тогава ДПС отново ще постави въпроса за Шенген.  \"Много пъти сме настоявали пред холандския премиер, малко ще ни е неудобно след гафа на летището, но пак ще го направим\", обеща Цонев.  ", "date": "2018.04.20", "title": "ДПС: Опозицията осигури спокойствие, управляващите сами влошиха климата със скандали "}
{"url": "http://epicenter.bg/article/Lilyana-Pavlova--Sreshtata-v-Sofiya-ne-e-za-razshiryavaneto--a-za-svarzanostta-na-Zapadnite-Balkani-/152367/2/0", "text": "Не искаме да даваме фалшиви очаквания на страните от Западните Балкани, дата за членство, темата е перспективата и свързаността, а не разширяването. Това заяви министърът за българското председателство на Съвета на ЕС при представянето на постигнатото през първата половина на председателството в Народното събрание. Думите й бяха по повод предстоящата на 17 май среща на върха между ЕС и Западните Балкани в София.  Павлова изрази надежда, че очакваната политическата декларация от София ще съдържа политически ангажимент, че подкрепата за интеграцията на Западните Балкани е необратим процес, един приоритет, който да подкрепят 28-те държави членки и шестте партньора от Западните Балкани. Тя обясни, че късно вчера е имало заседание на дипломатите във формата КОРЕПЕР, на което е бил приет предварителният текст на декларацията. България е предложила към нея да има анекс с конкретни проекти в различни категории като свързаност – трансгранична, енергийна, дигитална, образователна и културна, проекти, които да бъдат реализирани през следващите години. В този анекс ще има и проекти и за върховенството на закона и сигурността в региона.   Освен това на 16 май вечерта като част от новия формат на лидерите по инициатива на председателя на Европейския съвет Доналд Туск в София ще се проведе изнесена среща-вечеря на лидерите по покана на Туск и  Борисов във формат 28 държави членки. На нея лидерите ще обсъдят темите от дневния ред с фокус върху дигиталната икономика, дигиталните умения и защитата на личните данни.  В отговор на въпрос от ДПС Павлова каза, че няма нито една държава, която категорично да е отказала да присъства на срещата през май. Държавите имат своите възражения и несъгласия, когато говорим за Косово, но те имат ясна подкрепа за останалите пет държави и затова търсим всички дипломатични начини, за да постигнем балансирано компромисно решение. Такива са прилагани и преди, това са например използването на наименования, наименуването на столици, ще се опитаме да приложим всички допустими механизми, за да има това единство, не е лесно и нищо не е гарантирано, нищо не е договорено, докато всичко не бъде договорено, каза министърът.  Когато България е предложила тази тема, са й казвали, че тя е много трудна, че няма да има голяма подкрепа от институциите, но първият успех на председателството е вече факт, защото тази тема се е върнала високо в общоевропейския дневен ред и е станала част от дългосрочната перспектива не само по време на българското председателство, изтъкна Павлова. За нас е важно тази работа да продължи и след 2020 г. с работата на новите институции, допълни министърът.  Тя призна, че има проблеми заради държавите, които не признават Косово. Но това не трябва да ни отказва, това е възможност да утвърдим Балканите като добро място за живеене, което създава потенциал за развитие и инвестиции и младите хора да останат да живеят там, а не да бъде бяло петно на картата и регион, на който да се гледа с лошо око, заяви Павлова. Сега е моментът да защитим и утвърдим този регион, сигурността и просперитета на ЕС минава през европейската интеграция и перспективата на Западните Балкани, каза още тя.   Председателството е в своя динамичен ход, оценките са че то е успешно, че работата на всички нива се извършва професионално, динамично, интензивно, в духа на конструктивен диалог, в духа на това, за което сме призовани и за което дадохме заявка – да сме не само конструктивни, но да сме балансьор, посредник, да търсим консенсус, компромис, за да постигнем напредък по всички важни теми, посочи Павлова.  Тя отбеляза, че в рамките на председателството са проведени над 1000 заседания, над 700 са заседания на спомагателните органи и от всички над 120 досиета и законодателни инициативи няма нито едно, по което да е спряна работата или да има забавяне.  Павлова призна, че по много няма съгласие или има различни мнения, но това създава за България предизвикателството да търси компромис. Над 1600 са експертите, които председателстват тези органи и работят в тях. За първите месеци са завършени 15 законодателни досиета и има напредък по над 35 от съвместните декларации на европейските институции, има 65 досиета, по които има напредък в преговорите с останалите две институции в триалозите (Европейска комисия, Европейски парламент, Съвет на ЕС).  Сред най-успешните Павлова посочи директивата за командированите работници и отбеляза, че за нея има висока оценка, че само за първите три месеца от председателството е постигнат нелек компромис. Като едно от предстоящите предизвикателства тя посочи автомобилния пакет. България е в ситуация, в която трябва да защити националния интерес на българските превозвачи, но като председателство трябва да търси балансирано решение между всички, каза още тя.  Работихме много по финансовите досиета, приехме финансовия регламент и регламента за трансграничния обмен на данни за предотвратяване на данъчни и потенциални данъчни измами, директивата за отпадъците, директивата за енергийната ефективност на сградите и директивата и регламента за целите за климата, директивата за намаляване на вредните емисии от тежкотоварни превозни средства, изброи Павлова.  Тя за пореден път изтъкна като важен успех премахването на географското блокиране онлайн и обясни, че след приемането на тази директива и отпадането на тази дискриминация миналата седмица е било завършена, а тази седмица приета и подписана директивата за улесняването на изпращането на колети и пратки в ЕС, включително, когато си поръчваме онлайн.  Окончателно завършено е било и новото изборно законодателство за провеждането на европейските избори, определена е била и датата – между 23 и 26 май 2019 г., регламентирано е и финансирането на партиите, представени в Европарламента, като единични физически лица няма да могат да получават субсидии от европейските данъкоплатци.  Приет е регламента за \"Европас\", облекчаващ онлайн кандидатстването на младите хора и подаването на онлайн данни от всички компании.  По думите на Павлова най-голямото предизвикателство, което предстои не само пред Европа, но и пред света, са именно сигурността, защитата на външните граници, миграцията, регламентът \"Дъблин\" и пакетът от седем законодателни досиета в него. Четири председателства са работили по тази тема, а България е с нова философия и нов подход в реформата за системата на убежище, така че фокусът да не е толкова върху релокацията, колкото върху по-добрата защита на външните граници и по-добрия анализ на потока от хора.  Друга тема е тази за защитата на личните данни онлайн, единния цифров пазар, социалния стълб, единния цифров пазар.  На въпрос от парламентарната група на \"БСП за България\" Павлова отговори, че пакетът за реформата на системата за убежищата касае седем законодателни досиета, там е и директивата за синя карта, която ще позволи анализа на нуждаещите се от убежище граждани. По думите на министъра по въпроса няма пълен компромис и причината е, че системата за синя карта предвижда единна система, а по-старите членки не са докрай съгласни, защото има собствени системи, по които правят подбор на такива мигранти и трябва да избират между националните си системи или единна такава.  На въпрос за приемането на България и Румъния в Шенген Павлова коментира, че вижда положителни индикации и е оптимист, че скоро може да има положително развитие в тази посока.  Запитана от групата на \"Обединени патриоти\" за дебатите за многогодишната финансова рамка на ЕС, министърът каза, че предизвикателството е много голямо, защото решението за излизане на Великобритания от ЕС оставя бюджета на средногодишна база със сериозен минус - между 10 и 15 млрд. евро годишно. В същото време нуждите и приоритетите като сигурност и миграция, предизвикателствата за климата, киберсигурността, дигиталната икономика, единен цифров пазар изискват ново финансиране.  За България беше важна кохезионната политика, тя да продължи да функционира, за да подкрепя регионите, посочи Павлова, като подчерта, че старите политики не трябва да се противопоставят на новите теми и предизвикателства. Получихме подкрепа за запазване на кохезионната политика и повечето държави искат да увеличат вноските си в бюджета, но има и такива като Австрия, които не са съгласни с увеличаването, допълни тя.  На въпрос от ДПС за общата селскостопанска политика тя каза, че България е за запазването на традиционните политики и на ресурса за тях, но те трябва да бъдат реформирани в условията на намаляването на общия бюджет.  Йордан Цонев от ДПС коментира, че европредседателството е започнало с мащабна офанзива на ГЕРБ да се осигури национално отговорно поведение, за да изпълни България тази високо отговорна мисия. По думите му влошаването на политическия климат е дошло от управляващата коалиция.  Цветан Цветанов от ГЕРБ заяви, че единствено Кристиан Вигенин от \"БСП за България\" не се е вписал в реториката на левицата и саботирането на европредседателството. Най-големите критики и най-големият популизъм от парламентарната трибуна беше от БСП, допълни Цветанов.", "date": "2018.04.20", "title": "Лиляна Павлова: Срещата в София не е за разширяването, а за свързаността на Западните Балкани "}
{"url": "http://epicenter.bg/article/Georgi-Lyubenov-smenya-Gala-v--quot-Na-kafe-quot--/152350/10/88", "text": "Според управата на Нова телевизия, Гала се е изчерпала след 15 години на екрана и е втръснала на зрителите, макар и в последните месеци в \"На кафе\" да гастролира половинката й Стефан.   Рейтингът на сутрешното предаване бил катастрофален, затова под угрозата да загубят рекламодатели от Нова са решили да свалят Гала от Ежедневен ефир, съобщава \"Уикенд\".   Мястото й от понеделник до петък ще бъде заето от разпознаваема екранна двойка, твърди изданието. От частната медия почти са финализирали преговорите с Георги Любенов – лице на БНТ. Той е имал няколко срещи с програмния директор на медията Вяра Анкова, която до преди месеци му бе шеф в БНТ. Запознати издават, че ако се съгласи да започне работа в Нова, за месец ще получава колкото за цяла година в телевизията майка.   Любенов вече е уведомил работодателите си, че ще смени работното си място от есента. Според имената, които се спрягат за екранни половинки на Жоро са на Боряна Граматикова и Ева Кикерезова.", "date": "2018.04.20", "title": "Георги Любенов сменя Гала в \"На кафе\"  "}
{"url": "http://epicenter.bg/article/Ivayla-Bakalova-vdiga-svatba-s-13-godini-po-vazrasten-restorantyor/152361/10/100", "text": "Ивайла Бакалова стяга сватба с 13 години по-възрастния от нея ресторантьор Веселин Денков, известен с прякора Веско Брадата, съобщава \"Уикенд\".   Бившата Мис България вече била говорила с една от най-известните сватбени агентки в страната да организира щастливото събитие.   Напоследък хубавата варненка, която от години е с постоянен адрес в Дубай, прекарва все повече време в България, зарязвайки бизнеса си с недвижими имоти в емирството. Оказа се, че причината е бъдещата й сватба с Брадата, който е собственик на един от най-известните ресторанти в София.   В момента освен ресторанти, милионерът притежавал и огромен, луксозен апартамент в Дубай, на една ръка разстояние от хотела \"Бурж ал Араб\", който краси всички картички и пейзажи на емирството.   Въпреки това обаче, когато ходел там, предпочитал да живее при Ивайла. Говори се, че връзката им е от 2016-а, когато двамата бяха в Сен Тропе с приятели. Следващата година дори се появиха съмнения, че миската е бременна от него. Съдейки по актуалните й снимки обаче, това са били безпочвени слухове. Така или иначе в момента двамата смятали да скрепят любовта си с подпис.   Твърди се, че Денков бил богат, но изключително прагматичен, да не кажем стиснат. За сватбената агенция обаче, нямало да пести пари.   \"Само там ще изръси поне 25 хиляди лева\", смятат хора, които са ползвали услугите на агенцията и са запознати с нейните тарифи.   Същата преди време организира сватбеното тържество на Николета Лозанова и Валери Божинов. Бакалова щяла да разчита на нея за абсолютно всичко, включително за избора на булчинската си рокля.   Говори се, че Ивайла ще заложи на рокля родно производство. Вероятно се надява да й излезе по-евтино, тъй като всички дизайнерки в страната я познават и дават мило и драго за да я привлекат като рекламно лице. Източник: Новини.бг", "date": "2018.04.20", "title": "Ивайла Бакалова вдига сватба с 13 години по-възрастен ресторантьор"}
{"url": "http://epicenter.bg/article/Megan-Markal-vpechatli-modnite-krititsi-s-roklya-za-400-dolara-/152362/10/84", "text": "впечатли модните критици с избора си на рокля за прием в  , на който актрисата придружи бъдещия си съпруг  .   От  отбелязват, че тоалетът е на съвсем разумна цена. Елегантната черна рокля на  струва само 375 долара.   беше съчетала роклята със стилни обувки, семпли бижута и небрежно-елегантна прическа.   Източник: дарик    ", "date": "2018.04.20", "title": "Меган Маркъл впечатли модните критици с рокля за 400 долара (Снимки)"}
{"url": "http://epicenter.bg/article/Titi-Papazov-poluchi-priza--quot-Tatko-na-godinata-quot--na-yubileyna-tseremoniya/152368/10/0", "text": "  \"Това е награда на кредит, смятам, че всеки успех е задължение да доказваш отново и отново, че го заслужаваш\", сподели Тити, който се е посветил на благотворителни каузи в името на деца.   \"Тити е не само татко на годината, той трябва да бъде обявен за татко на хилядолетието. Освен че е двигател на кампанията \"Един за всички, всички за Криси\" за спасяването на 9-годишния Кристиян Илиев, Тити още през 2007 г. доказа, че е страхотен татко. Тити вече беше станал баща, но заедно със съпругата си взеха решението да осиновят новородено момченце, чиято майка беше със смъртоносен вирус, и след като беше гледал репортаж за детето, цяла нощ обикаляше болниците, за да го търси, докато го намери. Всеки би казал, че би направил същото - но кой освен Тити наистина би го направил?\", каза Ники Младжов, собственик на галерия Нирвана, който връчи приза на известния треньор.   , който от години е отдаден на благотворителни инициативи в името на деца.   \"Ивайло се включва в почти всяка инициатива, свързана с деца, като влага цялата енергия на голямото си сърце, работили сме заедно по такива каузи и знам на какво е способен, за да помогне\", сподели професорът.    който се е посветил на благотворителност в името на децата. Той получи наградата си от пътуващия писател и журналист Магдалена Гигова.   \"Самият аз отскоро съм татко и знам какво е да държиш безценното вързопче, за което си готов на всичко\", сподели Момчил, който пристигна на церемонията с красивата си съпруга.    който бяга на пътека 36 часа за деца, победили най-страшната болест. Краси, който все още не е станал татко, успя да събере значителни средства за непознати дечица с благородната си инициатива.   \"Аз съм човек, който тича и се радвам, че това успя да накара много хора да помогнат на децата\", благодари на добротворците спортистът.    който е посветил голяма част от времето и енергията си за организиране на благотворителни кампании за спасяване на деца. Той получи приза от ръцете на Зоя Паприкова, дъщеря на българската Майка Тереза - Донка Паприкова.    През изминалите години с престижната титла бяха отличени татковци, които подкрепят развитието, здравето, образованието и творческите стремежи на български деца - сред носителите на приза са отец Иван от приюта в Нови Хан и синът му отец Григорий, д-р Милен Врабевски, актьорите Дарин Ангелов и бате Николай, певците Дичо и Емил Анчев, бизнесменът Алекс Врабчев, тв звездата Ники Кънчев и неизвестни за широката публика татковци, които са посветили живота си на каузи, свързани с деца.   Носителите на наградата се определят според заслугите си от инициативен комитет, съставен от българки, отдадени на благотворителността.   Наградените тази година татковци се насладиха на изложбата на Ива Кунчева \"Спомени от звезден прах\", посветена на ексклузивни моменти от кинофестивала в Кан, която може да се види в галерия Нирвана до 22 април.   Всеки от татковците получи Ouzo Plomari и страхотна книга от AMG Publishing. Гостите на церемонията оцениха подобаващо не само снимките и репортажите от фестивала в Кан, но и изискания кетъринг от \"100 грама сладки\" и сапфирено синьото вино \"Санта Маргарита\".    Източник: Блиц", "date": "2018.04.20", "title": "Тити Папазов получи приза \"Татко на годината\" на юбилейна церемония"}
{"url": "http://epicenter.bg/article/Dni-predi-svatbata-na-godinata--Lyubopitni-fakti-ot-zhivota-na-Hari-i-Megan-/152382/10/100", "text": "Точно месец преди принц Хари и годеницата му Меган Маркъл да си кажат заветното „Да” светлините на прожекторите ги осветяват по-силно от всякога. В навечерието на едно от най-важните събития на годината, представяме интересни факти от живота на младоженците.   Негово кралско височество принц Хенри Чарлс Албърт Дейвид е роден в 4:20 през нощта на 15 септември в болница „Св. Мария\" в Лондон - същата, в която две години по-рано се ражда брат му - принц Уилям.   Събитието, което преобръща живота на Хари, е смъртта на майка му принцеса Даяна при катастрофа в Париж на 31 август 1997 г. Снимката на 12-годишният Хари, плачещ до ковчега на майка си, разтърси цяла Великобритания. През 2004 г. принцът заминава за Лесото. В бедната южноафриканска държава, следвайки една от каузите на майка си, той работи в дом за деца, осиротели от пандемията на СПИН. И досега често посещава младежите, с които е свързан от раждането им.   Година по-късно Хари се забърква в скандал, след като е заснет на купон в лондонски клуб с африканска нацистка униформа. По-късно принцът се извини за гафа.   През 2007 г. Хари заминава на първата си обиколка в Афганистан. Като втори лейтенант, той участва във въздушен кордон в подкрепа на наземните сили. В Гармшир е на първа линия с картечница на рамо. Завръща се в родината си след 10 седмици.   През 2012 г. Хари отново се появява на първите страници на таблоидите. Той е заснет да играе билярд чисто гол, с непозната жена.   Същата година благородникът отново заминава за Афганистан. Преди това той се научава да лети с атакуващи хеликоптери на Апах. Пристига в базата на лагера на Великобритания на 7 септември. Спи в палатка и бункер и се връща у дома след 20 дни участие във военни действия. През 2014 г. Хари се ангажира с каузата да помага на ранени войници. Той създава международно състезание в стил Параолимпик за ранени при военни действия. Първото се състои в Лондон Олимпик парк. Участие вземат 416 войници от 13 държави. Впоследствие са организирани игри и в Орландо през 2016 г., в Торонто през 2017 г. и в Сидни през 2018 г.   През 2016 г. принцът се запознава с Меган Маркъл, американска актриса, звезда от сериала „Костюмари\". Срещат се два пъти в Лондон преди да заминат на почивка в Ботсвана. Връзката им е официално обявена през ноември 2016 г., а годежът им става факт година по-късно.   Меган Маркъл е родена на 4 август 1981 г. Майка й е афроамериканката Дория Рагланд. Баща й Томас Маркъл в момента живее в Мексико. Той има син и дъщеря от първия си брак, който са по-големи полу-брат и сестра на Меган. Те вероятно няма да бъдат поканени на кралската сватба. Родителите на бъдещата принцеса се разделят, когато тя е едва 6-годишна.   Първите си години в училище Меган прекарва в католическо школо. Голяма част от детството си тя прекарва на снимачната площадка на сериала „Женени с деца”, в чийто екип баща й работи като осветител. Всички познавали малката Меган като защитник на децата, които били подигравани от съучениците си. Заедно с приятелката си Сузи и вдъхновена от дейността на принцеса Даяна, Маркъл събирала дрехи и играчки за деца от социално слаби семейства. Била е и доброволка в приюти за бездомни хора.   Наскоро медиите на Острова припомниха, че преди да получи сериозни роли в киното, Меган Маркъл е била асистентка в телевизионната игра „Сделка или не”.   Бракът й с Хари ще бъде вторият за нея. През септември 2011 г. Маркъл се омъжва за кинорежисьора Тревър Енгелсън. Двамата се разделят през май 2013 г.   След сватбата й с принц Хари, тя вероятно ще получи титлата херцогиня.   На дългоочакваното тържество са поканени 600 души. Младоженците вече заявиха, че не искат подаръци и призоваха гостите си да дадат за благотворителност средствата, които са предвидили за дарове.   Източник: Нова.тв", "date": "2018.04.20", "title": "Дни преди сватбата на годината: Любопитни факти от живота на Хари и Меган "}
{"url": "http://epicenter.bg/article/Nikolina-Chakardakova-stana-baba/152402/10/100", "text": "Народната певица Николина Чакърдъкова посрещна първото си внуче. Щастливата вест бе съобщена от сина й Васил в социалните мрежи.   Бебчето е момиче и ще носи името на известната си баба, а таткото отсега му пожелава да бъде също толкова весело и талантливо като нея, пише \"Монитор\".    За желанието си да посрещне внуче, изпълнителката на „Сватба е“ говори и в началото на годината, но скри, че това предстои да се случи съвсем скоро.   „Изпращам една красива, хубава, щастлива, здрава година. Моят син ми доведе снаха, което е толкова хубаво. Дай, Боже, през 2018-а да стана баба! Дъщеря ми също е на път да ми доведе зет“, обясни тогава Чакърдъкова.", "date": "2018.04.20", "title": "Николина Чакърдъкова стана баба, внучка й ще носи нейното име"}
{"url": "http://epicenter.bg/article/Dzholi--Ne-znam-zashto-vsichki-se-interesuvat-ot-Brandzhelina--Nyama-nishto-neobichayno--Holivud-e-malak-grad/152409/10/100", "text": "  \"Всяка епоха избира жена, която превръща в символ на всичко. Много е нечестно, защото решението го взимат хората. Не знам защо всички се интересуват от историята с Пит. Честно казано в нея няма нищо необичайно. Холивуд е малък град. Всички знаем, че Бранджелина се случи по време на снимките на \"Мистър и мисис Смит\". Къде иначе можете да се срещнете с някого?\"   \"Принудени сме да пораснем твърде бързо и да обръщаме внимание на нищожни неща като славата и богатството. Обръщам се към всички: Най-доброто за един тинейджър е да пътува и да види как живеят другите хора, за да разбере как самият той живее. Хората се нуждаят от цел в живота. Моето мото е: \"Бъди себе си, но помагай на другите.\" Ако само взимате, кои сте вие всъщност? Важно е човек да достигне моментът, в който се събужда и разбира, че някой има нужда от него. Това му помага да не се самоизяде вътрешно заради разочарование.\" Анджелина Джоли и Брад Пит поеха по пътя на развода преди по-малко от година и половина. Джоли подаде документи за развод, след като се опасяваше за безопасността на своите шест деца. Формално актрисата се обоснова с непреодолими противоречия с Пит.   Източник: Канал 3", "date": "2018.04.20", "title": "Джоли: Не знам защо всички се интересуват от Бранджелина! Няма нищо необичайно, Холивуд е малък град"}
{"url": "http://epicenter.bg/article/Grigor-s-trudna-pobeda-nad-Gofen--stigna-polufinalite-v-Monte-Karlo-/152381/8/0", "text": "Григор Димитров се класира на 1/2-финал в Монте Карло, след като надделя над познатия си вече съперник Давид Гофен с 6:4, 7:6 (5), предаде БЛИЦ.  По-впечатляващото в успеха на българина бе, че той изоставаше във втория сет с цели четири гейма разлика при 5:1 за белгиеца, които Гришо стопи в пет последователни гейма, връщайки се от ада.  Това ще е първи полуфинал на първата ни ракета в Монте Карло, където той очаква победителя от мача между Рафаел Надал и Доминик Тийм, като двамата излизат на корта след мача на Григор.  ПЪРВИ СЕТ  Григор Димитров започна двубоя със сервис, който взе безпроблемно с 40:15, за да поведе с 1:0. Белгиецът отвърна с безапелационно подаване, което взе на 0 - 1:1. Това продължи и в следващите подавания на двамата - 2:2. Първата ни ракета взе своето подаване в петия гейм, като незабавно след това проби Гофен, за да поведе с 4:2. Последва нов сервис, който българинът взе на 15 - 5:2. След това последваха лоши минути за Григор, а белгиецът се възползва от това, като взе своя сервис, след което проби в последния момент, за да направи резултата 5:4. Хасковлията обаче не се възмути, като направи поредния пробив, за да затвори първия сет с 6:4.  ВТОРИ СЕТ  Григор започна ужасяващо третия сет, след като допусна пробив още в първото си сервиране - 0:1. Последва оспорвано подаване на Гофен, което той взе на 40 - 2:0. Последва нов лош сервис на Гришо, от който отново се възползва белгиецът, за да поведе с 3:0, след което взе своето сервиране по безапелационен начин и поведе с 4:0. Гришо се съвзе от тоталния шок чак в петия гейм на втория сет, който спечели на 30 и намали пасива си на 1:4. Хасковлията затрудни следващото подаване на Давид Гофен, но все пак белгиецът триумфира и отново поведе с 4 гейма разлика - 5:1. Последва съвземане от Гришо, който вкара добър сервис и намали на 2:5, след което успя да върне и единия пробив пасив, за да направи резултата 3:5. В деветия гейм първата ни ракета отново вкара хубав сервис, който завърши с негов ас и пасив от само гейм - 4:5. Крахът на Гофен продължи в десетия сет, който бе изключително оспорван, но за радост на родните фенове приключи с втори пробив за Григор! - 5:5. Първата ни ракета продължи с наказателната акция, като взе и следващото си подаване, за да поведе с 6:5. Гофен се съвзе и спечели следващия си сервис, вкарвайки мача в тайбрек, който бе спечелен от хасковлията с 7:6(5).  ", "date": "2018.04.20", "title": "Григор с трудна победа над Гофен, стигна полуфиналите в Монте Карло "}
{"url": "http://epicenter.bg/article/BFS-nakaza--Levski--samo-s-edin-mach-bez-publika/152394/8/0", "text": "Дисциплинарната комисия към Българския футболен съюз наказа \"Левски\" с една домакинска среща без публика заради поведението на феновете по време на мача срещу ЦСКА, съобщи bTV. Въпреки, че представителка на полицията бе ранена след хвърлена самоделна бомба от Сектор \"Б\", комисията към БФС не пристъпи към най-тежкото наказание - 3 срещи без публика. Това означава, че \"сините\" няма да имат фенове по трибуните на стадион \"Георги Аспарухов\" по време на мача с \"Верея\" в събота (21 април). Публиката ще бъде на стадиона за реванша от полуфиналите за Купата на България срещу ЦСКА в сряда (25 април). Първата среща завърши с победа 2:0 за \"сините\" Финансовата санкция за \"Левски\" заради изцепките на феновете е 11 400 лв. ", "date": "2018.04.20", "title": "БФС наказа „Левски“ само с един мач без публика"}
{"url": "http://epicenter.bg/article/Grisho-se-otkaza-ot-macha-na-dvoyki-zaradi-bolki-v-ramoto-/152401/8/0", "text": "Григор Димитров и Давид Гофен не излязоха за мача си на двойки от 1/4-финалите в Монте Карло. Българинът е изпитал болки в рамото и затова е отказал да изиграе втори двубой в днешния ден, предаде бТВ.  Така съперниците им Мате Павич и Оливер Марах достигнаха до полуфиналите без игра.  По-рано днес Гришо победи на сингъл белгийския си партньор и се класира за първи път в кариерата си за полуфиналите на Мастърса в Княжеството. Следващият му съперник е десеткратният шампион в Монте Карло и настоящ световен номер 1 Рафаел Надал.  Срещата между първата ни ракета и Матадора е в събота от 14:30 ч.  Надал има 10 победи в 11 мача срещу Димитров. За последно двамата играха един срещу друг на четвъртфиналите на турнира от сериите \"Мастърс\" в Шанхай през октомври миналата година, когато испанецът спечели с 6:4, 6:7(4), 6:3.  ", "date": "2018.04.20", "title": "Гришо се отказа от мача на двойки заради болки в рамото "}
{"url": "http://epicenter.bg/article/TsSKA-poiska-ostavkata-na-tsyalata-Distsiplinarnata-komisiya-/152405/8/0", "text": "ЦСКА официално поиска оставките на всички членове на Дисциплинарната комисия към Българския футболен съюз начело с нейния председател Юрий Кучев.  \"Шокирани сме от меко казано смешната санкция, която беше наложена на \"Левски\" за опита за убийство, който направиха феновете от тяхната агитка по време на последното вечно дерби. Служител на реда беше тежко ранен, претърпя операции и му предстоят още, за да се възстанови напълно, а наказанието е само един мач без публика и 4000 лева парична глоба?!  Потресени сме от двойния стандарт, с който биват наказвани ЦСКА и Левски\", се казва в изявлението на ръководството на \"червените\",  \"За хвърлена по единия страничен съдия монета от 50 стотинки, която никой не видя, нашият клуб беше наказан с умопомрачителна сума - 30 000 лева и затваряне на сектор \"А\" на \"Армията\". А за тежка телесна повреда на длъжностно лице вечният съперник е глобен с едва 4000 лева?! Можем да изброим още примери, но не считаме, че е необходимо\", се казва още в изявлението.  \"ПФК ЦСКА е възмутен от наложената смешна санкция на \"Левски\" с оглед на тежките последствия.  Подобни прояви на насилие отблъскват хората от стадионите. А футболът е за хората, нали?  \"Още от дете\" не е просто популярен рефрен. Това е песента, която пеят армейските деца по стадионите. Песента, с която те израстват, обичайки ЦСКА.  Ние искаме децата да идват на стадионите и да подкрепят любимия клуб спокойни, без да се страхуват за живота си.  За целта, прояви като тази на феновете на вечния съперник трябва да се наказват възможно най-строго.  Уважаеми господа, членове на ДК на БФС, подайте своите оставки и приемете, че взехте срамно решение по време на заседанието си днес\", завършва декларацията на ръководството на ЦСКА.  ", "date": "2018.04.20", "title": "ЦСКА поиска оставката на цялата Дисциплинарната комисия "}
{"url": "http://epicenter.bg/article/Prieha-drakonovski-merki-za-spravyane-s-futbolniya-vandalizam-/152412/8/0", "text": "Mинистърът на младежта и спорта Красен Кралев, министърът на вътрешните работи Валентин Радев, главният секретар на МВР Младен Маринов, председателят на Комисията по въпросите на децата, младежта и спорта Славчо Атанасов, зам.-председателят на Комисията по вътрешна сигурност и обществен ред Пламен Нунев, вицепрезидентът на БФС Атанас Фурнаджиев и народни представители от двете ресорни парламентарни комисии проведоха работно заседание по повод футболното хулиганство и последния инцидент с ранен полицай. На срещата присъстваха експерти и служители на ММС, МВР и БФС, съобщиха от спортното министерство.  По време на срещата бяха изготвени краткосрочни мерки за справяне с вандализма, докато се променят съответните нормативни актове. За мача между ЦСКА и \"Левски\" тази сряда Националният стадион “Васил Левски” ще бъде оборудван с допълнителни камери с висока разделителна способност. МВР пое ангажимента, че ще има засилено полицейско присъствие и по-обстойно претърсване на влизащите в стадиона. Предстои среща между Комисията по въпросите на децата, младежта и спорта и представители на МВР относно спешни промени в действащия закон за футболното хулиганство, които ще бъдат обсъдени и приети в рамките на следващите два месеца.  “Всички дългосрочни промени, които ще предприемем, ще са насочени по посока засилване на личната и индивидуалната отговорност. Ще направим така, че да сме наясно кой присъства на всяка една спортна среща - ще извървим пътя до края, за да гарантираме общественото спокойствие по време на спортни събития”, категоричен бе спортният министър Красен Кралев.  Министър Кралев обясни, че има чисто нов Закон за футболното хулиганство, изготвен от екип от народни представители и експерти на ММС под ръководството на председателя на Комисията по въпросите на децата, младежта и спорта Славчо Атанасов. Новият закон ще влезе за обсъждане в рамките на два месеца. Основните промени в новия закон ще целят лицата с нарушения да не се допускат до стадиона.  “Ще предложим МВР, БФС и Клубовете да имат право да взимат решения за недопускането на такива хора, а не съдът – както е в момента, защото това прави процедурата изключително тромава и неефективна. Също така ще бъдат детайлно разработени и посочени конкретните отговорности на институциите”, коментира той.  Предвижда се изработването на нова Наредба за сигурността за спортните обекти и съоръжения. За това ще отговарят ММС, МВР, МРРБ и БФС. Целта е да има задължение да се поставят камери по стадионите с висока разделителна способност, както и да се закупят системи за идентификация при закупуване на билети за футболни срещи.  Ще бъдат обсъдени и евентуални промени в Наказателния кодекс, за което ще отговаря Вътрешната парламентарна комисия. В момента се изготвят и изменения в нормативните уредби на БФС, които да бъдат в духа на обсъжданата днес стратегия за справяне с футболното хулиганство.  ", "date": "2018.04.20", "title": "Приеха драконовски мерки за справяне с футболния вандализъм "}
{"url": "http://epicenter.bg/article/Fondatsiyata--quot-Otvoreno-obshtestvo-quot--na-Dzhordzh-Soros-napuska-Ungariya/152330/7/0", "text": "Фондацията на Джордж Сорос \"Отворено общество\" ще закрие своето представителство в Будапеща и ще премести в Берлин офиса за дейностите си в Източна Европа. Това съобщи вчера австрийският вестник \"Пресе\", цитиран от Ройтерс.   Унгарският новинарски сайт 444.hu писа, че до 31 август будапещенският офис на \"Отворено общество\" ще бъде закрит и преместен първо във Виена, а после в Берлин. Засега няма официално потвърждение от клона в Будапеща или от централата в Ню Йорк на фондацията. От пресслужбата на унгарското правителство не отговориха на искането за коментар, посочи Ройтерс.   Агенцията припомни, че премиерът на Унгария Виктор Орбан, който назовава политическата си доктрина \"нелиберална демокрация\", отдавна е във вражда с мрежата от неправителствени организации (НПО) на Сорос, които прокламират либералните ценности по света. Преди парламентарните избори, на които партията на Орбан \"Фидес\" спечели абсолютно мнозинство след антиимигранска реторика, в парламента бе внесен законопроект. Той предвижда 25-процентен данък върху чуждестранните дарения за НПО, които подкрепят имиграцията, и възможност за закриване на фондация, ако властите преценят, че заплашва националната сигурност. И сега от \"Фидес\" се заканват, че ще продължат борбата със сдруженията, които отстояват правата на мигрантите.", "date": "2018.04.20", "title": "Фондацията \"Отворено общество\" на Джордж Сорос напуска Унгария"}
{"url": "http://epicenter.bg/article/Spad-v-doverieto-kam-Vladimir-Putin-v-Rusiya--konstatirat-sotsiolozi/152340/7/0", "text": "    Веднага след мартенските избори за президент в Русия доверието към Владимир Путин започна да намалява. Според социологическия център ВЦИОМ за един месец рейтингът му е спаднал със 7 на сто, отбелязва \"Ведомости\", цитирани от      Не се отчита подобна тенденция при други рейтингови лидери в Русия като министъра на отбраната Сергей Шойгу или първия дипломат Сергей Лавров.    Става дума за естествен процес - около изборите доверието към президента нараства, а после, по принцип не веднага, започва да намалява, коментира шефът на ВЦИОМ Валерий Фьодоров.    \"Половината страна са хора кажи-речи аполитични, те се включват в политически теми само в големи изборни кампании или при екстремни събития\", обяснява социологът. Но допълва, че предстоят още много \"информационни поводи\" и рейтингът на Путин ще скочи пак.    Следизборният рейтингов спад е предвидим, а за тенденция ще може да се говори чак след половин година, смята политологът Глеб Кузнецов.    След мобилизацията на електората и мощния финал на кампанията, приключила с преизбиране на държавния глава, избирателите се отпускат, констатира колегата му Андрей Колесников.    \"Общественото мнение отброява новия мандат (на Путин) не от изборите, а от встъпването му в длъжност. И той започна символично със смайващи събития - пожара в Кемерово, отравянето на деца и протестите във Волоколамск, събитията около отравянето на Скрипал, (новите) санкции срещу Русия, бомбардировката на Сирия от САЩ\", подчертава Колесников.    Спадът в доверието към руския лидер според него се дължи на това \"психологически тежко за нацията начало на новия му мандат\".    Мобилизационната антизападна риторика се превръща в рутина, а \"натискът на негативните новини започва да дразни\" хората в Русия, смята експертът на вестника, цитиран от Би Би Си.    ", "date": "2018.04.20", "title": "Спад в доверието към Владимир Путин в Русия, констатират социолози"}
{"url": "http://epicenter.bg/article/Lavrov--Udarite-po-Siriya-davat-pravo-na-Rusiya-da-dostavi-zenitni-kompleksi-S-300-na-Damask-/152342/7/0", "text": "След ракетния удар на САЩ по Сирия Русия вече няма морално задължение да не доставя зенитно-ракетни комплекси С-300 на Дамаск, заяви в интервю пред РИА Новости министърът на външните работи на Русия Сергей Лавров, цитиран от Агенция \"Фокус\".  „Сега нямаме никакви морални задължения (след удара на САЩ по Сирия – бел. РИА). Имахме морално задължение и обещахме, по моему, да не го правим още някъде преди 10 години, по молба на известните наши партньори и ние взехме под внимание техния аргумент, че това може да доведе до дестабилизация на обстановката, въпреки че средството е чисто отбранително, но независимо от това ние се съобразихме с молбите, но сега вече нямаме това морално задължение“, заяви Лавров.  Сутринта на 14 април, САЩ, Великобритания и Франция нанесоха ракетни удари по сирийски правителствени обекти, които, според тяхното мнение, са използвани за производство на химическо оръжие. Те изстреляха повече от сто ракети, като според твърдението на руското МО, 71 са свалени от сирийската ПВО. В резултат от ударите няма загинали, а разрушенията също се оказаха минимални.  Веднага след ударите на коалицията по Сирия, от Генералния щаб на руските Въоръжени сили заявиха, че Русия може да се върне към разглеждане на въпроса за доставяне на ЗРК С-300 на Сирия и други страни.  ", "date": "2018.04.20", "title": "Лавров: Ударите по Сирия дават право на Русия да достави зенитни комплекси С-300 на Дамаск "}
{"url": "http://epicenter.bg/article/Tramp-e-pokanil-Putin-da-poseti-SASht/152344/7/0", "text": "Президентът на САЩ Доналд Тръмп е поканил руския си колега Владимир Путин на посещение в САЩ и му е казал в телефонен разговор, че ще се радва да се видят в Белия дом, предаде Ройтерс, като цитира руската агенция РИА Новости, съобщи БТА.   Според РИА руският външен министър Сергей Лавров казал, че Тръмп повторил няколко пъти поканата в телефонния разговор с Путин.    Тръмп му казал, че ще се радва да върне визитата, като посети Русия, добавя Ройтерс.   Русия очаква от Тръмп \"конкретна\" покана за Путин в Белия дом  Русия изхожда от позицията, че американският президент Доналд Тръмп ще покани руския си колега Владимир Путин в Белия дом. Това каза руският външен министър Сергей Лавров в интервю за РИА \"Новости\".  В него той повтаря информация, разпространена от Кремъл след телефонен разговор между Путин и Тръмп през март. Тогава Русия съобщи, че Тръмп е поканил Путин в Белия дом, а Вашингтон отговори, че това е било едно от възможните места за среща.  \"Президентът Путин е готов на такава среща\", обяснява Лавров, след като каза, че в разговора Тръмп е изразил желание и \"да се срещне след това в рамките на ответна визита\".    Попитан дали вече се готви такова посещение, той отговаря: \"И към тази тема той се върна няколко пъти, така че даваме на американските си колеги да разберат, че не искаме да се налагаме, но не искаме и да сме неучтиви и, имайки предвид, че президентът Тръмп направи това предложение, изхождаме от позицията, че той ще го конкретизира.\"  \"Просто бих ви обърнал внимание към факта, че Доналд Тръмп е казвал след този разговор няколко пъти - и в туитове, и в думи, че е необходимо да се разрешат въпросите с Русия... и само глупак може да мисли другояче. И това чуваме.\" По думите му Путин и Тръмп не биха допуснали военен сблъсък на САЩ и Русия.  Лавров засяга и други въпроси, като повтаря позициите на Москва за атаката срещу бившия разузнавач Сергей Скрипал и уверява събеседника си, че Русия ще достави обещаните на Сирия ракети С-300 предвид осъществените от САЩ, Франция и Великобритания удари миналата седмица.  \"Сега нямаме никакви морални задължения\", обяснява руският първи дипломат. \"Имахме ги, обещахме да не го правим още преди 10 години, мисля, че по искане на известни наши партньори, и взехме под внимание аргумента им, че това може да доведе до дестабилизиране на обстановката, макар (ракетните комплекси да бяха) чисто отбранително средство, но изпълнихме исканията. Сега у нас няма такова морално задължение.\"   ", "date": "2018.04.20", "title": "Тръмп е поканил Путин да посети САЩ (допълнена)"}
{"url": "http://epicenter.bg/article/Orban--Nyama-da-ronya-krokodilski-salzi-za-Soros-i--quot-Otvoreno-obshtestvo-quot--/152351/7/0", "text": "Унгарският премиер Виктор Орбан каза днес, че очаква конфликтът му с либералната идеология на фондация \"Отворено общество\" да продължи въпреки решението й да напусне Унгария, предаде Ройтерс, цитирана от Агенция \"Фокус\".  \"Може би ще ме разберете, ако не роня крокодилски сълзи\", каза той в ефира на местно радио, попитан за напускането на фондацията на американския финансист Джордж Сорос. Орбан добави, че ключовият въпрос, по който има разногласия със Сорос - миграцията, ще остане начело в европейския дневен ред.  На срещата на върха на европейските лидери в края на юни трябва да бъдат направени големи промени в начина, по който континентът се справя с  миграцията, каза той и добави, че такива решения трябва да бъдат взети след изборите за Европейски парламент през 2019 г., за да е сигурно, че избирателите на ЕС имат думата по въпроса.   ", "date": "2018.04.20", "title": "Орбан: Няма да роня крокодилски сълзи за Сорос и \"Отворено общество\" "}
{"url": "http://epicenter.bg/article/Smetkata-za-Brekzit-razvoda-mozhe-da-nadvishi-prognoziranite-ot-Tereza-Mey-39-mlrd--paunda/152357/7/0", "text": "Разходите на Великобритания по развода с ЕС, известен като Брекзит, могат да се окажат по-големи от прогнозираните от премиера Тереза Мей между 35 млрд. и 39 млрд. паунда (между 40 млрд. и 45 млрд. евро), се посочва в анализ на британската Сметна палата, съобщават онлайн изданието на вестник \"Гардиан\" и БНР.   Сметната палата предупреди, че Обединеното кралство може да се наложи да плати допълнително 3 млрд. паунда под формата на бюджетни вноски в ЕС, както и допълнителни 2,9 млрд. британски лири за Европейския фонд за развитие.   Британският одитор е стигнал до извода, че оценките на Министерството на финансите включват и 7,2 млрд. паунда от приходите, които обаче ще отидат директно в частния сектор, а не в сметките на правителството.   Изданието посочва, че тези констатации ще разгневят евроскептичните депутати от управляващата консервативна партия, които нееднократно поставяха въпроса, дали британските власти не трябва да платят по-малко от 35 млрд. паунда във връзка с Брекзит.   Следващата сряда финансовият министър Филип Хамънд ще бъде разпитан от финансовата комисия на парламента относно тези заключенията на Сметната палата.   В отговор на доклада, Мег Хилър, която е председател на комисията по бюджетни въпроси, каза, че действително може да има увеличение на общите разходи за излизането на страната от ЕС.   Трябва да се има предвид, че през декември 2017-а година Тереза Мей заяви пред парламента, че разходите по Брекзит ще бъдат между 35 млрд. и 39 млрд. паунда, отбелязвайки, че тези разходи са били договорени на съвместна среща между Министерството на финансите и главния преговарящ от страна на ЕС - Мишел Барние.   Междувременно Ройтерс цитира днешно изказване на Мишел Барние пред телевизия France 2, в което главният европейски преговарящ отбеляза, че остава да бъде извършена около 25% от работата под договора за оттегляне на Обединеното кралство от ЕС, включително и важния въпрос за управлението на границата между Република Ирландия и Северна Ирландия. \"Досега успяхме да договорим около 75%\", посочи той пред френската телевизия.   Според него, въпреки че Великобритания и ЕС работят упорито за британското излизане от съюза в края на март 2019-а година, рисковете от неуспех ще останат в сила, докато някои важни теми като тази за ирландската граница не намерят решение.  ", "date": "2018.04.20", "title": "Сметката за Брекзит може да надвиши прогнозираните от Тереза Мей 39 млрд. паунда"}
{"url": "http://epicenter.bg/article/Deseteki-raneni-sled-udar-na-dva-patnicheski-vlaka-v-Zaltsburg/152359/7/0", "text": "  Два пътнически влака се удариха рано тази сутрин на централната жп гара в австрийския град Залцбург. Около 40 души са леко пострадали, съобщи полицията и  Dir.bg .   Инцидентът е станал рано сутринта към 6 часа. Локомотив е прикачвал вагони към влаковата композиция, пътуваща по маршрута Цюрих-Виена, но при маневрата се е врязал в стоящия на релсите пътнически влак.   \"Влакът \"Найтджет\" беше спрял на четвърти перон и при скачване беше силно ударен отзад от друг влак\", уточни говорител на полицията.   Пострадали са хора от пътническия влак, но те са с леки травми. Причините за произшествието се установяват.   По информация на в. \"Залцбургер нахрихтен\" няма нарушения в разписанието на влаковете от централната гара в Залцбург.   Хора от Червения кръст помагат на ранените, на мястото на инцидента има спасители и пожарникари.  ", "date": "2018.04.20", "title": "Десетеки ранени след удар на два пътнически влака в Залцбург"}
{"url": "http://epicenter.bg/article/Raneni-politsai-pri-ozhestocheni-sblasatsi-v-Parizh--VIDEO--/152360/7/0", "text": "Седем полицаи са ранени при ожесточени сблъсъци в Париж снощи. Безредиците избухнаха по време на демонстрация, организирана от най-големия синдикат, срещу реформите на президента Макрон, съобщава NOVA.  Железопътните работници стачкуват вече за осми ден този месец, а синдикатът призова служители от други сектори да се присъединят към тях.  Но протестът беше засенчен от безредици, а демонстрантите хвърляха камъни и бутилки по полицията. Наложи се служители на реда да използват сълзотворен газ, за да разпръснат множеството. Двама души са арестувани.  ", "date": "2018.04.20", "title": "Ранени полицаи при ожесточени сблъсъци в Париж (ВИДЕО) "}
{"url": "http://epicenter.bg/article/Fenove-na-prints-Uilyam-i-Keyt-priizhdat-kam-bolnitsata--v-koyato-shte-se-rodi-3-to-im-dete-/152365/7/0", "text": "Очаквайки херцогинята на Кембридж Катрин да дари съпруга си принц Уилям с трето дете \"във всеки един момент\", почитатели на кралската двойка вече се събират пред болницата \"Сейнт Мери\" в Лондон, пише в. \"Дейли експрес\".   Бебето ще се появи на бял свят в частното крило \"Линдо\" на лондонската болница, където се родиха по-големите му брат и сестра принц Джордж и принцеса Шарлот.   Сред поклонниците, които вече очакват да станат \"задочни\" свидетели на раждането, както и да зърнат лично бебето при изписването му, е 46-годишната Мария Скот от Нюкасъл, която \"лагерува\" пред болничното заведение заедно с дъщеря си и неколцина приятели.   Скот и компанията й вече са \"присъствали\" на раждането на двете деца на херцога и херцогинята на Кембридж и по думите им не могат да пропуснат появата и на третото кралско отроче.   \"Пристигнахме ведната щом бяха въведени ограничения за паркиране\", казва Мария Скот. \"Тук, на място, преживяването е съвсем различно от това, което може да видиш по телевизията. Чувството е вълшебно\", споделя Скот.   Дамата от Нюкасъл е сред кралските поклонници, които вярват, че бебето ще се роди на 21 април - на рождения ден на британската кралица Елизабет Втора.   \"За Нейно Величество това ще бъде прекрасен подарък\", казва Скот.   На пост пред болницата вече е и 83-годишният Тери Хът от Камдън, който от години е пряк свидетел на кралски събития. \"Наблюдавам ги от толкова много години, че вече съм наясно с всяка съпътстваща ги практика. Често обяснявам на хората, които не са присъствали лично, че когато ключовият момент наближи, усещам пеперуди в стомаха. Тогава знам, че трябва да се изправя и да съм готов\", споделя възрастният фен.   Междувременно изданието съобщи, че според 81-годишния градски глашатай Тони Апълтън, оповестил публично раждането на принц Джордж и принцеса Шарлот, третото отроче на кралската двойка ще бъде момче и ще бъде кръстено Филип в чест на прадядо си, херцога на Единбург. Източник: Новини.бг", "date": "2018.04.20", "title": "Фенове на принц Уилям и Кейт прииждат към болницата, в която ще се роди 3-то им дете  "}
{"url": "http://epicenter.bg/article/Nachalnitsite-na-generalnite-shtabove-na-Rusiya-i-NATO-se-sreshtnaha-v-Baku-/152379/7/0", "text": "Началникът на Генералния щаб на Руската армия генерал Валерий Герасимов и Командирът на Върховното командване на НАТО в Европа генерал Къртис Скапароти се срещнаха в азербайджанската столица Баку, предава турската Anadolu Agency, цитирана от \"Фокус\".  На срещата „двете страни обсъдиха военната активност на НАТО и Русия в Европа, както и повишаване на нивото на доверие за избягване на инциденти“, се казва в изявление на руското Министерство на отбраната.  Двамата генерали са обсъдили гледните точки за сегашната ситуация в Сирия и са подчертали важността за съдействие в борбата срещу международния тероризъм.  ", "date": "2018.04.20", "title": "Началниците на генералните щабове на Русия и НАТО се срещнаха в Баку "}
{"url": "http://epicenter.bg/article/Stanishev--Prezidentat-Duarte-da-se-bori-s-edrite-narkotrafikanti--ne-samo-s-drebnite-dilari/152380/7/0", "text": "Партията на европейските социалисти (ПЕС) приветства решителната подкрепа на Европейския парламент срещу нарушаването на човешките права от властите във Филипините.  Близо 12 000 души са били убити във Филипините от полицията и от подкрепяни от правителството криминални групи, като част от извънсъдебните екзекуции, свързани с кампанията срещу наркотиците.  Европейският парламент прие с голямо мнозинство резолюция, осъждаща незачитането на човешките права от президента Дуерте и опитите му да заглуши критиците на властта в и извън страната, включително заместник-генералния секретар на ПЕС Джакомо Филибек, който беше експулсиран от страната по-рано през седмицата. Филибек бе във Филипините по покана на местната социалдемократическа партия Акбаян, когато властите го екстрадираха заради острите критики срещу режима.   Президентът на ПЕС Сергей Станишев заяви:  „Стрелбата по хора на улицата показва пълно незачитане на основните права на човека. Това е не само грешно, но и обречено на провал. Призоваваме президента Дуерте да насочи усилията си към борбата срещу мрежите за трафик на наркотици, вместо да екзекутира дребни дилъри и наркозависими.  Също така, настояваме филипинското правителство да спре със заплахите и враждебните действия срещу критиците си, включително срещу активисти за човешките права, журналисти и опозиционни лидери, и да прекрати политически-мотивираните преследвания. Всички филипински граждани имат права и те трябва да бъдат зачитани.\"", "date": "2018.04.20", "title": "Станишев: Президентът Дуарте да се бори с едрите наркотрафиканти, не само с дребните дилъри"}
{"url": "http://epicenter.bg/article/Avstriya-zabrani-mitingi-za-izborite-v-Turtsiya--Kurts--Erdogan-izpolzva-turskite-obshtnosti-za-svoi-tseli/152391/7/0", "text": "Австрия няма да допусне на територията си предизборни прояви за предсрочните избори в Турция, заяви канцлерът Себастиян Курц по радио ORF, цитирано от \"Канал 3\".  За целта правителството ще издаде специална забранителна заповед. \"През всичките години, откакто Ердоган е на власт, той използва турските общности в Европа за удовлетворяване на собствените си цели и интереси. Турските политически предизборни кампании в Австрия за нежелани и ние повече никога няма да ги позволим“, посочи Курц.  Миналата година също имаше подобен проблем – министри от Турция не бяха допуснати за агитационни прояви преди априлския референдум, с който бяха подкрепени промените в конституцията и така напълно бе гарантирана едноличната власт на Реджеп Ердоган.  Тогавашното правителство във Виена прие закон, по силата на който не се допускат политически прояви на представители от други държави.  Преди конституционния референдум в Турция министри от Анкара пристигаха в Германия и Холандия, но предизборните им митинги бяха отменени. Това предизвика криза в дипломатическите отношения между Турция и страните в ЕС.  В Австрия живеят между 350 000 и 500 000 турци, в Германия са близо 5 милиона, а във Франция – 1 милион души. В Холандия и Великобритания броят на турците е около 500 000 души.", "date": "2018.04.20", "title": "Австрия забрани митинги за изборите в Турция! Курц: Ердоган използва турските общности за свои цели"}
{"url": "http://epicenter.bg/article/KGB-ne-spi--V-Rusiya-proizvedoha-slanchogledovo-olio--quot-Novichok-quot---VIDEO--/152395/7/0", "text": "В Русия се появи слънчогледово олио \"Новичок\", съобщават местните медии. Предприемачът от Уляновска област Алексей Якушев е започнал производството на продукта под станалото световно известно наименование.  Бизнесменът подчертава, че продукцията на \"Екоферма Якушев\" е абсолютно безопасна, а олиото се изготвя по екологична технология.  Дизайнът на бутилката е направо брутален - на етикета е изобразена емблемата на КГБ, но надписът на него обещава, че това е \"продукт за дълголетие\".  Предприемачът разчита, че екологично чистият продукт ще получи необходимите разрешителни документи и скоро ще може да бъде пуснат в масова продажба.    ", "date": "2018.04.20", "title": "КГБ не спи: В Русия произведоха слънчогледово олио \"Новичок\" (ВИДЕО) "}
{"url": "http://epicenter.bg/article/Odobriha-prints-Charlz-za-badesht-rakovoditel-na-Obshtnostta-na-natsiite/152399/7/0", "text": "Британският престолонаследник   бе одобрен да поеме след кралица Елизабет Втора поста на ръководител на британската  , предаде Ройтерс. Агенцията цитира Скай нюз, които се позовават на неназовани източници. Решението е взето от лидерите на държавите членки на  на среща в  . \r\n \r\n Синът на  ще оглави организацията след кончината на майка си.   Имаше призиви ръководството да се поема на ротационен принцип между 53-те държави членки, но през последните дни  ,  и  изразиха подкрепата си за  .    е международна организация, в която членуват предимно бивши британски колонии.   Източник: Дарик", "date": "2018.04.20", "title": "Одобриха принц Чарлз за бъдещ ръководител на Общността на нациите"}
{"url": "http://epicenter.bg/article/Rusiya-stroi-bombardirovach-ot-novo-pokolenie-/152414/7/0", "text": "В авиационния завод в Казан е започнало строителството на най-новата модификация на руския бомбардировач Ту-160М2. Неговите изпитания ще започнат успоредно с Ту-160М през 2019 г. и ще продължат 2 години.  Това се счита за сгъстени срокове, като се има пред вид, че засега има построен само един самолет модел „М” – „Пьотр Дейнекин”, който полетя в началото на тази година.  Тогава в присъствието на президента Владимир Путин беше подписан договор за доставка на 10 бомбардировача Ту-160 за Далечната авиация на стойност 160 млрд рубли до 2027 г.  Летателно-техническите характеристики на новия самолет „М2” няма да се променят значително, обновяването ще засегне главно електрониката и системите въоръжение.  Ще му бъде поставен нов комплекс за радиоелектронна борба, което ще го защити по-добре спрямо ЗРК на противника. Възможно е да бъде въоръжен с крилата ракета с ядрена бойна глава.   ", "date": "2018.04.20", "title": "Русия строи бомбардировач от ново поколение "}
{"url": "http://epicenter.bg/article/Anzhela-Dimcheva--Razpavaneto-na-dushata-nikoga-ne-svarshva-v-novata-stihosbirka-na-Valentina-Mihaylova-/152376/6/0", "text": "  „Животът ни е низ от кратки драми и от безкрайни суети...” – това е сентенция, която пронизва тялото на поетичния текст в новата стихосбирка на   и представлява огледален отпечатък на емоционално-философските дилеми, които са двигател на нейния творчески процес.   Книгата е озаглавена „Разпъната душа” (2018, MultiprintLtd) и беше представена на 19 април 2018 г. пред десетки ценители на римуваното слово в арт клуб „Underground” в София.   Събитието се водеше от редактора  , а акцентите в поетическите инвенции очерта поетът  : „Институцията, която ни обединява всички нас, с противоборствата и различията ни, е националният език. През вековете робство кой запази българския език? Естествено църквата, книжовниците, фолклорът... Днес времето е не по-малко трудно! Да се пише и издава поезия е подвиг! Държавата нехае за творците. Българските поети днес сами си издават книгите, сами ги разпространяват, сами си организират премиерите. И за всичко си плащат. Но поезията, създадена от жени, продължава да бъде изключително силна. Какво всъщност е поезията, освен едно разпъване на душата? А Валентина Михайлова умее да разкрие същностните моменти на това разпъване: 60 стихотворения в пет цикъла, които говорят добронамерено, те са зов за съпричастие, те са молитва, която пречиства нас – не само автора... Валя е един много скромен човек, Бог ѝ е подарил дарба, тя ни я дарява на нас! Това са едни високи дълбини, които се постигат трудно – простота с високи послания – от корена през летежа като сърцебиене и обратно до корена.”   Поетичният рецитал в изпълнение на актрисата   продължи близо час, съчетан с музикални интермедии, реализирани от композитора  .   Предговорът в книгата е дело на поета  : „Познавам цялото творчество на Валентина Михайлова. Представял съм нейни книги на премиери, участвали сме заедно в литературни четения и в мен е оставало дълбокото впечатление, че тя притежава истински характер и удивителна скромност. Никога не е изтъквала, че е дъщеря на поетичното семейство Людмила и Младен Исаеви. Не е търсила от това дивиденти, а сама си е проправяла път, разчитайки на своята дарба и постоянство. И успя. Тя утвърди името си на талантлива поетеса в това трудно и прозаично време.”       Във утрото на пориви и на падания, сред шепота на падащи съмнения, сред неочаквани, безмилостни атаки на врагове и на приятели – душата ми неистово се мята между небето и земята...    Родена е в София. Завършила е философия и социология в СУ „Св. Кл. Охридски”. Специализирала е театрознание към ВИТИЗ „Кр. Сарафов”. Работила е като социолог, редактор, библиотекар. Над тридесет години Валентина Михайлова се занимава с оперативна журналистика и театрална критика. Има стотици публикации за изкуство и култура в периодичния печат; публикувала е стихове, епиграми, афоризми. Носител на литературни награди. Член е на СБП, СБЖ и САБ. Автор е на стихосбирките: „Незащитени пространства”, Душа в окото на Всемира”, „Оазиси на сърцето” и „Предчувствие за бряг”. Издала е и журналистическия сборник „Имена от творческата плеада”.", "date": "2018.04.20", "title": "Разпъването на душата никога не свършва в новата стихосбирка на Валентина Михайлова "}
{"url": "http://epicenter.bg/article/Ministerstvoto-na-kulturata-tarsi-myasto-za-Panaira-na-knigata-/152404/6/0", "text": "Пролетен панаир на книгата тази година ще има – Министерството на културата (МК), Националният дворец на културата (НДК) и Асоциация „Българска книга“ (АБК) съвместно търсят най-подходящото място за провеждането му, предава бТВ.  Преместването на най-голямото изложение от НДК се налага поради мерките за сигурност, свързани с Българското председателство на Съвета на ЕС. Това стана ясно на среща в МК между представители на МК, НДК и АБК, съобщиха от културното ведомство.  Предложени бяха няколко алтернативни знакови културни пространства в София за провеждането на пролетния панаир. Сред тях са бул. „Витоша“, Национална галерия - „Квадрат 500“ и Националната библиотека „Св. Св. Кирил и Методий“. В следващите дни Асоциацията ще излезе с окончателно решение.  Коледният панаир на книгата ще се върне в НДК.  ", "date": "2018.04.20", "title": "Министерството на културата търси място за Панаира на книгата "}
{"url": "http://epicenter.bg/article/Ivancheva-se-beshe-prevarnala-v-samodarzhets/152400/11/0", "text": "Бизнесменът, изнудван от кметицата на столичния район „Младост“ Десислава Иванчева - Александър Ваклин, в ексклузивно интервю за в. \"Труд\"     – Надявам се правото да възтържествува. Това, което Иванчева правеше, е много неприятно…     – Разберете ме. Звънят ми от час от непознати номера и ми задават въпроси, на които не бих отговорил на непознати хора.     – За съжаление, днес ми е доста натоварен ден. На вас работата ви е да търсите новини, пък моята е друга.     – Тези сгради не са на одобрителен режим при нея. Те са на съобщителен режим при нея и прокурорите бяха доста изчерпателни по темата. Дори се учудих, че са толкова изчерпателни.     – Когато Столична община издаде един документ, примерно, искате да си направите магазинче някъде, минавате през ДАГ, а оттам ви издават виза за проектиране. Всеки документ, издаден от Столична община се праща в района по местонахождение, за съобщаване. Има двуседмичен срок за въпросното съобщаване. Ако този срок не се спази, за съжаление, законът е такъв, че няма санкции. Може да мине и една година. И една година вие чакате някой да съобщи, че главният архитект на София ви е издал виза. Това е нещо съвсем тривиално, което може да ви спъне проект. Вие сте си купил земята, плащате банков кредит… Всеки месец банката не ви пита дали някой се подиграва с вас, като не ви съобщава документа, който е издаден от Столична община.     – Главният архитект е разрешил РУП (работен устройствен план) е издал заповед за влизане в сила на РУП от юни месец 2017 г. От юни месец това не се съобщава. Нищо. В същото време текат банкови лихви. Как се оправяха другите колеги, не знам. Ние пуснахме жалба до съда, административният съд се забави. Пуснахме жалба чрез главния архитект до столичния общински съвет. Заедно с още няколко колеги пуснахме жалба. Общинският съвет привика Иванчева, попитаха я защо. Тя меко казано ги псуваше… И нищо не се промени. Тази жалба беше пусната през ноември. В административния съд жалбата ни е пусната още през август. Явно е имало защо да се бавят преписките. Когато хората помислят, че са над закона се получава нещо, към което ние, надявам се, че не искаме да се връщаме. В случая един човек си беше помислил, че е над закона, над всичко…     – Смятайте сумата пари, която ваши колеги бяха публикували. Към нея има и една хубава лихва… Може ли това да не се отрази на отношенията ми с партньорите?     - Достатъчно много, за да са болезнени лихвите.     – Аз се надявам, че това, което се случи, ще подейства отрезвяващо. Защото откакто тази жена стана самодържец в един район на София, за мое най-голямо съжаление и общински служители в други райони на столична община подеха леко полека нейната политика.     – 1 млн. евро и върху тази сума текат лихви всеки месец. Съжалявам, не исках да се разчува за изнудването…     – Всичко е много банално и грозно. Четох какви ли не коментари. Няма нищо конспиративно. Историята е банална, но се надявам да подейства отрезвяващо за всички, които са тръгнали по пътя на Иванчева.     – За щастие, в други райони нямам такива проблеми. Но усещането за безнаказаност в администрацията се засилва и води след себе си до лоши, порочни практики. За цялата ми кариера за първи път ми се случва такова нещо.     – Не. Не мога да си позволя да им кажа, защото те веднага ще се изтеглят.  ", "date": "2018.04.20", "title": "Бизнесменът Александър Ваклин: Иванчева се беше превърнала в самодържец"}
{"url": "http://epicenter.bg/article/NAP--Vsyaka-vtora-deklaratsiya-za-dohodite-e-podadena-po-elektronen-pat/152354/4/0", "text": "    Всяка втора декларация за облагане на доходите на физическите лица е подадена по електронен път с ПИК или електронен подпис, сочи статистиката на НАП   Почти всяка втора декларация за облагане на доходите на физическите лица е подадена по електронен път с ПИК или електронен подпис, сочи статистиката на НАП. Общо приетите декларации до този момент в страната са 320 000.   Срокът за подаване на декларациите за облагане на доходите изтича на 30 април 2018 г. До тогава трябва да се преведе и декларираният данък за довнасяне по годишните формуляри, напомнят още от НАП.    Най-лесният и бърз начин за подаване на декларацията е по Интернет с ПИК. Персоналният код може да се получи безплатно от всеки офис на НАП.    Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на Агенцията.   От приходната агенция обръщат внимание, че физическите лица могат много лесно да попълнят своята декларация, като използват една от най-новите й е-услуги. Гражданите, които притежават ПИК или електронен подпис, могат да проверят в сайта на НАП дали за тях има подадени и какви данни от предприятия и от самоосигуряващи се лица за изплащани доходи, различни от тези по трудов договор, като например от хонорари.    Е-услугата „Справка за изплатени доходи (различни от трудови) на физически лица“ е достъпна чрез Портала на НАП за електронни услуги - https://inetdec.nra.bg/.    Е-услугата предоставя информация също за вида и размера на изплатения доход, както и за удържания данък.   Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП - www.nap.bg.         ", "date": "2018.04.20", "title": "НАП: Всяка втора декларация за доходите е подадена по електронен път"}
{"url": "http://epicenter.bg/article/AETs--quot-Belene-quot--shte-se-stroi--obyavi-ministar-Petkova-/152369/4/0", "text": "Енергийният министър Теменужка Петкова поиска активите на ”АЕЦ Белене” да бъдат оползотворени по най-добрия начин - да се проведе открита процедура и да се избере стратегически инвеститор, който иска да инвестира в този проект. \"Цялото оборудване вече е на територията на България. До 30-ти юни ще депозираме в парламента своето предложение. Развръзката трябва да бъде такава, че да се защитят нашите интереси. Това решение касае поколения напред и трябва да бъдем достатъчно отговорни\", посочи Петкова. По темата с продажбата на българския бизнес на ЧЕЗ тя отбеляза, че финансовите източници на \"Инерком\" за придобиването още не са ясни. По думите й сделката може да бъде факт ако потенциалният купувач осигури финансовия ресурс в определен срок от време. Ако не успее, чешката страна може да пристъпи към преговори с втория в класирането, който е индийската компания - India Power.  Петкова коментира и на цената на електрическата енергия, като поясни, че тя е изцяло в компетенциите на КЕВР. Те определят цените на електрическата енергия и последната дума е тяхна. Комисията ще защити интересите на потребителите, заяви Теменужка Петкова пред националната телевизия.  По думите й исканото увеличение на цената на тока на от ТЕЦ \"Марица Изток 2\" е заради високата цена, която централата плаща за вредни емисии. Тази година трябва да плати 200 млн. лв. за емисии, обясни енергийният министър. И поясни, че тези разходи трябва да са калкулирани в цената. Относно НЕК, тя обясни, че Националната електрическа компания ще отбележи положителен финансов резултат, което не се е случвало от години, а печалбата ще е около 6 млн. лв. По отношение на протестите, които бизнесът подготвя, срещу преференциалните цени, на които изкупуват тока от \"американските централи\", министърът на енергетиката заяви, че това е инвестиция от 2001 г. и има сключени договори, в които ясно са упоменати параметрите на взаимоотношенията. \"В момента се работи се работи върху анализ на възможността да бъде изработена методика, която да даде отговор на въпроса какъв би бил размерът на невъзстановяемите разходи за инвестиции\", добави министърът. Според нея ще се намери най-добрият начин да се постигне диалог.", "date": "2018.04.20", "title": "АЕЦ \"Белене\" ще се строи, обяви министър Петкова "}
{"url": "http://epicenter.bg/article/Petrolniyat-bransh-predstavi-Viziya-2050-za-razvitie-na-sektora-/152375/4/0", "text": "На 18 и 19 април в София се проведе конференцията „Стратегия на рафиниращата индустрия до 2050 г.: преход за течните горива и възможности пред сектора”, част от официалния календар на българското председателство. Събитието бе домакинствано от Европейската петролна асоциация (FuelsEurope) и Българската петролна и газова асоциация.  Форумът беше открит от министъра на енергетиката г-жа Теменужка Петкова и г-н Валентин Златев, председател на Българската петролна и газова асоциация.  Сред панелистите в дискусията бяха и г-н Тудор Константинеску, Главен съветник, Главна дирекция „Енергетика“, Европейска комисия, както и заместник-министърът на енергетиката Жечо Станков.  Пред 100 делегати – представители на европейските и българските институции, депутати, експерти и представители на нефтената индустрия, Бела Келемен – президент, и Джон Купър – генерален директор на Еропейската петролна асоциация, представиха Визия 2050 за развитието на европейската петролна индустрия.  В работата по разработването на визията участваха и компании, членове на FuelsEurope, които са част и от БПГА чрез своите поделения в България.  Целите от визията са отправна точка и за разработването и внедряването на добри практики за повишаване на качеството на продуктите и за българските потребители.  Водещи европейски експерти дискутираха бъдещето на течните горива, както и внедряването на нови технологии за производството на биогорива и използването на алтернативни източници на енергия.  „Ние вярваме, че търсенето на течни горива няма да секне в дългосрочен план и има бъдеще за тях. Съвременните предизвикателства пред околната среда обаче повдигат множество въпроси, които трябва да бъдат адресирани своевременно от нефтената индустрия, правителствата и европейските институции. Декарбонизацията на транспортния сектор е например голямо предизвикателство и липсата на технологични алтернативи в авиацията, водния и тежкотоварния транспорт отново откроява съществената роля на течните горива в съвременния свят.”, подчерта Валентин Златев.  Членовете на FuelsEurope и БПГА - Шел и Лукойл, представиха добри практики в развитието на нисковъглеродни технологии за течни горива и други петролни продукти – внедряването на най-големия в света завод да водородна електролиза в рафинерията на Шел в Райнланд, Германия, както и технологиите за нисковъглеродни горива и намаляване на емисиите в Лукойл Нефтохим Бургас. Програмата на събитието продължи с официална вечеря за постоянните представители по енергетика на страните-членки на ЕС.  Европейската петролна асоциация обединява 41 нефтени компании – на практка 100% от рафинериите в Европа и 75% от търговците на горива на континента.  Членове на FuelsEurope членуват и в БПГА чрез своите поделения в България. Българската организация е единствената представителна за българския пазар като 16 членове имат общ пазарен дял около 75%.   ", "date": "2018.04.20", "title": "Петролният бранш представи Визия 2050 за развитие на сектора "}
{"url": "http://epicenter.bg/article/Ognyan-Stefanov-na-sad-za-ukrivane-na-danatsi-/152363/3/0", "text": "За укриване на данъци върху сумата от близо 270 000 лева отива на съд собственикът на сайта \"Фрогнюз\" Огнян Стефанов,  Стефанов има няколко разследвания за това, че не е декларирал доходи пред данъчните. Обвинителният акт е официално внесен в съда от Софийската градска прокуратура, а първото заседание на магистратите е в петък. Според сметките Стефанов не е платил данъци в размер на 27 000 лева. Ако бъде признат за виновен, той може да лежи в затвора от 2 до 6 години.  През последните месеци Стефанов и неговият сайт се специализират основно в пускането на доноси срещу депутати, министри и главния прокурор и фанатична защита на банкера-беглец Цветан Василев. Като бивш агент на Държавна сигурност, носел гордо псевдонима \"Академик\", Стефанов е запознат с доносническата дейност от времето, когато е бил в услуга на мракобесната комунистическа служба, допълва \"Труд\".  Сега държавното обвинение е на мнение, че има достатъчно доказателства как Огнян Стефанов не е декларирал общо четвърт милион, взети на ръка от човек на бившия мажоритарен собственик на фалиралата КТБ. Цветан Василев е подсъдим за източването на трезора и чака решението на съда в Белград за екстрадирането си.  250-те хиляди лева \"Академик\" прибрал на два пъти – първо през август 2013-та, когато човекът на Василев му дава 100 000 лв. Втората сума от 150 000 лева Стефанов слага в джоба през март 2014-а.  Според прокуратурата двете крупни суми са дадени на собственика на \"Фрогнюз\" след личното нареждане на Цветан Василев. \"Академик\" получил 100 000 в бизнес-сграда в столичен квартал, малко преди обед на посочената дата.  150-те хиляди лева Огнян Стефанов пак получил на ръка на същото място, отново след лична заповед на Василев към негови хора, които са свидетели по делото.  Така става и ясно защо бившият агент на ДС е един от най-големите защитници на избягалия банкер, подсъдим за най-големия грабеж в новата история на България.  Другите две деяния, за които Стефанов ще бъде съден в същия процес, касаещ горните деяния, е за по-малки суми, за които не е платил данъци – 5300 лева и 14 300 лв.  ", "date": "2018.04.20", "title": "Огнян Стефанов на съд за укриване на данъци "}
{"url": "http://epicenter.bg/article/Arestuvaniyat-shef-na-politsiyata-v-Rakovski-pribral-podkup-ot-20-000-leva-/152364/3/0", "text": "Началникът на полицията в Раковски Георги Илиев изнудвал заподозрени. Искал пари, за да прекрати разследвания срещу тях. Подробностите бяха изнесени от Прокуратурата в Пловдив, предаде Нова тв.  Илиев е задържан още вчера с прокурорско постановление за 72 часа. Срещу него е повдигнато обвинение за подкуп и за изнудване. Той, заедно с други двама свои служители, са изнудвали търговец на контрабандни цигари да им плати 20 000 лева, за да прекратят започнало разследване срещу него за незаконна търговия на акцизни стоки. Сумата е била платена в районното управление. Началникът е взел от тази сума 1000 евро. за себе си и е дал на другите двама подчинени също по 1000 евро.  Схeмата започна да се разплита покрай разследването на други двама полицаи от Пловдив, които бяха задържани миналата година. Оказа се, че те са извършили три въоръжени грабежа, като един от ударите е за около 300 000 лева. Става въпрос за въоръжени грабежи на микробуси с контрабандни цигари.  \"Извършителите са се представили за полицаи. Спирали са за проверка и са задържали лица, които са превозвали цигари без бандерол в микробуси. Един от съучастниците на тримата обвиняеми към настоящия момент полицейски служители, се е сдобил със снимка на микробуса, пълен с цигари, на пострадалото лице. Той е бил изпратен по електронен път на началника на районното полицейско управление \"Раковски\", който от своя страна, заедно със своите подчинени са решили да изнудят и принудят лицето да предаде 20 000 лева\", обявиха от Прокуратурата.   ", "date": "2018.04.20", "title": "Арестуваният шеф на полицията в Раковски прибрал подкуп от 20 000 лева "}
{"url": "http://epicenter.bg/article/Vatreshniyat-ministar-se-zakani--Shte-vzemem-drastichni-merki-sreshtu-futbolnoto-huliganstvo-/152371/3/0", "text": "Крайни мерки ще се вземат срещу футболното хулиганство. Това се закани министърът на вътрешните работи Валентин Радев, предаде Канал 3. По-късно днес той ще проведе заседение с министъра на спорта Красен Кралев и президента на Българския футболен съюз Борислав Михайлов, на което се очаква да бъдат отправени предложения какво трябва да се промени по стадионите.  Спешната среща е във връзка с инцидента от дербито между ЦСКА и Левски, когато в сектор \"Б\" на Националния стадион \"Васил Левски\" бе хвърлена бомба, която рани 24-годишна полицайка, като инцидентът постави под съмнение дали тя ще запази зрението на едното си око.  \"Бях замислил да заседаваме всички с марля на едното око. Да видят какво ѝ е на това момиче\", обяви Радев.  \"Сега ще вземем драстични мерки. Така си мисля аз. Защото ние ги пазим тези хора на стадиона. Дано не са мислили, че там наистина полицаи. Че не е директно срещу полицията\", допълни министърът.  Той поясни, че все още няма яснота кой е хвърлил бомбата.  \"Всички разпитваме. Още не можем да ги намерим. Него сигурно го е страх да си признае. Но е мъжко да го направи\", каза още Валентин Радев.  Относно въпросните мерки, които ще бъдат предприети министърът коментира:  \"Аз не съм запален по футбола, не съм вътре в материята. Каквото предложат те. Но ние ще сме в крайната част. Каквото трябва, ще го направим. Очевидно имаме проблем с пропускателния режим. Но ние сме външния периметър, а вътре пазят фирми. Ако трябва, да наемат по-скъпи фирми\", обобщи Радев.  Той коментира и вчерашното заседание на Консултативния съвет по национална сигурност, което предизвика доста дискусии между управляващите и президента.  \"Имахме забележки по началото на текста, който не ни се струваше съвсем обективен, но заедно го променихме. Не искам да навлизам в подробности, видели сте текста - направете си изводите. В текста имаше неща, които според нас не съвпадаха с обективната оценка\", обясни министърът.  \"Нюанси винаги има, решили сме, че текстът трябва да бъде променен“, допълни той.  По отношение на ареста на кметицата на столичния район \"Младост\" Десислава Иванчева министърът посочи: \"Не съм присъствал и нямам забележки към това, което са правили служителите на МВР\".  ", "date": "2018.04.20", "title": "Вътрешният министър се закани: Ще вземем драстични мерки срещу футболното хулиганство "}
{"url": "http://epicenter.bg/article/Ivancheva-kreshti-obezumyala--Parite-na-byaha-v-men--Byaha-v-kolata--Byaha-pod-sedalkata/152374/3/0", "text": "  Закопчаната във вторник кметица на столичния район \"Младост\" Десислава Иванчева започна да крещи като обезумяла в съда, където в Специализирания наказателен съд беше внесено искане за вземане на мярка за неотклонение „задържане под стража“ спрямо нея, Биляна Христова-Петрова и Петко Дюлгеров с повдигна обвинения по чл. 302а НК – подкуп в особено големи размери.   \"Парите на бяха в мен. Бяха в колата. Бяха под седалката\", изригна тя.   Иванчева показа и интересен лист. \"Ръцете ми не светеха като елха. Светна отстрани. Това идва от листа, на който писах показания\", изкрещя тя. Иванчева бе категорична, че по пръстите и дланите ѝ също не е имало светлина. Тя показа бележка с написан ръкописен текст, като обясни, че човекът, който стои зад акцията срещу нея е някой си Румен Р.   \"Казват, че сигналът е подаден от \"Ваклин груп\", обяви Иванчева, викайки през стъклото.   Иванчева и заместничката й бяха въведени в залата преди началото на заседанието и говориха от заградено със стъкла пространство. Иванчева извика към журналистите, че иска да говори пред тях, но съдът не й разреши да излезе извън това пространство. В началото на заседанието се разбра, че третият обвиняем, досега описван от прокуратурата като посредник, е Петко Дюлгеров. Той е подал молба до съда да не бъде сниман от медиите. По-рано днес се разбра, че делото за мярката за неотклонение ще бъде гледано от съдия Пламен Панайотов, който е бивш прокурор и публично похвали шефа на антикорупционната комисия Пламен Георгиев като \"изключителен професионалист\", с когото е работил по много дела. \"Нека Гешев говори с марсианците, ако иска, но на нас ръцете са ни чисти\", каза Иванчева, цитирана от news.bg. \"Не сме взимали подкуп\", отхвърли обвиненията Иванчева. Тя посочи, че парите не са ги взимали, а \"те са ги сложили в колата\". Иванчева назова и името на изнудваното лице \"в житейския смисъл на думата\" и каза, че става въпрос за човек от \"Ваклин груп\" - Румен Русев, който бил и зам.-кмет. Тя допълни, че акцията срещу нея е заговор, а целта - заместникът й Румен Русев искал да стане кмет.     Относно бившия кмет на „Младост“ Петко Дюлгеров, който също е обвиняем за взимане на подкуп в особено големи размери, Иванчева заяви: „Той не ни е давал никакви пари. Просто са намерени в служебната кола, в някакво кашонче“ предаде агенция „Фокус“.   На въпрос кога са били подхвърлени парите, тя уточни: „Когато ни обискираха. 5 часа седяхме без адвокат“.   На въпрос дали е ходила в кафенето в градинката „Кристал“ и имала ли среща с Дюлгеров, Десислава Иванчева потвърди, че са пили кафе. „Пари не сме пипали, не сме взимали, не сме искали, не сме получавали. Парите са вероятно подхвърлени. Няма да си държа пари в отворен кашон с мен\", поясни тя.   Иванчева каза още, че без опис са претърсени двете дамски чанти и кашона с пари. \"Жабките, страничните врати, цялото това пространство не са претърсвали, проверявали и описвани, което означава че всичко е било подметнато и намерено“, обясни тя.        ", "date": "2018.04.20", "title": "Иванчева крещи обезумяла: Не са ми светили ръцете! Парите нe бяха в мен! Бяха под седалката!"}
{"url": "http://epicenter.bg/article/Versiya--Aleksandar-Vaklin-li-e-biznesmenat--iznudvan-ot-Ivancheva-/152383/3/0", "text": "Изнудваният бизнесмен от кметицата на „Младост“, Десислава Иванчева е Александър Ваклин, това съобщи в. Труд. Той е собственик на фирмата „Ваклин груп“.  През стъклената клетка в Специализираниея съд, в който Иванчева и Биляна Петрова чакаха началото на заседанието, съобщиха името на фирмата крещейки като обезумели, а самата кметица показа странен лист, написан на ръка.  Още в сряда Александър Ваклин бе потърсен за коментар той ли е изнудваният бизнесмен, но категорично отрече да е бил изнудван за подкуп.  Предприемачът работи с партньори от Великобритания и миналата година е закупил терен в „Младост“. На фирмения сайт на \"Ваклин груп\" е посочено, че в момента строително-инвестиционното дружество работи по 5 текущи проекта. Това са жилищни сгради, ни нито една от тях не е в район \"Младост\".   Не сме подавали сигнал в прокуратурата за Десислава Иванчева. Не сме давали подкуп”, казаха от строителната компания ”Ваклин груп”.   Ваклин груп\" ООД са имали проблеми в община \"Младост\" с преписки, които не са решавани с месеци. Пускали са жалби до съда, но отричат да имат нещо общо с ареста на кметицата.   От фирмата имат проекти в няколко общини в София и са се съсредоточили върху тези, които са извън \"Младост\", защото \"нещата там не вървят\".   Собственик на \"Ваклин груп\" е Александър Ваклин, роден през 1977 г. Той е живял във Великобритания и е работил като продуктов директор на консултантска фирма там.    На пресконференцията на спецпрокуратута и КПКОНПИ на 18 април, сряда, шефът на спецпрокуратурата Иван Гешев каза, че човекът, подал сигнала, е работил във Великобритания.  ", "date": "2018.04.20", "title": "Версия: Александър Ваклин ли е бизнесменът, изнудван от Иванчева "}
{"url": "http://epicenter.bg/article/Prokuraturata-oproverga-Tsacheva/152384/3/0", "text": "  В прокуратурата не е разпоредена и не се извършва каквато и да е проверка на действията на наблюдаващите прокурори и разследващите органи по досъдебното производство, по което обвиняема е кметът на Район Младост – Столична Община - Десислава Иванчева.    Това съобщават от пресцентъра на държавното обвинение в отговор на думите на министъра на правосъдието Цецка Цачева, казани по-рано днес, че ще бъде извършена проверка в прокуратурата по отношение на превишаване на права заради акцията срещу Иванчева.   Кметицата на район „Младост“ и заместничката й Биляна Петрова бяха задържани, на 17 април 2018 г., при зрелищна акция в центъра на София на спецпрокуратурата и новата антикорупционна комисия.   Двете стояха с белезници на оживения столичен бул. \"Васил Левски\" близо 5 часа, докато траеха процесуално-следствени действия на разследващите.   ", "date": "2018.04.20", "title": "Прокуратурата опроверга Цачева: Не проверяваме действията на разследващите срещу Иванчева"}
{"url": "http://epicenter.bg/article/Dvama-ministri-posetiha-v-bolnitsata-postradalata-politsayka-/152386/3/0", "text": "Двама министри - вътрешният Валентин Радев и здравният Кирил Ананиев посетиха в болницата полицай Гергана Зашева – Методиева, която пострада по време на футболното дерби между ЦСКА и \"Левски\", съобщиха от двете ведомства.  Вътрешният министър бе заедно с главния секретар на МВР гл. комисар Младен Маринов и заместник-директора на Дирекция „Жандармерия“ комисар Петър Антиев. От лекарския екип те се осведомиха за състоянието и лечението на пациентката, благодариха на медиците за бързата реакция и професионална грижа.  Радев пожела на Гергана бързо възстановяване. В разговор с пострадалата полицайка той сподели категоричната подкрепа на ръководството на вътрешното министерство за приемане на възможно най-ефективни мерки с цел недопускане на подобни инциденти по време на футболни срещи.  Лекарите в болница \"Царица Йоана\" осведомиха министър Кирил Ананиев, че първата операция, при която е извадено стъкло от окото на 24-годишната жена, е минала успешно.  „Гергана е по-добре. Очакваме втората операция, която ще бъде след около един месец. Надяваме се да е успешна и тя да се възстанови напълно“, коментира здравният министър след като разговаря с Гергана Зашева и съпруга ѝ. Двамата благодариха на лекарите и медицинските сестри, които полагат грижи за бързото възстановяване на младата жена.  Министър Ананиев изрази надежда да се предприемат и законови промени, за да няма занапред подобни инциденти като този с Гергана Зашева.  ", "date": "2018.04.20", "title": "Двама министри посетиха в болницата пострадалата полицайка "}
{"url": "http://epicenter.bg/article/Spetsaktsiya-sreshtu-drogata-v-Plovdiv/152392/3/0", "text": "  Служители на ОДМВР-Пловдив проведоха специализирана операция за пресичане и предотвратяване на разпространението и употребата на наркотици.  Това съобщиха от пресцентъра на МВР, предаде Novini.bg.   В хода на акцията, проведена на територията на кв. „Столипиново“, са задържани четирима души, иззети са над 7,4 грама хероин. Хванато е приблизително същото количество синтетични канабиноиди и марихуана.    При процесуално-следствени действия в къща с прилежащ павилион, стопанисван от 49-годишна жена, униформените открили 103 пакетчета психоактивно вещество от рода на синтетичните канабиноиди и 15 пакетчета хероин.    На ул. „Буная“ с пликче хероин бил хванат 31-годишен, а на ул. „Сокол“ от 41-годишен били иззети 23 пакетчета с подобно съдържание.    Друг мъж, на 41 години, бил засечен дрогиран да управлява лек автомобил „БМВ“ на ул. „Ландос“. При последвал личен обиск у водача били намерени 0,332 грама марихуана.    Тримата пловдивчани са криминално проявени и осъждани. Заедно с жената те са били задържани за срок до 24 часа в ареста на районното управление. С постановление на районната прокуратура мярката на единия 41-годишен извършител е удължена до 72 часа.    В ж.к. „Тракия“ бил задържан и 23-годишен пловдивчанин, регистриран в полицията. При претърсване на жилището му полицаите открили и иззели над 220 грама марихуана.    По случаите са образувани досъдебни производства и работата по тях продължава под наблюдението на прокуратурата.    ", "date": "2018.04.20", "title": "Спецакция срещу дрогата в Пловдив"}
{"url": "http://epicenter.bg/article/Migratsionniyat-natisk-po-balgarskata-granitsa-e-namalyal-s-81--prez-2017-g--/152393/3/0", "text": "В резултат на комплексните мерки през 2017 г. е ограничен миграционният натиск към България. Това заяви министърът на вътрешните работи Валентин Радев в рамките на парламентарния контрол. През 2017 г. са регистрирани 8044 опита на граждани от трети страни да преминат на територията на Република България, което е намаление с 81 процента спрямо 2016 г., когато опитите са били 42 461, отбеляза министърът, цитиран от БТА.  По отношение на случая от март с 42-ата пътници преминали през Летище София без гранична проверка Радев заяви, че очаква резултат от дисциплинарното производство. Взел съм си бележка там, ще видим какви ще са наказанията, каза министърът. Той уточни, че проверката трябва да е готова до 27 април.  Към началото на април са договорени 94 289 655 евро от отпуснатите от ЕС на България 160 млн. евро за справяне със засиления миграционен натиск, отбеляза Радев. Средствата се усвояват по два фонда - вътрешна сигурност и убежище и миграция. По първия фонд към началото на април в резултат на проведените обществени поръчки са сключени 148 договора на обща стойност 75 588 218 евро без ДДС. От тях са разплатени 53 415 720 евро. По втория фонд към началото на април в резултат на проведените обществени поръчки са сключени 44 договора на обща стойност близо 19 милиона евро. От тях са разплатени повече от 36 процента.  Цялата сума от 160 млн. евро трябва да се усвои до ноември 2018 г.  Валентин Радев обясни, че с отпуснатите пари се купува техника, видеонаблюдение, автомобили, командироват се служители. Основните пари ще отидат за надграждането с интелигентни системи, посочи министърът.  \"Виждаме, всичко спираме. Споразумението между България и Турция работи и те си ги прибират обратно\", заяви Радев относно нелегалните мигранти.  ", "date": "2018.04.20", "title": "Миграционният натиск по българската граница е намалял с 81% през 2017 г. "}
{"url": "http://epicenter.bg/article/Ivancheva-s-posledni-dumi-pred-sada--Iskam-da-bada-osvobodena--nyama-kade-da-se-ukriya--/152397/3/0", "text": "Моля да бъда освободена поради липса на доказателства. Това каза кметът на \"Младост\" Десислава Иванчева в последната си дума пред съда\".   Иванчева допълни, че няма къде да се укрива, съобщава \"Фокус\".   От своя страна зам.-кметът на района Биляна Петкова заяви, че вкъщи ще бъде по-полезна на обществото. Тя обеща, че няма да пречи на разследването.   По време на заседание адвокатът на Иванчева - Марин Марковски заяви, че според него държавното обвинение не е посочило доказателство, че са поискани 500 хил. лв. подкуп.   По думите му вижданията на прокуратурата не стъпват на доказателства. Марковски заяви, че няма причина Иванчева да остане в ареста. Очаква се след анализ съдът да се произнесе в 17.45 часа по мерките на тримата обвиняеми - Десислава Иванчева, Биляна Христова-Петрова и Петко Дюлгеров.   Иванчева твърди, че по пръстите и дланите ѝ също не е имало светлина – същата, за която прокурор Иван Гешев обяви, че е реагирала с мастилото на маркираните банкноти. Тя показа бележка с написан ръкописен текст, като обясни, че човекът, който стои зад акцията срещу нея е Румен Р. Вероятно става въпрос за Румен Русев, който е неин заместник. Според Иванчева \"искали да я сменят с него\". \"Казват, че сигналът е подаден от \"Ваклин груп\", обяви Иванчева, викайки през стъклото.   Иванчева обяви, че не знае как са се озовали парите в колата, която тя е ползвала. По думите ѝ по пръстите ѝ не са открити следи от маркера, с който са били белязани парите, а само малко отстрани на дланта, попаднал случайно там, добави тя.", "date": "2018.04.20", "title": "Иванчева с последни думи пред съда: Искам да бъда освободена, няма къде да се укрия! "}
{"url": "http://epicenter.bg/article/Advokat-Markovski--Parite-s-nos-li-se-broyat--/152403/3/0", "text": "Специализираният наказателен съд гледа мярката за задържане на кметицата на „Младост“ Десислава Иванчева, нейната заместничка Биляна Петрова и посредникът Петко Дюлгеров.  Иванчева е обвинена за взимане на подкуп в особено големи размери, а заместничката й Биляна Петрова и Петко Дюлгеров като помагачи.   Прокуратурата разполага със свидетелски показания и с парите, иззети при акцията срещу Десислава Иванчева. Това стана ясно по време на съдебното заседание, на което се гледа мярката за задържане на Иванчева и нейната заместничка.   \r\n Нямаше представени специални разузнавателни средства или искане за такива, което даде повод на адвокатите на тримата обвиняеми да изтъкнат, че не е имало разрешение от съда да бъдат белязани парите, които са основното разковниче по това разследване, съобщи БНТ. \r\n   \r\n Според адвокатите парите няма как да бъдат приобщени като процесуално доказателство. \r\n   \r\n Другият любопитен детайл, който адвокатите представиха, е че парите са предоставени от самия изнудван бизнесмен - строителният предприемач Александър Ваклин. Той ги е предал на следователя на 2 април с опис, банкнотите са били описани и белязани без разрешение от съда според адвокатите. \r\n   \r\n В показанията си въпросният бизнесмен изтъква, че на 13 април за първи път пред него е станало въпрос, че трябва да осигури такава сума. Според адвокатите на обвиняемите няма няма логика в тези събития. \r\n   \r\n Кметицата на Младост Десислава Иванчева се обърна към медиите с емоционално изказване, че делото е нагласено и няма нищо вярно в обвиненията срещу нея. \r\n   Адвокат Марковски, който представлява Иванчева обясни, че арестът и задържането са незаконни, както и че събраните доказателства до този момент не могат да покажат със сигурност, че тя е извършила деянието, предаде репортер на Novini.bg  По думите му Иванчева е била подложена на психологически атаки, за да направи признание, но тя няма какво да признава, след като не е извършила престъплението, в което я обвиняват, обясни той.  Марковски оборва държавното обвинение, че неговата подзащитничка е светнала от боята по белязаните пари, тъй като тя е имала много малко следи по едната ръка и по носа. Той попита в зала: \"Парите с нос ли се броят?\"  Също така адвокат Марковски смята, че инвеститорът е извършил провокация към даване на подкуп, а такова деяние е наказуемо. „В такъв случай неговите показания могат ли да бъдат решаващи?“, попита защитникът.  Защитата на Иванчева вижда, че зад всичко стои мотивът тя да бъде отстранена от поста, който заема и се цели тя да бъде злепоставена. Затова Марин Марковски пледира пред съда кметицата на „Младост“ да бъде незабавно освободена, с мотив, че най-сериозното доказателство срещу нея за вземане на подкуп не може да издържи, защото са само милиметри по дясната ръка.  В своя защита Иванчева заяви, че няма намерение да се укрива, че е достатъчно разпознаваема и си е пуснала отпуск, за да не навреди на администрацията и разследването.  Адвокат Иванов, който е защитник на Биляна Петрова, поиска също тя да бъде освободена, тъй като грубо са нарушени конституционните й права и задържането й е незаконно.  Иванов обясни, че освидетелстването й е показало, че светят лявата и дясната ръка отгоре на пръстите й. „Така не знам да се броят пари“, каза той.  Иванов обясни, че белязаните пари вече са върнати на собственика Александър Ваклин. От прокуратурата обаче отличат това.  Другият защитник на Петрова - Ирен Савова, която присъства по време на задържането разказа, че в нейната практика не е ставала свидетел на такова унизително задържане. „На двете не им бе позволено да пият вода и да ходят до тоалетна. През цялото време бяха с белезници и дори, когато Петрова поиска да отиде до тоалетна беше придружена от следовател и не й бяха махнати белезниците“, разказа тя. Тогава Иванчева е казала, че няма да се подложи на такова нещо, дори и да й се спука мехурът, каза още защитничката. Също така в залата стана ясно, че детето на Петрова е спряло да ходи на училище, защото е в шок, след задържането на майка си. Лично Петрова заяви пред съда, че няма намерение да се укрие и ще съдейства на органите на правосъдието.  Адвокат Мариана Тодорова, която защитава посредникът Петко Дюлгеров поиска от съда нейният подзащитник да бъде освободен. Съдията да не гледа мерките заедно, а за всеки поотделно. Тя призова в този случай нейният подзащитник не може да бъде обвиняем по това тежко престъпление. Тодорова поясни, че никъде не се говори за искане и предлагане на пари по събраните доказателства.", "date": "2018.04.20", "title": "Адвокат Марковски: Парите с нос ли се броят? "}
{"url": "http://epicenter.bg/article/Vtoriyat-ranen-na-stadiona-politsay--Hvrakna-mi-shapkata-i-zapochnah-da-plyuya-stakla-/152413/3/0", "text": "Инспектор Петър Иванов може да разкаже за инцидента с неговата колежка Гергана Зашева по време на футболното дерби между ЦСКА и \"Левски\" от първо лице. Причината е, че той е бил до нея, когато до стъклената врата на стадиона избухва самоделна бомба.  \"В първата секунда от взрива ми хвръкна шапката... Аз започнах да плюя стъкла. И нараняванията ги установих в последствие\", разказа пред bTV Иванов.  За разлика от Зашева, която претърпя операция на окото, за да може зрението ѝ да бъде запазено, той е с леки наранявания и вече е на работа.  Той каза, че никой от групата в резерв не е видял откъде е дошла бомбата и призова феновете на стадиона за повече толерантност.  \"Бих му казал на този човек да се замисли, защото, ако бяхме по-близо до стъклото, пораженията можеше да бъдат много повече. Ако беше уцелил човек в каска или човек от публиката, можеше да е фатално\", заяви той.  Неговата колежка Зашева се чувства по-добре, но състоянието ѝ продължава да бъде сериозно. Задържан за инцидента все още няма.  ", "date": "2018.04.20", "title": "Вторият ранен на стадиона полицай: Хвръкна ми шапката и започнах да плюя стъкла "}
{"url": "http://epicenter.bg/article/Karakachanov--Zasedanieto-na-KSNS-imashe-i-burna--i-spokoyna-chast-/152385/2/0", "text": "\"Чернови може да има всякакви – важното е да има документи, които да не са анализи. Самият КСНС имаше и бурна, и спокойна част. Нормално е. В края на краищата след спорове се ражда истината.\" Това коментира вицепремиерът и военен министър Красимир Каракачанов по повод стрелите между ГЕРБ и президента, предаде Канал 3.  Според него накрая КСНС е излязъл с важен документ, който в по-голямата си част пада като отговорност на Министерство на отбраната. Каракачанов запази неутралитет в скандала и се съгласи, че в черновата на позиция е имало повече аналитичност от конкретика, докато, според него, в такъв документ трябва да се формулират конкретни неща. Анализите са ги направили службите в докладите си, коментира вицепремиерът.  Попитан за първоначалния текст, който отпадна и в който фигурираше констатацията, че САЩ, Франция и Англия са ударили Сирия без санкция на ООН, Каракачанов заяви: \"Това е така\". Именно този абзац обаче скандализира Цветан Цветанов, за да заключи, че Румен Радев гледа повече на Изток, към Русия, отколкото на Запад.  По повод изказването на Волен Сидеров, който е заедно с Явор Нотев в Крим, че полуостровът е руска територия и не е бил анексиран, Красимир Каракачанов обобщи, че темата е дълга за коментар в кулоарите на НС, но обобщи - както е Македония за България, така е и Крим за Русия - емоционална тема.  \"Темата с Крим е много дълга. Тя няма как да бъде обсъдена с една декларация \"за\" или \"против\" сте. Все едно да говорим по темата с Македония и да искате отговор с едно изречение. Както за България темата Македония е емоционална и дълга в исторически план, така и за руснаците конфликтът с Крим е и политически проблем\", анализира историкът и вицепремиер.  \"От една страна имаме нарушение на международното право, когато територията на една суверенна държава е взета от друга държава. От друга страна имаме исторически аргументи, които руската политика излага. От трета страна имате населението и неговите становища и мнения, от четвърта страна имате примера с Косово. Отговорите никога не са еднозначни\", смята лидерът на ВМРО и военен министър.  Именно заради изказването на Сидеров обаче от ДПС изразиха притеснението си, че ГЕРБ се имат за евроатлантици, а управляват с коалиционни партньори, които са евроскептици. Лидерът на партията Мустафа Карадайъ настоя управляващата партия да отговори застрашава ли тази коалиция евроатлантическата ни линия.   ", "date": "2018.04.20", "title": "Каракачанов: Заседанието на КСНС имаше и бурна, и спокойна част "}
{"url": "http://epicenter.bg/article/Desislava-Ivancheva-v--staklena-kletka--na-zasedanieto-na-sada/152387/2/0", "text": "Десислава Иванчева проследи от „стъклена клетка“ заседанието на спецсъда. Специализираната прокуратура настоява тримата обвинени за корупционни действия в столичната община „Младост“ да останат в ареста за постоянно. Посредникът по сделката Петко Дюлгеров е признал вината си и най-вероятно за него прокуратура ще поиска по-лека мярка за неотклонение.   Кметът на столичната община „Младост“, задържана при зрелищна акция на спецпрокуратурата и КОНПИ във вторник, наблюдава зад стъкло заседанието на Специализирания съд, на което се разглежда нейната мярка за неотклонение. Медиите посочиха, че Иванчева е пристигнала в спецсъда с белезници на ръцете и била поставена в отделно помещение зад стъкло. Оттам тя се опитвала, крещейки, да запознае отразяващите ставащото десетки журналисти със своята версия.   „Ръцете ми не светеха като елха. Светна отстрани. Това идва от листа, на който писах показания“, изкрещяла тя. Иванчева твърди, че по пръстите и дланите ѝ също не е имало издайническа светлина. Според шефа на специализираната прокуратура Иван Гешев Иванчева „светнала“, т.е. ръцете й реагирали с мастилото на маркираните банкноти.   „Ако Иван Гешев иска да говори с марсианция, нека го направи. На нас ръцете са ни чисти. Подкуп не сме вземали“, заяви Десислава Иванчева пред магистратите. Според Иванчева тя и заместничката й Биляна Петрова не са пипали парите и обвини участниците в спецакцията, че „те са ги сложили в колата“. Десислава Иванчева назова и името на изнудваното лице „в житейския смисъл на думата“ и каза, че става въпрос за човек от „Ваклин груп“ - Александър Ваклин. Според нея причината за акцията е да бъде заменена със служебен кмет на име Румен Русев, който в момента е зам.-кмет в община „Младост”.   От 10 до 30 години затвор заплашват Десислава Иванчева, ако бъде установена вината й. Обвинението е за подкуп в особено големи размери вече е факт.  Заместничката ѝ Биляна Петрова и посредникът в сделката Петко Дюлгеров са обвинени като нейни помагачи.      ", "date": "2018.04.20", "title": "Десислава Иванчева в „стъклена клетка“ на заседанието на съда"}
{"url": "http://epicenter.bg/article/Izvanredno--Haknaha-sayta-na-Boyko-Borisov--SNIMKI--/152389/2/0", "text": "Сайтът на министър-председателя Бойко Борисов е хакнат, съобщиха в Twitter от платформата, направила уебсайта, предава Канал 3.  От там предупреждават всеки да внимава при опит да свали информация. За доказателство, те прилагат снимки, на които се вижда, че вместо да се появи информация, на екрана се показват кодове и грешки.  При опит за зареждане на адреса http://boykoborissov.bg се появява съобщение, че сайтът не може да бъде отворен.  ", "date": "2018.04.20", "title": "Извънредно! Хакнаха сайта на Бойко Борисов (СНИМКИ) "}
{"url": "http://epicenter.bg/article/Valentin-Radev-izpalni-obeshtanieto-si--Poyavi-se--quot-ednook-quot-/152390/2/0", "text": "Валентин Радев изпълни намерението си и се появи с превръзка на окото на срещата, на която ще бъдат обсъдени мерките срещу футболното хулиганство, съобщава \"Канал 3\".  Работната среща на Националния стадион \"Васил Левски\" е между представители на две парламентарни комисии, Министерството на вътрешните работи, Министерството на младежта и спорта и Българския футболен съюз.   Поводът за срещата е инцидентът от дербито ЦСКА – \"Левски\", когато хвърлена бомба рани полицайка и тя бе под риск да загуби зрението на едното си око.  Освен министър Радев, с превръзки на едното око бяха и другите представители на МВР.  \"Бях замислил да заседаваме всички с марля на едното око. Да видят какво му е на това момиче\", обяви Радев по-рано днес в парламента и явно изпълни обещанието си.", "date": "2018.04.20", "title": "Валентин Радев изпълни обещанието си: Появи се \"едноок\"!"}
{"url": "http://epicenter.bg/article/Pokazaha-kak-shte-izglezhdat-novite-spirki-na-gradskiya-transport-v-Sofiya-/152396/2/98", "text": "Повече навеси и по-малко реклами включва новата визия за спирките на градския транспорт, която представи общината. Спирките с навеси ще са почти 1500 или с 300 повече от предишния план, предава Дарикнюз.  Четири различни типа спирки ще бъдат построени от концесионерите, които спечелят поръчката на Столична община. Изпълнителите ще имат 2 години и половина за завършване на проекта.  НЕ-даването на публични средства за нови спирки е в основата на новата визия. Такава е практиката от Лондон и Париж до Белград и Скопие. Още следващата седмица кметът Йорданка Фандъкова ще внесе доклада за спирките за обсъждане в комисиите в столичния съвет.  \"Обект на тази процедура са 2610 спирки на градския транспорт, разположени на територията на Столична община\", обясни Зафир Зарков – председателят на транспортната комисия в Общината.  На 400 от тези спирки ще има реклами, от които 10 процента са запазени за общината. А 300 ще са новите павилиони, но още не е уточнено какво ще може да се продава в тях – сигурна е пакетираната храна.  В резултат на тази процедура, очакваните инвестиции, които трябва да се направят, са в размер на приблизително 18 милиона лева, посочи Зарков.  Концесията за отдаване на спирките ще е за 15 години. Кандидатите ще трябва да имат добро финансово състояние и подходящ опит за изпълнение на задачите. Те няма да могат да участват в надпреварата за повече от 2 типа спирки, за да няма монопол, допълни Зарков. И макар за 4 типа спирки да може да има четирима изпълнители, визията на съоръженията ще е абсолютно еднаква.   ", "date": "2018.04.20", "title": "Показаха как ще изглеждат новите спирки на градския транспорт в София "}
{"url": "http://epicenter.bg/article/Akad--Georgi-Markov--Koy-pokani-Siderov-v-Krim--Pravitelstvoto-da-se-razgranichi-ot-tazi-vizita-/152398/2/0", "text": "Такова мнение изрази пред Епицентър.бг историкът акад. Георги Марков. Според него външно министерство би трябвало да реагира на това посещение.   \" , изтъква акад. Марков. \"Това не е частно посещение. Аз, например, много бих искал като историк да отида в Ялта, където са ни решавали съдбата през 1945 г.\", посочи академикът.     Георги Марков припомни, че мнението му като историк е категорично -   Не съм чул политици от кръга на Земан и Орбан, които минават за проруски, да са ходили в Крим, добави той.   На въпрос как гледа на това, че президентът Румен Радев е залят от упреци за предстоящата му визита в Москва, а в същото време не се казва нищо за визитата в Крим на лидер на партия от управляващата коалиция, акад. Марков отговори: \"  Радев е държавен глава! Още от времето на Царство България държавният глава работи в два ресора - външна политика и отбрана. Откакто започна европредседателството започнаха много да го избутват. Ето и срещата с Ердоган във Варна. Има протокол - Ердоган е президент! Бойко и Цветанов искат да работят като с Плевнелиев - каквото кажат, това да става. Но това е да си политик - да работиш и с хора, чието мнение не споделяш, да се опитваш да го оборваш.\"   Според историка държавният глава трябва да бъде информиран за ходовете във външната политика и в отбраната, защото това е неговият ресор.  „ “, категоричен е акад. Марков.  ", "date": "2018.04.20", "title": "Акад. Марков: Какво прави Сидеров в Крим?! Правителството веднага да се разграничи от тази визита!"}
{"url": "http://epicenter.bg/article/Rumen-Radev--Uchilishteto-se-nuzhdae-ot-podkrepata-na-institutsiite--za-da-vodi-Balgariya-napred/152406/2/0", "text": "\"От българското училище зависи дали България ще има достойно място в бъдещето. То се нуждае от подкрепата на институциите и местната власт, за да води България напред.\" Това заяви държавният глава Румен Радев на церемонията по отбелязването на 110 години от създаването на Професионалната гимназия по земеделие „Стефан Цанов“ в град Кнежа. Румен Радев посочи, че за подобряване на образователната ни система са необходими прогресивни учебни планове и програми, както и вдъхновени, отлично подготвени учители и училищно ръководство, които държат на традициите.  „Малко училища в България могат да се похвалят с такава годишнина. Всеки път, когато прекрачвам прага на българско училище, се вълнувам. Не само защото влизам в храма на знанието, това е онова магическо място, където нашите деца се превръщат в осъзнати личности, в граждани на нашата родина“, сподели пред гостите на церемонията президентът. По думите на Румен Радев от българското училище зависи тези млади личности да излязат заредени със знания, които ще им дадат възможност да се борят с предизвикателствата на бъдещето и да се изградят като достойни граждани.  Държавният глава се обърна с думи на благодарност към ръководството на гимназията и учителския състав за това, че освен знанията, които дава, Професионална гимназия по земеделие „Стефан Цанов“ пренася вековната любов на българина към земята и преклонението към хляба, като внедрява нови, иновативни методи на подготовка. „Вие наблягате на предметите и специалностите, които ще направят вашите ученици конкурентоспособни за бъдещето. Благодаря и за това, че получените знания и умения тук, във вашата гимназия, са на световно ниво, както и за това, че държите близка връзката между училище, бизнес и наука и продължавате да я развивате“, каза още в словото си президентът.  Държавният глава призова родителите да продължават да подкрепят училищното ръководство и училищния състав, а на учениците пожела да се реализират по най-добрия начин в България. „Борете се за България, чиста от ГМО и пазете любовта към нашата българска земя“, заяви в словото си пред гостите на церемонията Румен Радев.  По случай празника на Професионалната гимназия по земеделие „Стефан Цанов“ в град Кнежа президентът връчи почетния си знак на директора на училището Светлана Калапишева. По-рано президентът проведе среща с кмета на Община Кнежа и неговия екип. Илийчо Лачовски запозна държавния глава с развитието на земеделието в района, стремежа към подобряване на образованието и създаването на възможности за привличането на млади хора в Общината.  По време на посещението си в Кнежа държавният глава разговаря и с представители на Института за царевица в Кнежа, които го запознаха със създадените от тях научни продукти в сферата на аграрната наука и земеделската практика.", "date": "2018.04.20", "title": "Румен Радев: Училището се нуждае от подкрепата на институциите, за да води България напред"}
{"url": "http://epicenter.bg/article/Vitseprezidentat--Vzaimnata-vrazka-mezhdu-obrazovanieto-i-biznesa-tryabva-da-se-pooshtryava-/152407/2/0", "text": "„Взаимната връзка между образованието и бизнеса трябва да се поощрява.“ Това заяви вицепрезидентът Илияна Йотова в приветствието си за 50-годишния юбилей на Професионална гимназия по химични и хранителни технологии в град Пазарджик, съобщиха от прессекретариата на държавния глава.  „Това е една от най-значимите професионални гимназии в цяла България, която подготвя кадри за хранително-вкусовата, химическата, фармацевтичната и парфюмерийната индустрия“, отбеляза вицепрезидентът. По думите й гимназията е добрият пример, че свързването на обучението с бизнеса и работодателите е партньорство, което гарантира качеството на образованието и сигурността за професионална реализация.  „Промяната започва от училища като вашата гимназия и показва, че дуалната система е добрата система за развитие на нашите деца. Тази промяна се случва благодарение на хора като Вас – отлично подготвени кадри и смели експериментатори.“ С тези думи Илияна Йотова поздрави директора - Тодор Джамбов, преподавателите и партньорите на гимназията.  „Освен храм на знанието, класната стая е и мястото, в което се учим да бъдем истински хора, учим се на толерантност и взаимно уважение“, отбеляза вицепрезидентът.  „Няма бариери, когато мечтите са големи и светли. Когато сте изпълнени с човешка доброта, нищо не е невъзможно“, обърна се Илияна Йотова към възпитаниците на гимназията, която е в списъка на иновативните училища.  Вицепрезидентът връчи юбилейни грамоти на най-успешно представилите се участници в конкурса за есе и рисунка. Специална грамота бе дадена и за принос към издигане авторитета на училището и активно участие в извънкласни дейности.  Тържеството, чието мото бе „С любов и доброта – единни към напредък“, завърши със спектакъл за добрите дела, надеждата и приятелството, представен от театрално студио под ръководството на Елисавета Кланска – старши учител по английски език. В спектакъла участваха и деца в неравностойно положение и с увреждания.  ", "date": "2018.04.20", "title": "Вицепрезидентът: Взаимната връзка между образованието и бизнеса трябва да се поощрява "}
{"url": "http://epicenter.bg/article/Tsveta-Karayancheva-pred-Zheni-GERB--Golemiyat-koshmar-na-BSP-e--che-predsedatelstvoto-varvi-otlichno-/152408/2/0", "text": "Големият кошмар на БСП е, че председателството върви отлично и България изпълнява стриктно ангажиментите си. Това е мнението на хората и у нас, и в Европа. Затова БСП си търсят измислени скандали, за да влязат по някакъв начин в новините. Това заяви председателят на Народното събрание Цвета Караянчева по време на шестата политическа академия на Жени ГЕРБ. Форумът се провежда в гр. Вършец (област Монтана). Организатори на събитието са Жени ГЕРБ и Фондация „Конрад Аденауер“, съобщиха от пресцентъра на партията.  „Президентът Румен Радев също има фикс идея да критикува. Странно е защо настоява всичко да се съгласува с него при положение, че по Конституция вътрешната и външната политика на страната се реализират от правителството и парламентарното мнозинство“, коментира Цвета Караянчева.  По думите й парламентът не е гумен печат на правителството. „Народното събрание е избрано от хората, а на свой то е определило състава на Министерски съвет. Нормално е да изразяваме общи позиции“, обясни тя.  Председателят на Народното събрание подчерта, че за нея диалогът с другите партии винаги е бил на първо място. „В БСП има страхотни специалисти и хора, които адекватно оценяват процесите и развитието на страната. Когато обаче дойде Корнелия Нинова, всички се променят“, отчете Караянчева.  Тя отбеляза, че истинските политици са непрекъснато сред хората и представители на ГЕРБ не правят изключение.  „От петък до вторник сме из цялата страна. Хората ни споделят проблемите си и заедно търсим решението им“, каза още председателят на парламента и изтъкна, че в момента безработицата е на рекордно ниски нива, доходите се покачват и се разкриват нови работни места.  „Когато ГЕРБ управлява, държавата се развива. Уверена съм, че ще изпълним 4-годишния управленски мандат. Всички предпоставки са налице. Имаме доверието на Европа, САЩ и всички наши партньори“, категорична бе тя.  ", "date": "2018.04.20", "title": "Цвета Караянчева пред Жени ГЕРБ: Големият кошмар на БСП е, че председателството върви отлично "}
{"url": "http://epicenter.bg/article/Radev-prizova-za-sazdavaneto-na-natsionalen-koordinatsionen-tsentar-za-deystviya-pri-bedstviya/152410/2/0", "text": "България трябва да промени подхода си за реакция при природни бедствия и кризи и се нуждае от национален координационен център, който в реално време да предоставя информация при случаи на опасност за населението. Това заяви президентът Румен Радев по време на среща с Виолин Крушовенски, кмет на община Мизия. Държавният глава разговаря и с хората, пострадали най-силно при наводнението през 2014 година.  Кметът на града и неговият екип запознаха президента с предприетите от местните власти действия за преодоляване на последствията от мащабното бедствие, при което загинаха двама души, пострадаха повече от 1500 жители, а наводнените сгради бяха над 800.  „Надеждата, че държавата ще помогне се прехвърля на Вас. Благодаря, че приехте присърце тази тежка задача и днес сте тук“, обърна се Виолин Крушовенски към президента Румен Радев. Общината е възстановила местната инфраструктура, но се нуждае от допълнителна подкрепа за изграждане на разрушените при наводнението жилища. По думите на Виолин Крушовенски малките общини не разполагат с достатъчно средства, за да застраховат всички сгради в населените места и са необходими законодателни промени, които да регламентират застраховането на общинската и частната собственост.  По време на посещението си в Мизия държавният глава проведе телефонен разговор със заместник министър-председателя Валери Симеонов, който също е поел ангажимент да посети засегнатия от наводнението град и да се запознае на място с нуждите на гражданите.", "date": "2018.04.20", "title": "Радев призова за създаването на национален координационен център за действия при бедствия"}
