{"url": "http://epicenter.bg/article/Vitseprezidentat--Balgariya-uspya-da-varne-Zapadnite-Balkani-kato-prioritet-ne-samo-na-ES--no-i-na-NATO/153539/2/0", "text": "„България успя да върне Западните Балкани като приоритет не само на ЕС, но и на НАТО.“ Това заяви вицепрезидентът Илияна Йотова на среща на „Дондуков“ 2 със заместник генералния секретар на НАТО Роуз Готемюлер.  Вицепрезидентът определи Политиката на отворени врати като изключително важна за Алианса и в частност за България.   Илияна Йотова се обяви за съгласуван подход на ЕС и НАТО за този регион. „България може да бъде най-добрият посредник между тези страни и евроатлантическите партньори“, подчерта вицепрезидентът. „Често пъти забравяме съмненията на гражданите от Западните Балкани за членството в евроатлантически и европейски структури. Те трябва да бъдат наши съюзници, а не наши опоненти“, убедена е Илияна Йотова.  В хода на разговора заместник генералният секретар на НАТО Роуз Готемюлер постави темата за предстоящата среща на върха за Западните Балкани. „Трябва да бъдем оптимисти, но не само на нивото на политическите заявления, а на конкретната работа. Срещата не трябва да се превръща в поредния формален форум, а да начертае конкретни хоризонти за тези страни“, заяви Илияна Йотова.  Вицепрезидентът и заместник генералния секретар на НАТО обсъдиха бъдещата среща на Алианса и отношенията му с ЕС. „Очакваме следващата среща на върха на НАТО да излезе с нова съвместна декларация, с конкретни решения, които да направят организацията още по-гъвкава и адекватна на новите предизвикателства и заплахи“, отбеляза вицепрезидентът. Според Илияна Йотова трябва да бъдат избегнати дублиращите функции и скъсването на сътрудничеството между бъдещия Европейски отбранителен съюз и Алианса.  „Както неведнъж е подчертавал президентът Радев, за нас в България НАТО остава изключително важна организация за защита на сигурността на държавите членки и за гарантиране на стабилност извън границите на Алианса“, отбеляза вицепрезидентът. Илияна Йотова посочи, че три от четирите заседания на Консултативния съвет за национална сигурност, свикани от президента, са били посветени на модернизацията на българската армия и ангажиментите на България към своите партньори.  От своя страна Роуз Готемюлер приветства позициите на държавния глава Румен Радев на срещата на НАТО на 25 май м.г. Тя определи като позитивен знак плановете на България разходите за отбраната да достигнат до 2 процента от БВП. „Трябва да се търси баланс между инвестициите в нова техника и в човешките ресурси“, отбеляза заместник генералният секретар на Алианса. По време на срещата Димитър Стоянов - главният секретар на държавния глава, подробно запозна Роуз Готемюлер с проектите на държавата за модернизация на българската армия.  Вицепрезидентът поздрави Алианса за дейността му по защита на правата на женитe. Илияна Йотова се обяви за задълбочаване на сътрудничеството между страните от НАТО в защитата на жените в конфликтни зони. От своя страна Роуз Готемюлер приветства факта, че България се нарежда на девето място по брой дами на действаща служба в армията. ", "date": "2018.05.04", "title": "Вицепрезидентът: България успя да върне Западните Балкани като приоритет не само на ЕС, но и на НАТО"}
{"url": "http://epicenter.bg/article/Borisov-pred-Nova-tv-/153418/2/0", "text": " Успяхме да направим така, че да се възползват различни политически сили и да вкарат темата в посока, която не е в духа на конвенцията. , а това е един страхотен бич. Но след като има такова обществено недоволство, решихме да я свалим.    Трети сме в региона по външен дълг. В началото много хора говориха. Знаете, че за двата реактора платихме много пари, за американските централи също над 6 милиарда отидоха за плащане, за КТБ. Събрахме много пари от работата на МВР и НАП.   Това заяви премиерът Бойко Борисов в ексклузивно интервю, дадено от кабинета му в Министерския съвет пред Нова тв по случай навършване на първата година от третия му управленски мандат.   Интервюто е в кабинета на премиера на \"Дондуков\" 1 заради натоварената програма на Борисов. \"Днес е много натоварен ден, но исках да свърша някаква работа и за вас. Свиквайте, може след време вие да сте на моето място. Все пак много журналисти влязоха в политиката\", пошегува се в началото Бойко Борисов. Премиерът отговоря на въпроси какво е постигнал ръководеният от него кабинет, от какво се срамува, има ли напрежение в управляващата коалиция, защо непрекъснато прехвърчат искри с президентската институция.  ", "date": "2018.05.04", "title": "Борисов пред Нова тв: Срам ме е, че не обяснихме правилно Истанбулската конвенция"}
{"url": "http://epicenter.bg/article/Borisov-atakuva-Radev--Kakvo-shte-leti-utre--ako-e-prizemena-aviatsiyata-/153428/2/0", "text": "  С тези думи премиерът Бойко Борисов атакува президента Румен Радев. Премиерът даде пространно интервю за Нова телевизия.   300 милиона ни изсмукнаха за Кугарите, така бяха подписали договорите, подчерта премиерът в остра критика към Радев като бевш шеф на ВВС. И се върна към времето, когато са купувани самолетите Спартан и хеликоптерите Кугър без оборудване.\"Защо купиха три Спартана, там една пушка няма, а са най-скъпите. От най-скъпите, най-модерни Кугъри, четири летят, другите са на земята\", изреди премиерът.    .   Купили сме самолети и вертолети, които дори не летят, но са последен модел и много скъпи. Тоова сме го направили ние. \"Спартани\" купили, ама сега от два правим един. Защото не може да се обслужва и ремонтира.    Не може - откак съм аз, да има само проблеми. А имаше филми - \"Баш майстора\", гледах го, такъв е българският строител, припомни Борисов.   Само ГЕРБ подкрепя президента Радев за  2% от БВП да се отдели за отбрана.  Нинова категорично заяви на КСНС, че няма да подкрепят искане за 2% от БВП да отиде за отбрана. А не чух президентът да каже, че ако спазим желанието на Нинова, нарушаваме изискванията на НАТО, каза още министър-председателят.    Ако има данни за корупция, да даде човека на прокуратурата. Без доказателства, не може да излезеш и да говориш така\", каза премиерът   \" . Точно сега да   Има проучвания и те ясно говорят кой ще спечели. Два пъти им казвах \"хайде, управлявайте\" и им дадох. Те какво сториха? Какво стана в тяхното правителство? Какво решиха те?\", коментира Борисов искането на лидера на БСП Корнелия Нинова за оставка на премиера и министрите му. Да искаш два месеца преди края на председателството вот на недоверие, дни преди срещата на високо равнище в София, през юли 4 дни китайският премиер ще стои в България и точно сега да искаш оставка, когато не си готов, не виждам защо го правиш това с държавата.  каза още министър-председателят   \" .   добави премиерът    Дядо ми казваше, че винаги е по-добре два коня да теглят каруцата, отколкото един. А Радев се държи като президент само на две партии - БСП и ДПС”, така премиерът коментира словесната битка между „Дондуков” 1 и „Дондуков” 2.    Видяхме служебното правителство и кадрите им. Резултатът е 150 млн. лв. по-малко събрани от приходните агенции. Единственото, което решиха беше за изтребителите, заяви Борисов по адрес на БСП и Румен Радев.   , защото това ще намали и лихвите по кредитите. Държавите в ЕС са скептични, защото вече са патили от страни, които не са готови да приемат еврото\", каза той \"  Много бързо това се забрави\", каза той. Докато охранявах Тодор Живков, имах възможност да слушам много, дори как се управлява точно Политбюро, разказа Борисов в почти едночасовото си интервю пред Нова тв. Водещите направиха славнение с неговата продължителност на власт и тази на Живков. \"Щях да се плаша, че съм толкова време на власт, ако по някакъв начин насилствено съм я държал. Сега давам на всички да управляват, но като дойдат избори, не могат да ни бият. Какво да направя аз\", заяви Борисов.  \"От царя съм чувал същите истории, исторически като факти, които съм чул и от Тодор Живков. Считам, че тези неща са ми били много от полза\", призна той.  Борисов си спомни и как Царят Сакскобургготски му казал по адрес на Живков: \"Борисов, ти имаш редкия късмет да общуваш с него, когато се е очовечил\"   ", "date": "2018.05.04", "title": "Борисов атакува Радев: Той е президент на две партии - на БСП и на ДПС! Не спира да ме напада"}
{"url": "http://epicenter.bg/article/Prezidentat-Radev-shte-udostoi-balgarski-voennosluzheshti-s-visshe-ofitsersko-zvanie-/153505/2/0", "text": "В навечерието на Деня на храбростта и празника на Българската армия 6 май държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание. Това съобщиха от прессекретариата на държавния глава. На 5 май на церемония от 16.00 часа в Гербова зала на „Дондуков“ 2 държавният глава ще удостои генерал-лейтенант Андрей Боцев с висше офицерско звание „генерал“.  Президентът освобождава генерал-майор Димитър Илиев от длъжността заместник-командир на Корпус за бързо развръщане на НАТО в Солун, Република Гърция и го назначава на длъжността заместник-началник на отбраната. Държавният глава ще го удостои с висше офицерско звание „генерал-лейтенант“.  Румен Радев освобождава бригаден генерал Иван Лалов от длъжността командир на 3-та авиационна база и го назначава на длъжността заместник-командващ на Съвместното командване на силите. На церемонията той ще бъде удостоен с висше офицерско звание „генерал-майор“.  С друг свой указ държавният глава освобождава бригаден генерал Иван Ортомаров от длъжността директор на дирекция „Операции и подготовка“ на Министерството на отбраната, назначава го на длъжността заместник-командир на Корпус за бързо развръщане на НАТО в Солун, Република Гърция и го удостоява с висше офицерско звание „генерал-майор“.  Президентът назначава полковник Васил Лазаров на длъжността съветник на Върховния главнокомандващ на въоръжените сили по военната сигурност, като го удостоява с висше офицерско звание „бригаден генерал“.  Румен Радев назначава полковник Пламен Ангелов на длъжността директор на служба „Военна информация“, като го удостоява с висше офицерско звание „бригаден генерал“.  С указ на държавния глава полковник Маргарит Михайлов е назначен на длъжността директор на дирекция „Операции и подготовка“ на Министерството на отбраната. В Гербова зала той ще бъде удостоен с висше офицерско звание „бригаден генерал“.  Президентът ще удостои полковник Митко Григоров с висше офицерско звание „бригаден генерал“.  Върховният главнокомандващ на Въоръжените сили Румен Радев назначава капитан I ранг Георги Пенев на длъжността заместник-командир на Военноморските сили, като го удостоява с висше офицерско звание „флотилен адмирал“.  С друг свой указ Румен Радев назначава полковник Димитър Петров на длъжността командир на 3-та авиационна база и го удостоява с висше офицерско звание „бригаден генерал“.  Държавният глава удостоява полковник Веселин Стоев – административен ръководител – военно-апелативен прокурор на Военно-апелативната прокуратура с висше офицерско звание „бригаден генерал“.  ", "date": "2018.05.04", "title": "Президентът Радев ще удостои български военнослужещи с висше офицерско звание "}
{"url": "http://epicenter.bg/article/Represirani-ot-komunisticheskiya-rezhim-posetiha-Evroparlamenta-po-pokana-na-Nedzhmi-Ali/153506/2/0", "text": "Репресирани от комунистическия режим в България посетиха Европейския парламент по покана на Неджми Али, евродепутат от ДПС и Групата на Алианса на либералите и демократите за Европа (АЛДЕ).   Репресираните са основната група хора, които са изпитали тегобите на отминалото време и без тях не можем да имаме адекватна оценка на миналите времена. Те са в основата на идеите както на Движението за права и свободи, така и на АЛДЕ. Тази визита е от голямо значение, тъй като без да знаем миналото си, няма как да вървим напред. Така евродепутатът посрещна важните гости.   Работната част на посещението започна с презентация на Неджми Али за работата му в Комисиите по бюджети, бюджетен контрол и външни работи.   Посетителите задаваха въпроси, свързани с вноските и размера на финансиране на различните държави-членки, Брекзит и потенциалните му последствия, обсъдена бе и Общата селскостопанска политика.   Неджми Али представи пред групата и обявения в сряда план на Европейската комисия за следващата Многогодишна финансова рамка.   След лекцията на евродепутата, репресираните имаха шанса да станат преки свидетели на основния дебат за деня в Европарламента. Те посетиха Пленарна зала и наблюдаваха наживо дискусията за бъдещето на Европа. Продължилата повече от 2 часа сесия бе водена от Председателя на Парламента Антонио Таяни и бе с участието на министър-председателя на Белгия Шарл Мишел, чиято партия също е в семейството на АЛДЕ.   Белгийският премиер призова всички 28 държави-членки да напредват заедно, акцентира върху европейската перспектива пред Западните Балкани, също така визира и проблемите в Европейския съюз, като предложи идеи за тяхното решаване.   След дебата с г-н Мишел, посетителите наблюдаваха в Пленарна зала и гласуванията. Два от докладите, които бяха приети, бяха съответно за финансовите дейности на Европейската инвестиционна банка за 2016 година и докладът за защита на финансовите интереси на ЕС, по които докладчик от АЛДЕ бе именно Неджми Али.   Освен работната част на посещението, групата на репресираните разгледа и забележителностите на Белгийската столица.", "date": "2018.05.04", "title": "Репресирани от комунистическия режим посетиха Европарламента по покана на Неджми Али"}
{"url": "http://epicenter.bg/article/Federika-Mogerini-pristiga-v-Sofiya-za-neformalnata-sreshta-na-ministrite-na-otbranata-ot-ES/153508/2/0", "text": "Заместник-председателят на Европейската комисия и върховен представител на Съюза по въпросите на външните работи и политиката на сигурност Федерика Могерини пристига в София, съобщават от представителството на Европейската комисия в България. На 5 май (събота) тя ще участва в неформалната среща на министрите на отбраната по темите от дневния ред на Съвет \"Външни работи/Отбрана\", на която ще се дискутират въпроси, свързани с развитието на инициативите по прилагането на приоритетите на Глобалната стратегия в областта на сигурността и отбраната, отношенията ЕС - НАТО, военни операции в рамките на ОПСО.  От 12:15ч. в Националния дворец на културата Федерика Могерини ще се включи в пресконференцията на събитието заедно с министъра на отбраната Красимир Каракачанов.", "date": "2018.05.04", "title": "Федерика Могерини пристига в София за неформалната среща на министрите на отбраната от ЕС"}
{"url": "http://epicenter.bg/article/Valeri-Simeonov--Razocharovah-Vasil-Bozhkov/153510/2/0", "text": "\"Не правя срещи на тъмно, в заведения, кафета, офиси и мазета. Приех г-н Божков в Министерски съвет, беше официално записан на входа, поинтересува се дали може написаните от мен текстове за забрана на рекламата на хазарт да се променят и си тръгна разочарован\". Това написа на страницата си във „Фейсбук“ вицепремиерът Валери Симеонов.   Днес вицепремиерът съобщи, че законодателните промени за премахването на рекламирането на резултатите от хазартните игри са готови и ще бъдат внесени през следващата седмица. \"Промените са в два закона - за хазарта и за радио и телевизия. И в двата закона ние премахваме тези угодно приети в по-предни Народни събрания законови текстове, клаузи, съгласно които се разрешава рекламата на наградените, на самото награждаване, на печалбите и т. н. Всъщност това е, което създава интерес и зависимост\", заяви Симеонов пред радио „Фокус“. Рекламата на резултатите от хазартни игри ще бъде премахната и в интернет сайтовете, като единствено ще остане тегленето на тиражите, за да е ясно, че не става въпрос за нагласени резултати.    „ За тази законова промяна Обединени патриоти очакват да бъдат подкрепени от ГЕРБ. \"Хазартът се е превърнал в болестна епидемия, която е също толкова опасна, колкото и другите зависимости\", отбеляза Симеонов.   Ако промените в Закона за хазарта бъдат приети, познатите ни талончета от т.нар. моментна лотария ще изчезнат от будките за цигари и вестници, хранителните магазини, бензиностанциите - търговските обекти изобщо. ", "date": "2018.05.04", "title": "Валери Симеонов: Разочаровах Васил Божков, спираме рекламата на хазарт"}
{"url": "http://epicenter.bg/article/Radev--Zapadnite-Balkani-sa-vazhni--no-da-ne-otklonyavat-vnimanieto-ot-Dunavskiya-region/153515/2/0", "text": "  Западните Балкани са много важни, но не би трябвало да отклоняват усилия и ресурси от един от най-важните региони какъвто е Дунавският. Той трябва да стане ос в Европа на развитие и благоденствие.   Това заяви президентът Румен Радев в лекция пред студенти в Русенския университет в присъствието на президентите на Австрия Александър ван ден Белен и на Румъния Клаус Йоханис, съобщи Канал 3. В Канев център присъстват кметове на градове край Дунав, депутати, дипломати и студенти.   Да възстановим Дунав като река която свързва Европа, а не ни разделя, призова Радев. Дунавската стратегия беше приета преди 7 г. Не използваме потенциала на река Дунав и на целия регион. Ако тръгнете по реката, ще откриете огромни регионални различия - едни от най-богатите и блестящи градове на Европа, но и най-бедните в България, разкритикува той. И призова правителствата ни да работят в по-добра координация и да убедим европейските власти да оказват повече внимание на Дунавския регион.   Какво можем да предложим политиците на младите хора, попита Радев. И обясни, че е важно да бъдат защитени основните си европейски ценности и принципи.   6-месечно председателство не е достатъчно за постигане на добри резултати, затова е необходимо сътрудничество, обясни Радев защо срещата е във формат България - Австрия - Румъния.   Западните Балкани са от изключителна важност за сигурността на Европа, заяви още Радев. И обясни, че с колегите му са обсъдили различни теми - възможностите на ЕС да се защитава, мерките за миграционната криза, многогодишните финансови програми, които да защитават кохезионната политика, енергийната сигурност, дигиталното бъдеще.   Реалността е, че Дунав е един от най-старите пътища в Европа, който трябва да използваме успешно, каза пък Клаус Йоханис. Той обясни, че вярва в демокрацията и в правилото на закона.   И се обяви за ЕС като по-кохезионен съюз, където нуждите на всяка членка се вземат под внимание.   Европа е на кръстопът с тези безпрецедентни кризи, но ЕС е проект, без който не можем, каза президентът на Румъния. Той призова за солидарност и равноправно третиране на всички страни - членки.   Йоханис акцентира на търговията и най-вече на корабоплаването. Търговията винаги е била катализатор на развитието, каза той и даде пример с една от първите жп линии Гюргево - Русе. След това поиска корабите по Дунав да могат да бъдат сравнявани с корабите по Рейн.   Едно ефективно европейско сътрудничество остава важна подкрепа за поддържането на ценности и изграждане на силна институционална рамка.   Румънският президент призова за повече гражданско включване и за участие на младите.  ", "date": "2018.05.04", "title": "Радев: Западните Балкани са важни, но да не отклоняват вниманието от Дунавския регион"}
{"url": "http://epicenter.bg/article/Otkriha-mlad-voennosluzhesht-obesen-na-oreh/153433/3/0", "text": "  Млад военнослужещ е открит обесен на орех в Асеновград на 1 май. Трупът на 27-годишния мъж е намерен зад СОУ \"Св. св. Кирил и Методий\" от случаен минувач, съобщи  Dir.bg .   При първоначалния оглед не са открити следи от насилие. Прокуратурата е образувала досъдебно производство за смъртта на асеновградчанина и ще установява дали някой не е склонил младия мъж към самоубийство.   Тялото на 27-годишния Здравко е транспортирано в Катедрата по съдебна медицина в Пловдив, а работата по случая продължават разследващи полицаи на РУ Асеновград.      ", "date": "2018.05.04", "title": "Откриха млад военнослужещ обесен на орех"}
{"url": "http://epicenter.bg/article/Ministerstvoto-na-energetikata-zashtitava--quot-taksa-sgrada-quot-/153467/4/0", "text": "Министерството на енергетиката защитава \"такса сграда\", съобщи БНР. Националното радио предаде, че енергийното ведомство обжалва решението на тричленния състав на Върховния административен съд, което отмени формулата за определяне на такса \"сградна инсталация\".   Целта била да не се създава хаос в периода, в който трябва да се изготвят изравнителните сметки за парно и топла вода.  От министерството са изпратили писма до всички заинтересовани страни. Те трябва да излъчат представители за работната група, която от 10 май да започне работа по изготвянето на нова наредба за топлоснабдяването.  Енергийният министър Теменужка Петкова вече посочи, че се надява наредбата да влезе в сила от новия отоплителен сезон.", "date": "2018.05.04", "title": "Министерството на енергетиката защитава \"такса сграда\""}
{"url": "http://epicenter.bg/article/Kitay-prikri-nay-uyazvimoto-si-myasto-ot-napadenie-na-SASht/153477/11/0", "text": "  Китай тайно прехвърли на спорните острови в архипелага Спратли (Нанша) в Южнокитайско море противокорабни крилати ракети и зенитно-ракетни комплекси. Както съобщи телевизионният канал CNBC, позовавайки се на отчети на американското разузнаване, през последните 30 дни тези оръжейни системи са били разположени на рифовете Саби-риф, Мисчиф (Мейцзи) и Файери-Кросс.  Изданието отбелязва, че новите оръжейни комплекси се забелязват и на спътниковите снимки на островите. В частност, там се споменава за наличието на спорните острови на противокорабни крилати ракети YJ-12B, които позволяват нанасяне на удар по надводни цели в радиус около 550 км и зенитно-ракетни комплекси HQ9B, чиято далекобойност е около 300 км. Освен това, според данни на Wall Street Journal, на два от трите форпоста на спорните острови, Китай е разположил оборудване за радиоелектронна борба, способно да създава проблеми за системите за свръзка и радиолокационните комплекси. Според мнението на американците, новите брегови отбранителни системи на островите ще станат значително допълнение към вече наличните военни мощности на китайците на островите.  Официалният представител на Министерството на външните работи на Китай Хуа Чунин заяви, че „китайското правителство има безспорни права над територията на архипелага Спратли и прилежащата акватория“, затова „провеждането на каквито и да е строителни работи, включително разполагането на оборудване, необходимо за отбрана и осигуряване на безопасността на нашата страна е естествено право на Китай“. Тя подчерта, че Пекин няма намерение да провежда политика, която представлява заплаха за която и да е държава и не си струва „да се безпокоят или да се опасяват от нещо“. По-рано Китай обеща да защити своя суверенитет. Напомняме, че КНР вече от много години води спор едновременно с няколко страни за принадлежността на островите в Южнокитайско море. За Спратли, освен Китай, претендират Виетнам, Филипините, Малайзия, Бруней и Тайван. Освен за този архипелаг, споровете се водят и за Параселските острови (Сиша) и рифа Скарбъро (Хуанян). За определянето на своите териториални претенции, Китай използва т.нар. линия на деветте пунктира, която служи за един вид граница на неговите претенции и която беше представена за първи път още от националистическото правителство на Китай през 1947 година. Със създаването на военна инфраструктура на контролираните от него спорни острови, Китай се занимава не от скоро. Освен това, примерно от 2013 година Пекин прави насипи на атолите на спорните архипелази. Така се създават изкуствени територии, пригодни за разполагането на военни бази. В резултат сега има китайски военни обекти на всички споменати спорни островни групи – Спратли, Параселските и рифа Скарбъро. Американците са преброили 27 китайски форпоста в Южнокитайско море. По този начин, Китай фактически създаде своего рода стратегически триъгълник в този регион, осигурявайки си контрола над всички територии вътре в „линията на деветте пунктира“. И независимо, че представителите на Пентагона говорят, че „по-нататъшната милитаризация на аванпостовете ще послужи само за увеличаване на напрежението и ръста на недоверието между страните, претендиращи за права (над териториите)“, тях ги безпокои не съдбата на териториалните спорове. Работата е в това, че САЩ разглеждат ударите на американскиите ВМС по ключови обекти на територията на Китай в качеството им на един от основните сценарии на военен конфликт със страната. Но сега Пекин прикри входа на американския флот към своите брегове, правейки реализацията на подобни сценарии практически неизпълнима. Тук си струва да се напомни, че разстоянието от архипелага Спратли до китайските брегове е около 1200 км. „Заявленията на американците говорят за едно: затваря се достъпът на американските кораби. По-рано американците се държаха доста нагло в Южнокитайско море, там се провеждаха учения с участието на Австралия и страните от Азиатско-Тихоокеанския регион, включително Индия. Сега те, най-вероятно, няма да имат тази възможност“, заяви пред вестник „Взгляд“ редакторът на списание „Арсенал Отечества“, военният експерт Алексей Леонков. Освен това, според неговите думи, китайското присъствие на островите ще затрудни тайно прехвърляне на американски сили към Корейския полуостров.  „По този начин Китай създаде буфер, изгради далечна линия на своята морска отбрана – заяви Леонков, като подчерта: - Основната заплаха за Китай идва от страна на Тихия океан, където се намират няколко американски военноморски съединения“, включително три самолетоносача, които при необходимост могат да бъдат допълнени с още три. Непосредствено западната част на Тихия океан се оказва в зоната на действие на 7-и флот на САЩ и неговата авионосна ударна група, начело със самолетоносача „Роналд Рейгън“. „И тук не говоря за крилати ракети и други въоръжения, които могат да се разглеждат като средства за въздушно нападение“, добави Леонков.  Следователно, колкото по-далечна е линията на отбрана, толкова по-добре за Пекин. Защото преди да нападне, на всеки вероятен противник ще му се наложи да се справи с далечната линия на китайската отбрана. По този начин, от гледна точка на военната стратегия, действията на Пекин са абсолютно резонни, посочи експертът. „Това ще даде на китайските въоръжени сили на континента време за привеждане в бойна готовност и нанасяне на ответен удар“, отбеляза той.   Освен това, самите острови фактически са непотопяеми самолетоносачи на Китай и на тях ще бъдат разположени и военноморски бази. „Там не само са разположени ракетни комплекси, но се създават и възможности за престой на кораби, ремонтни бази. Така че към тези ракетни комплекси ще бъдат присъединени и съединения на флота“, посочи Леонков. Това е част от увеличаването на военното могъщество на Китай: заложени са самолетоносачи, „а що се касае до корабите от втори ранг – ескадрените миноносци и фрегатите, то китайците ги пекат като пирожки“. Целта е да се постигне паритет с ВМС на САЩ в Тихия и Индийския океан. Всичко това потвърждават и заявленията на самите американски военни. Адмирал Филип Дейвидсън, който скоро ще бъде назначен за ръководител на Тихоокеанското командване на Съединените щати, не толкова отдавна отбелязваше, че повишеното присъствие на Китай в Южнокитайско море е сериозно предизвикателство за военните операции на САЩ в региона. Според неговите думи, базите на спорните острови ще позволят на Китай да разшири своето влияние на хиляди мили на юг и да създаде проекция на сила надълбоко в Океания. „Казано накратко, Китай сега е способен да контролира Южнокитайско море при всички сценарии на възникване на заплаха от военен конфликт със САЩ“, подчерта Дейвидсън. Най-близката американска база в региона се намира чак в Южна Япония – на Окинава. При това, както отбелязва Леонков, тази база вече не е така защитена, както се смяташе по-рано. Тя се намира в сферата на обсег на китайските балистични ракети. Т.е., фактически се създава военно преимущество на Китай пред САЩ в този регион. При това, както отбеляза събеседникът, американските ВМС в Тихия океан в момента нямат какво да противопоставят на базите на Китай на спорните острови. Единственият вариант за тях е да увеличат многократно групировката на флота, което изисква време и значителни финансови вложения. Във връзка с това, Леонков е уверен, че американците едва ли ще отидат на открит конфликт с Китай. „Това количество на флота, което САЩ имат в Азиатско-Тихоокеанския регион и Индийския океан, ще се наложи да бъде преразгледано. Балансът на трикратно превъзходство, който имаха американците до скоро, вече се променя – казва експертът. – Нещата отиват към паритетен баланс.\"", "date": "2018.05.04", "title": "\"Взгляд\": Китай прикри най-уязвимото си място от нападение на САЩ"}
{"url": "http://epicenter.bg/article/Bez-Nobel-za-literatura-prez-2018-g--/153445/6/0", "text": "Няма да има нобелов лауреат за литература за 2018 г., предаде ТАСС, цитиран от Новини.бг.   Шведската академия, която определя носителите на най-престижните призове за словесно творчество, реши тази година да бъде нулева.   Решението е свързано със скандала, който разтресе академията в скандинавското кралство. По-рано стана известно, че имената на много лауреати са ставали известни преди тяхното официално анонсиране.   Решението е безпрецедентно.   За цялата история на наградите, чието първото връчване е било през 1901 г., само призът за мир не е бил даван в годините на двете световни войни и още няколко пъти. Всички останали награди са били давани, въпреки нулевата година.", "date": "2018.05.04", "title": "Без Нобел за литература през 2018 г. "}
{"url": "http://epicenter.bg/article/Stoichkov--Obichta-e-na-stadiona--horata-znayat-koy-e-klubat/153423/8/0", "text": "Обичта е на стадиона, хората знаят кой е клубът. Това обяви „червената“ икона Христо Стоичков пред bTV в навечерието на 70-ата годишнина от основаването на ЦСКА. Носителят на „Златната топка“ и голмайстор на световното първенство през 1994 г. ще се включи в тържествата на 5 май, на които ще бъдат почетени големите „армейски“ шампиони в различни видове спорт.   Стоичков е съсобственик на футболния ЦСКА заедно с Гриша Ганчев и Юлиян Инджов. Той категорично отказа да коментира третодивизионния ЦСКА 1948, който също претендира да бъде автентичен наследник на фалиралия ПФК ЦСКА АД.   Да стоят във Военния клуб и това е“, лаконичен бе Камата. Именно във Военния клуб ЦСКА 1948 ще организира алтернативно честване на юбилея. „За мен тези четири букви означават слава и гордост. Дойдох в ЦСКА много малък, а първите стъпки никога не се забравят. Историята говори сама по себе си. Трябва да знаеш кой е минал през този клуб. Мислите ли, че аз не знам кои спортисти са минали през ЦСКА? Кои олимпийски шампиони са били в ЦСКА? Аз съм си направил труда да ги науча. Като ги видя на улицата, да не ги подмина, а да ги поздравя. Защото те са легендите. Ето това липсва на младите днес“, подчерта Стоичков.   Носителят на КЕШ с „Барселона“ призова феновете да чакат търпеливо времето, когато „червените“ отново ще бъдат на върха. През настоящия сезон привържениците останаха разочаровани, след като любимият им отбор не успя да се пребори нито за титлата, нито за купата. Утеха е завръщането в европейските клубни турнири, което става факт благодарение на второто място в шампионата и на разрешението от УЕФА.   „Като погледнеш какви спортисти са минали през ЦСКА, човек настръхва. Как няма да бъда горд? 70 години не са минали никак леко. Много труд, много пот. Много лишения. Трябва да мислим за момента, когато отново ще бъдем познатата сила. Но това ще изисква време. Няма как ЦСКА да бъде шампион във всеки един момент. Защото в съвременния спорт се изисква много труд. Затова трябва да имаме готов план, програма - 4, 5, 8, 10 години. Стратегия на работа, а не от днес за утре.“   „Когато се раздаваш, може да загубиш. Аз също съм губил. И като футболист на ЦСКА, когато сме играли силно. Просто другият отбор е бил по-подготвен и ни е побеждавал“.   Стоичков отчете, че ЦСКА изпраща нулева година. „Ще го кажа така: Неизпълнени цели. Какво значи провал? Провал е ако не си на терена. Ако не са те взели в групата. Отговорът е търпение. Така, както феновете са ни търпели нас да израснем като футболисти.   Тази година беше моментът за титла и го изтървахме. Може би мачът в Разград беше преломният момент психически да преборим „Лудогорец“. Не успяхме да издържим последните 5-6 минути. Но не мисля, че от един мач трябва да се правят генерални изводи. Този сезон отборът ни не бе на нужното ниво. Печелеше мачове, но не беше толкова свеж.“   „Напрежението между ЦСКА и „Лудогорец“ не може да е фактор. Ако ти си голям, не можеш да търсиш постоянно вина в другия. Трябва да търсим вината в себе си. Нека се спре с тези престрелки.“", "date": "2018.05.04", "title": "Стоичков: Обичта е на стадиона, хората знаят кой е клубът"}
{"url": "http://epicenter.bg/article/Uolis-Simpsan--Greys-Keli-i-Rita-Heyuart--obiknovenite-amerikanki--prevarnali-se-v-printsesi/153437/10/99", "text": "На 19 май Меган Маркъл ще се присъедини към скромна група от свои сънароднички, които са придобили благородническа титла след брака си. Тя ще стане херцогиня.    е дама от висшето общество с два развода зад гърба си, а нейната афера с крал Едуард VIII предизвиква голяма криза в британската монархия през 30-те. Тя така го омайва, че за да се ожени за нея, Едуард се отказва от титлата \"крал\" и заживява в изгнание. Изгнание, но не къде да е, а на Бахамите, в Ню Йорк, в Париж, пишат от \"Асошиейтед прес\". По-късно се говори, че Уолис била властна, дори груба със съпруга си. Когато претърпява хистеректомия, Едуард ѝ носи хайвер от белуга в болницата, но тя го прогонва с викове. Деликатесът бил прекалено солен. Въпреки скандалното минало на Беси, на погребението ѝ през 1986 присъстват кралица Елизабет II, Кралицата майка и принц Чарлз.    живее в сянката на по-голямата си сестра Джаки Кенеди, въпреки че някои я смятат за по-хубава и жизнена. Вторият ѝ брак е с полския принц Станислав, който пък преди това е бил женен два пъти. Тя му ражда две деца и носи титлата \"принцеса\" до развода им, който идва след 15 години съвместно съжителство. Ли е сменяла няколко професии. Тя се пробва като актриса, интериорен дизайнер и пиар.    е много популярна в Холивуд и преди сватбата си, а след това влиза в яркия образ на принцеса на Монако. Говори се, че тя пристига в двореца с много роднини, пудел и над 80 куфара! За съжаление, нейната история завършва по трагичен начин. Тя загива в катастрофа.   Друга звезда, която по-късно става принцеса, е  . Тя е екранна кралица от 40-те и се жени два пъти преди да срещне принца Али Хан. Двамата се женят в Кан. Бракът им обаче се разпада, след като Али е забелязан да танцува с актрисата Джоан Фонтейн в нощния клуб, където той и Рита се запознават. Хейуърт подава документи за развод. Тя печели невероятно трудната битка за това дъщеря ѝ Ясмин да израсне като християнка. Али ѝ предлага $1 милион, за да отгледа детето с мюсюлманската вяра. Рита обаче отказва и печели делото.   Източник: Дир.бг", "date": "2018.05.04", "title": "Уолис Симпсън, Грейс Кели и Рита Хейуърт: обикновените американки, превърнали се в принцеси"}
{"url": "http://epicenter.bg/article/Folkdivata-Mariya-izliza-s-nay-zhelaniya-milionerski-sin-v-Balgariya-/153439/10/100", "text": "Мария пак се уреди с мъж, способен да й осигурява луксозен живот и да удовлетворява финансовите й капризи, пише \"Уикенд\".   Пайнерката е интимна от две седмици със сина на бившия собственик на \"Левски\" Тодор Батков. Певицата и новото й гадже прекарват нощите си заедно, а често излизат и на вечери в най-баровските софийски заведения.   Преди дни папараците на \"Уикенд\" са заснели Отварачката и Батков-младши да напускат по тъмно скъп столичен ресторант. Похапнала деликатеси за няколкостотин лева, Мария се усмихвала блажено, а кавалерът й буквално сияел. Пред зорките погледи на охранителите на Тодор, ВИП младежите се метнали в луксозен бял мерцедес и лимузината им потеглила с бясна скорост.    За Отварачката Батков-син е идеалният житейски партньор. Баща му е мултимилионер, а самият той има стабилен бизнес със заведения. Голям плюс за Мара е и фактът, че Тодор е готов на всичко за жените, към които го тегли нагонът. Самият той е признавал в интервюта, че хлътне ли по някоя дама, се раздава за нея до безразсъдство.   \"Влюбеният мъж става безумен. Правил съм доста неща, когато съм усещал по-силно привличане към някое момиче. Подарявал съм материални неща, които, за съжаление, имат прекалено голяма важност за нежния пол в днешно време\", споделял е Батков.   След като миналата година бе натирена за системни изневери от втория си съпруг Християн Гущеров, Мария не останала дълго без спомоществовател. Цялото лято на 2017 г. тя изкарала в най-скъпия хотел на Слънчев бряг \"Дюн\", като сметката й там плащал тогавашният й спонсор Ангел Тенев – Свинаря. Със собственика на фирма за месни деликатеси пайнерката беше интимно близка до момента, в който той не започна да я притиска да заживее с него в Стара Загора. Отварачката неведнъж е споделяла, че не би живяла с мъж, който няма дебели банкови сметки. ", "date": "2018.05.04", "title": "Фолкдивата Мария излиза с най-желания милионерски син в България  "}
{"url": "http://epicenter.bg/article/Veneta-Raykova-i-Tisho-se-sabraha-za-ChRD-/153440/10/100", "text": "Водещата на \"Папараци\" Венета Райкова се събра с мъжа си Тихомир Георгиев, с който се разведоха в началото на тази година. Двамата, заедно със сина им Патрик, отпразнуваха рождения ден на Райкова и дори се похвалиха с фотоси в социалните мрежи, пише в. \"Телеграф\".   Венета отпразнува личния си празник в скъп ресторант в столицата, но вместо шумно, светско парти, тя избра да вдига наздравица в компанията на сина си. Изненадата дойде от факта, че на масата отново бе бившия й съпруг Тишо.   Ракова качи снимка в личните си профили в мрежата, а отдолу написа: \"ЧРД на мен!! С най-важните мъже! Наздраве\". Фенове и приятели на Венета веднага коментираха фотоса, като отбелязаха, че са щастливи, че виждат тримата отново заедно.   Други пък побързаха да заявят, че според тях Венета и Тишо никога не са се разделяли. Това не е първият път, когато двамата се появяват изненадващо заедно. Само преди месец, на рождения ден на Тихомир, тримата отново деляха една маса. Двойката се събра и за рождения ден на сина им Патрик през февруари.", "date": "2018.05.04", "title": "Венета Райкова и Тишо се събраха за ЧРД  "}
{"url": "http://epicenter.bg/article/Krum-Zarkov--BSP-predlaga-deputatskata-zaplata-da-bade-kolkoto-v-predishniya-parlament---2976-lv-/153458/2/0", "text": "„За изминалите 12 месеца възнаграждението ни бе преизчислявано няколко пъти – като днес то е 3540 лв., а в началото на мандата бе 3210 лв. Няма сфера в държавата, в която възнагражденията да растат с такава скорост, както в парламента.\" Това каза зам.-председателят на ПГ на „БСП за България” Крум Зарков от парламентарната трибуна в дебатите по предложението на левицата да отпаднат привилегиите за депутатите и да се намалят заплатите им.   „Затова предлагаме основното месечно възнаграждение на народните представители да бъде определено на точно 2976 лв. - с колкото е приключило предишното Народно събрание и то да не се преизчислява до края на мандата”, продължи Зарков. Той предложи почивните дни на народните представители да бъдат такива, каквито са за останалите български граждани, а единствената ваканция на парламента да бъде от 1 до 31 август.   „Заплатата на народните представители ще се намали с около 600 лв. месечно. Това спестява 5,2 млн. лв. на държавния бюджет. Още около 200 души са обвързани с нашите заплати и ако предложението ни бъде прието, в следващите три години ще бъдат спестени около 15 млн. лв. Всеки има кауза, която може да бъде подкрепена с тези пари и да бъде много по-близка до гражданите”, обясни Зарков. Той припомни, че близо 30% от българите са декларирали доход под 250 лв. през изминалата година, а повече от 1 млн. лв. са декларирали между 250 лв. и 600 лв.   „Не е нормално голяма част от нашите сънародници да работят за заплата под средната, а ние да работим за три. Затова нашето предложение не е популизъм, а солидарност”, категоричен бе той. Зарков добави, че надали с това решение парламентът ще преодолее пропастта, която го разделя от българските граждани. „Време е да се променим и това може да започне от днес”, заяви Крум Зарков. Естествено е ГЕРБ да си увеличават заплатите, след като взеха 16 млрд. лв. заем и друг ще плаща, продължи червената атака Филип Попов. „Като слушам управляващите, живи да ги оплачат хората – продали си фирмите, работят денонощно, било несправедливо. Кое е несправедливо? За 4 дни работа в седмицата получават 8 пъти над минималната работна заплата“, допълни той. Според него управляващите живеят в един измислен свят, като в приказката за стълбата – качили са се горе и не виждат какво се случва долу“, коментира той. Попов поиска, след като се показва графика колко взимат народните представители в Германия, да се покаже и графика на доходите на българите и германците. За пример посочи и Кипър, където народните представители получават 3 пъти над минималната заплата, а в България разликата е 7-8 пъти. Попов обясни, че Народното събрание има три функции – законодателна, контрол върху изпълнителната власт и форум, който формира общественото мнение. „Какво обществено мнение формират тук народните представители, когато казват, че са се преработили и получават 8 пъти над минималната работна заплата?“, попита той. По неговите думи е жалко, че работата на Народното събрание се свежда само до гласуването. „Това показва тяхното отношение към целия законодателен процес. Но той е много повече и се изразява във внасяне на законопроекти. Колко законопроекта внесоха управляващите и колко ние, от „БСП за България“?“, продължи с въпросите депутатът от левицата. „Ако Нинова е заработила 120 лв., то Цветанов - 60 лв.“, коментира народният представител от ПГ на „БСП за България“ Славчо Велков. Той помоли председателя на НС Цвета Караянчева да предостави справките кой месец кой колко е отсъствал. „Ако има командировки, е естествено да има нула пъти гласуване“, обясни Велков.", "date": "2018.05.04", "title": "Крум Зарков: БСП предлага депутатската заплата да бъде колкото в предишния парламент - 2976 лв."}
{"url": "http://epicenter.bg/article/Mustafa-Karadaya--GERB-ne-promenya--a-podmenya-i-legitimira-populizma-i-ksenofobiyata-/153460/2/0", "text": "ГЕРБ не променя, а подменя. ГЕРБ въвежда двойните стандарти. ГЕРБ се опитва да легитимира популизма и ксенофобията, да ги прави част от държавната политика. Това каза от парламентарната трибуна председателят на ПГ на ГЕРБ Мустафа Карадайъ четейки декларацията от името на парламентарната група във връзка с навършващата се днес една година от работата на правителството „Борисов 3”, предаде репортер на Агенция „Фокус”.  „От първия ден предупредихме основния политически субект ГЕРБ за грешната формула на управление. Мантрата „Така пожела народът” отдавна загуби смисъла си и повторението ѝ няма да върне значението ѝ, тъй като изначално беше построена върху измамни тези. Имаме налице сбор от празни обещания и чист популизъм, съчетан с излишък на омраза и противопоставяне”, посочи Карадайъ.  Според него от началото на работата на това правителство то не е осъществило нито една реформа. Имаме правителство на обезсмислените обещания, заяви той. „Имаме налице сбор от празни обещания, съчетан с език на омраза“. „  Като опозиция можехме да наблюдаваме и да правим оценки, но отговорността пред гражданите ни кара да бъдем активни и да противодействаме“, каза Карадайъ и призова: „ “. „Без стабилни Балкани няма как да има сигурност в Европа“, напомни Мустафа Карадайъ. „ . Като опозиция може да наблюдаваме и да правим оценки, но отговорността ни задължава да бъдем активни и да противодействаме на всяко бездействие и ”, коментира още Карадайъ.    „Ние няма да пестим усилия, за да бъде по-добра, просперираща, силна, обединена и мирна Европа“, заяви лидерът на Движението и напомни: „Никога не е късно човекът да се върне в пътя“.", "date": "2018.05.04", "title": "Мустафа Карадайъ: Нито една реформа не се случи и няма идея да се случи при това управление!"}
{"url": "http://epicenter.bg/article/Parlamentat-othvarli-predlozhenieto-na-BSP-za-namalyavane-na-deputatskite-zaplati/153461/2/0", "text": "Мнозинството в парламента, водено от ГЕРБ, се наложи и отхвърли предложението на левицата да се намалят депутатските заплати и да се отрежат привилегиите на народните представители. Депутатите от \"БСП за България\" предлагаха заплатата на народните представители да бъде 2976 лв., колкото е била в края на предишния парламент.   Но със 65 гласа \"за\", 48 - \"против\" и 55 \"въздържали се\" парламентът отхвърли това предложение, предаде \"Фокус\".   Предложенията на опозицията бяха включени в искане за промяна на Правилника за организацията и дейността на парламента, където е регламентирано как се определя възнаграждението на народните представители, както и другите им привилегии. Предложението на БСП бе внесено с подписите на 54 народни представители от ПГ на „БСП за България“.   От БСП предлагаха още депутатите да почиват толкова, колкото и българските граждани, като изключение в предложението им правеше ваканцията на парламента през месец август. С други думи - според червените депутатите трябва да се лишат от коледната си и великденска ваканция.   В разгорещения дебат, който последва, мнозинството нарече червените предложения популизъм и с този аргумент, ги отхвърли. Председателят на правна комисия и депутат от ГЕРБ Данил Кирилов дори подчерта, че българският парламент има най-много парламентарни заседания, спрямо всичките други парламента в Европейския съюз. А според колегата му Красимир Велчев БСП уронвала престижа на народния представил.", "date": "2018.05.04", "title": "Мнозинството на ГЕРБ отхвърли предложението на БСП за намаляване на депутатските заплати"}
{"url": "http://epicenter.bg/article/Proektat--quot-Ti-i-Brekzit-quot--na-Ilhan-Kyuchyuk-be-daden-za-primer-v-britanskata-Kamara-na-lordovete/153462/2/0", "text": "Проектът \"Ти и Брекзит\", стартиран от евродепутата от АЛДЕ / ДПС Илхан Кючюк, бе посочен като положителен пример по време на дискусия в Камарата на лордовете в британския парламент.   \"Той се опитва да помогне на българските граждани, защото за българските и румънските граждани, живеещи в Обединеното кралство, е много по-малко вероятно, в сравнение с европейските граждани от други страни членки, да са изпълнили петгодишния критерий за придобиване на гражданство до момента, в който ще напуснем Европейския съюз. Това е така, тъй като те имат правото на свободно движение в ЕС едва от 2014 г. В  този смисъл, за българите и румънците съществува много повече несигурност и този евродепутат се опитва да помогне на българските граждани с интернет портал, в който да им обясни какви права имат.\" Това казва в изказването си баронеса Джули Смит, депутат от Камарата на лордовете в британския парламент.   Припомняме, че баронеса Джули Смит бе сред участниците на конференцията \"ЕС в търсене на смисъл\", която евродепутатът и вицепрезидент на АЛДЕ организира в София в началото на месец април.    Илхан Кючюк анонсира създаването на интернет портала \"Ти и Брекзит\" при старта на втория сезон на предаването \"Обещанието\" по БНТ. Целта на проекта е българските граждани, които учат и работят във Великобритания, да могат да откриват информация и да задават въпроси, свързани с техните трудови и образователни права в контекса на Брекзит.", "date": "2018.05.04", "title": "Проектът \"Ти и Брекзит\" на Илхан Кючюк бе даден за пример в британската Камара на лордовете"}
{"url": "http://epicenter.bg/article/Tsvetanov-atakuva-Radev--Govori-poveche-za-vizitata-si-v-Rusiya--otkolkoto-za-uspehite-na-kabineta-/153464/2/0", "text": "Днес имаме една година от кабинета \"Борисов 3\". Всеки може да си направи своята равносметка. В немалко от случаите се търсеше умисъл, за да се дискредитира страната ни и правителството. Аз декларирам от името на ПГ на ГЕРБ, че ще продължим да подкрепяме кабинета \"Борисов 3\". Това каза от трибуната на парламента председателят на парламентарната група на ГЕРБ Цветан Цветанов, който прочете декларация по повод първата година управление на кабинета, цитиран от Новини.бг.  \"За тази една година увеличихме пенсиите на два пъти. Знаем, че не всички пенсии са преизчислени, но това са възможностите към момента. Безработицата е 6,2%. Имаме недостиг на работна ръка и трябва да повишаваме професионалните умения на всички младежи. Българските учители получиха увеличение на заплатите си с 18% и ще изпълним обещанието си до края на мандата заплатите да бъдат увеличени два пъти. Изпълняваме и ангажимента си за връщане на децата в училище. В България има икономически растеж, което спомага за увеличаване на БВП и спомага за изпълнението на редица политики\", разкри Цветанов.  \"България за първи път е председател на Съвета на ЕС. Оценкта за нашето европредседателство се получава от българските граждани и европейските ни партньори. Всички те дават много високи оценки за продуктивността и взетите решения по време на българското председателство. Работим за интеграцията на Западните Балкани. Подобрихме отношенията с Македония. Връх на всичко това ще бъде срещата на 16 и 17 май в София\", категоричен беше той.  \"Трябва да говорим за реално свършените неща, а не само да залагаме на фалшивите новини, популизма и дезинформацията. С комисията за изтребителите доказахме, че България е парламентарна държава. Искам да отчета много ясно, че имаме много ясно коалиционно споразумение и програма, които изпълняваме. Искам много ясно да подчертая, че Волен Сидеров не е изразител на външната политика на правителството. Изразител на тази политика е президентът. Той на няколко пъти опита да пренасочи тази политика. В речта си за Нова година нито веднъж не спомена, че на България и предстои европредседателство. Вчера видяхте, че на пресконференцията му с австрийския президент се говори много повече за посещението му в Русия, отколкото за успехите на правителството на Бойко Борисов. България следва своята евроатлантическа посока и ние няма да позволим това да бъде променено\", завърши Цветанов.  ", "date": "2018.05.04", "title": "Цветанов критикува Радев: Говори повече за визитата си в Русия, отколкото за успехите на кабинета!"}
{"url": "http://epicenter.bg/article/BSP-ne-iska-razgoleni-zhurnalistki-v-parlamenta--razseyvali-deputatite-im/153466/2/0", "text": "Парламентарната група на „БСП за България“ е поискала охраната на Народното събрание да не допуска журналисти с неприлично облекло. Въпросът е бил поставен по време на Председателския съвет в сряда, когато шефовете на групите и парламентарното ръководство са обсъждали дневния ред за тази седмица, разкриха депутати от управляващото мнозинство пред Епицентър.бг.   На социалистите им направило впечатление, че заради топлото време представителите на медиите били неприлично облечени, особено дамите. Някои от журналистките били с дълбоки деколтета и ефирни тоалети, което разсейвало част от социалистите. Други пък били с „размъкнати“ или със скъсани дънки. Това обекло не подхожда за сградата на българския парламент, мотивирили се от \"БСП за България\".   Предложението било отхвърлено от управляващото мнозинтство, тъй като било рано за въвеждането на „дрескод“ за журналистите. Според ГЕРБ контролът върху облеклото трябвало да бъде въведен най-рано в края на юни, когато когато започва астрономическото лято.", "date": "2018.05.04", "title": "БСП не иска разголени журналистки в парламента, разсейвали депутатите им"}
{"url": "http://epicenter.bg/article/Yordan-Tsonev--/153470/2/0", "text": "Гласувах \"против\" предложението на БСП за депутатските привилегии , защото не бива да бъде подкрепяно самоунижението, което днес се устрои. Това каза народният представител от ПГ на ДПС Йордан Цонев в отрицателен вот след отхвърлянето на предложението на БСП за намаляване на депутатските привилегии, предаде репортер на Агенция „Фокус“.   \"Това, което днес устроихте, е процедура по самоунижение, която ще даде много съществен принос за снижаване на рейтинга на парламента и хората да помислят, че не работим. Чухме само нихилизъм, категорично не съм съгласен!\", бяха точните думи, с които Йордан Цонев разкритикува предложението на червените, както и проведения дебат.   Цонев разкритикува и мотивите на вносителите. „Дори мотивите на вносителите бяха за ниското качество на законодателството и поради тази причина трябвало заплатите и всички останали неща, да бъдат приравнени на ниското качество. Ако има ниско качество, наш дълг е да го повишим“, заяви Цонев. По думите му друга част от мотивите са били неверни. \"Не казвам, че ниският рейтинг на парламента не се дължи на наши грешки, но къде и кой е почивал 70 дни?!\", каза Йордан Цонев и припомни, че през уикендите народните представители се срещат с избирателите си.   „Г-жа Нинова, която не е почивала нито една събота и неделя, би трябвало да знае, че и други нейни колеги правят така“, каза Цонев. По думите му не бива да бъде заблуждаван българският народ.    ", "date": "2018.05.04", "title": "Йордан Цонев: Самоунижихме се!"}
{"url": "http://epicenter.bg/article/Borisov-i-evrokomisar-Bienkovska-obsadiha-efektivnoto-upravlenie-na-ikonomikite-i-inovatsiite-v-ES-/153472/2/0", "text": "Министър-председателят Бойко Борисов и еврокомисарят по въпросите на вътрешния пазар, промишленост, предприемачество и малки и средни предприятия Елжбиета Биенковска обсъдиха укрепването на Единния пазар, цифровата инфраструктура и иновационния потенциал на европейската икономика. Това съобщиха от правителствената информационна служба.  Подчертано беше, че този процес е ключов за повишаване на конкурентоспособността на държавите членки и подобряване на бизнес средата. Беше отбелязана активната работа на Българското председателство за постигане на напредък по отворените досиета в областта на икономиката.  Еврокомисарят Биенковска изрази задоволство от активната политика на България за транспортната и дигиталната свързаност на страните от Западните Балкани. Премиерът Борисов благодари за отличното сътрудничество с Комисията по този приоритет, който ще даде добавена стойност за развитието не само на региона, но и на целия Съюз. Той посочи, че вижда ангажираност от всички лидери и институции, с които обсъжда възможностите за реализиране на проектите. По думите му, това му дава повече основания да смята, че интересът на европейските институции и държави към Западните Балкани ще бъде запазен и след края на Българското председателство.  Министър-председателят Борисов и комисар Биенковска коментираха и възможностите, които предлага предложената от Комисията Многогодишна финансова рамка за периода 2021-2027. Борисов посочи, че в рамките на председателството ни България ще положи всички усилия за сближаването на позициите на държавите членки относно приоритетните за Съюза политики и разпределението на средствата за тях.  ", "date": "2018.05.04", "title": "Борисов и еврокомисар Биенковска обсъдиха ефективното управление на икономиките и иновациите в ЕС "}
{"url": "http://epicenter.bg/article/Armeyska-rota-ot-Republika-Makedoniya-shte-uchastva-v-parada-na-6-may/153474/2/0", "text": "За първи път във военния парад за празника на Българската армия на 6 май ще участва и представителна армейска рота от Република Македония. Според военния министър Красимир Каракачанов това е знак за партньорство и съюзничество.   Според министъра на отбраната на Република Македония Радмила Шекеринска, която е на посещение у нас, интензитетът на сътрудничество в областта на отбраната показва, че подписаният договор за добросъседство между България и Македония не е само на хартия. Шекеринска благодари за подкрепата, която България оказва на Република Македония за членството й в НАТО и ЕС като подчерта, че тя е много важна за страната й, пише Дарик.  По повод 140-та годишнина от създаването на Българската армия, тази година военният парада за Деня на храбростта на 6 май ще е по-мащабен. В него ще участват над 1600 военнослужещи от Въоръжените сили, ще бъдат представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили.    По традиция парадът ще бъде открит от вертолет \"Ми-17\" на Военновъздушните сили, носещ националния флаг на Република България. При изпълнението на Националния химн по време на парада ще бъдат изпълнени 20 артилерийски салюта.", "date": "2018.05.04", "title": "Армейска рота от Република Македония ще участва в парада на 6 май "}
{"url": "http://epicenter.bg/article/Vezhdi-Rashidov--Sprete-s-tozi-sramen-debat-za-zaplatite--podrivate-ustoite-na-darzhavata--/153475/2/0", "text": "\"Когато Велко Кънев умираше, аз дадох от заплатата си, за да му помогна! Когато Гого от \"Тоника\" умираше, аз помогнах със заплатата си! Вие къде бяхте тогава?! Хванете със заплатите си и започнете да помагате на бедните българи. Спрете да унижавате депутатите!\" Това заяви в емоционално слово от парламентарната трибуна народният представител от Вежди Рашидов по време на дебатите по предложението на БСП за намаляване на депутатските заплати, цитиран от БЛИЦ.  \"По корем ли искате да лазим. Като искаме да се изравним и да сме равни, приберете си децата от чужбина и ги доведете тук. Започва да ме е срам и да се замислям за куп неща. Не само ще ни мразят, вие всеки ден подривате устоите на българската държава в лицето на българския парламент. Преди да стана министър, като честен човек ви изкарах доходите си. Мълчете, да не изкарам списъка, дето сте ходили при Цветан Василев\", сопна се Рашидов след опити да бъде прекъснат от опозицията, а после продължи:  \"Платил съм данъци, всяка стотинка ми е кристално чиста. Колко човека от вас казаха дали си плащат данъците върху гарантиран блог? Колко от вас присъстваха при Цветан Василев за преференциални лихви? Вие сега ли ми говорите? Събирайте пари и помагайте на по-бедните. Не може социализмът да се върне\", заключи Рашидов.  \"Ако ви е нещо в повече - помагайте на събратята си. Като бях министър, всички български творци получаваха по 200 лева пенсия. Те мизерстваха. С министър Младенов направихме тези пожизнени награди, за да не ги унижаваме пред българския народ. Вие защо не го направихте толкова години от 90-та насам, а аз го направих? Толкова пъти бяхте на власт? Да го бяхте сторили. Мен вече ме е срам, че съм депутат. Това ли заслужих след това, което направих? Да ядем жабите ли? Смятам, че хубаво е да се прекрати този срамен дебат. На избори отивайте с достойнство. Четири парламента вече съм депутат\", каза той.  ", "date": "2018.05.04", "title": "Вежди Рашидов: Спрете с този срамен дебат за заплатите, подривате устоите на държавата! "}
{"url": "http://epicenter.bg/article/Ninova--Po-niskata-deputatska-zaplata-vliza-v-sila-za-men--Shte-daryavam-600-leva-ot-zaplatata-si-/153476/2/0", "text": "„  на болно дете, възрастен човек без лекарства, на някой, който има нужда“.   Това заяви председателят на БСП Корнелия Нинова пред журналисти в парламента. Тя подчерта, че всеки трябва да си вземе личното решение- дали ще го направи по този начин.  “, категорична е тя.   Нинова обясни, че отсъстващите депутати от левицата са в командировка, а не, защото изразяват несъгласие с предложението. „Подписите под предложението показват желанието да стане факт“, допълни тя.  Лидерът на левицата обясни, че „БСП за България“ дарява много пари, но от общите пари на групата и субсидията на партията. „Предложението ни беше различно. Ще продължим да даряваме, но  Знаем какво е отношението на хората към тези привилегии“, посочи Нинова. Според нея    „Системата и статуквото се съпротивляват по всякакъв начин да не си намали привилегиите, заплатите и благините.  “, категорична е Нинова. „Най-обективната картина за работата на депутатите може да се види в петък - празната зала по време на парламентарен контрол. Там няма ляво, дясно и център”, подчерта тя. Отсъствието на депутатите от пленарна зала трябва да се санкционира с глоби, смята лидерът на БСП.    \" , заяви лидерът на БСП. \"Ще продължим да даряваме и от парламентарната група, и от субсидията на партията. Но тук ставаше въпрос за друго - за личен пример, за осъзнаване, че депутатите и политическата класа като цяло трябва да отстъпим от това, което имаме, защото знаете какво е отношението на народа към тези привилегии\", каза още Нинова.", "date": "2018.05.04", "title": "Нинова: Ще дарявам 600 лева от заплатата си, въпреки че ГЕРБ отхвърли предложението ни!"}
{"url": "http://epicenter.bg/article/-SASht-povdignaha-obvineniya-sreshtu-bivshiya-izpalnitelen-direktor-na-Folksvagen/153419/7/0", "text": "Министерството на правосъдието на САЩ повдигна обвинения на бившия изпълнителен директор на Фолксваген Мартин Винтеркорн в заговор за нарушаване на Закона за чист въздух и в измама във връзка със скандала за дизеловите емисии на компанията, предадоха ДПА и АП.   Според прокуратурата Винтеркорн е знаел, че софтуерът на дизеловите коли на Фолксваген е регистрирал емисиите отработено гориво като по-чисти, отколкото всъщност са били и по този начин колите са замърсявали въздуха, без това да се разбере.   Винтеркорн подаде оставка през септември 2015 г., малко след като избухна скандалът със замърсяващите коли в САЩ, отбелязва БТА, позовавайки се на Ройтерс.   Първоначално Фолксваген твърдеше, че само по-нискостоящи кадри на компанията са знаели за измамата със софтуера. В обвинителния акт обаче се посочва, че Винтеркорн е бил уведомен за измамата с дизеловите емисии на Фолксваген през май 2014 и юли 2015 г. и заедно с други високопоставени представители на компанията се е съгласил \"съзнателно и целенасочено да продължи с измамата и да заблуждава регулаторните органи на САЩ\", отбелязва Франс прес. По това дело са повдигнати обвинения на общо девет души, а двама са се признали за виновни.", "date": "2018.05.04", "title": " САЩ повдигнаха обвинения срещу бившия изпълнителен директор на Фолксваген"}
{"url": "http://epicenter.bg/article/Amerikanskata-filmova-akademiya-izklyuchi-Bil-Kozbi-i-Roman-Polanski/153420/7/0", "text": "Управителното тяло на Американската филмова академия гласува за прекратяване на членството на Бил Козби и Роман Полански, предадоха ДПА и Асошиейтед прес, като се позоваха на институцията.   Академията, която раздава наградите \"Оскар\", съобщи в изявление, че актьорът и телевизионен водещ Бил Козби и режисьорът Роман Полански, носител на \"Оскар\", са изключени \"в съответствие с нормите на поведение на организацията\".   Членовете на Академията са длъжни да отстояват нейните ценности, като зачитането на човешкото достойнство, се казва в текста.   Миналата седмица Козби бе признат за виновен по обвинения с сексуални престъпления. През 1977 г. Полански призна, че е правил незаконно секс с 13-годишно момиче в Лос Анджелис, посочва БТА, цитирайки Ройтерс. През октомври миналата година филмовата академия изгони от редиците си продуцента Харви Уайнстийн, озовал се в центъра на разразилия се секс скандал в киноиндустрията.", "date": "2018.05.04", "title": "Американската филмова академия изключи Бил Козби и Роман Полански"}
{"url": "http://epicenter.bg/article/Vstapvaneto-na-Putin-4--Koy-shte-e-na-gosti-v-Moskva-na-7-may/153425/7/97", "text": "През следващите дни вниманието на обществеността ще се съсредоточи върху една тема – инаугурацията на руския президент.   На Владимир Путин му предстои четвъртата му такава процедура, но през тази година, както пишат медиите, могат да се очакват някои новости. Кого ще можем да видим в залите на Кремълския дворец на 7 май 2018 година и какво са подготвили по този случай в администрацията, пише руското издание „Московский комсомолец“ в материал, цитиран и представен от „Фокус“. Оценявайки значимостта на символизма в голямата политика, много експерти внимателно следят за всякакви изменения в протокола и промени сред поканените. Точният списък на всички „свидетели“ на клетвата на Путин може да се узнае само в деня на инаугурацията, но някои известни личности вече обявиха намерението си да посетят Кремъл на 7 май.   Очаква се присъствието на бившия италиански премиер и лидер на партията „Форца Италия!“ Силвио Берлускони. В пресата често отбелязват прекрасните лични отношения между Путин и Берлускони и последният е определян като, нито повече, нито по-малко, от лобист на руските интереси в Европа. Но с това име не завършва списъкът на поканените европейци, на инаугурацията, с голяма доза вероятност, ще може да бъде видян бившият канцлер на Германия Герхард Шрьодер. Вече стана известно, че на тържественото мероприятие в Москва не е бил поканен президентът на Сърбия Александър Вучич. Но на 7 май сръбският държавен глава ще е на визита в Турция, където има планирана среща със своя колега Реджеп Таийп Ердоган. От това може да се направи извод, че Ердоган също няма да бъде в Кремъл по това време. Любопитно е, че преди време в медиите се твърдеше, че президентът на Република Сръбска Милорад Додик е получил покана от Москва. Независимо дали това е истина или не, Додик, най-вероятно, ще си остане в родината, тъй като в този момент в Република Сръбска ще празнуват традиционния празник Слава. Освен това, австрийският канцлер Себастиян Курц няма да дойде на инаугурацията на избрания президент на Русия. От ведомството на федералния канцлер обясниха, че той няма време. Също така до момента не се знае със сигурност дали лидерите на Беларус и Казахстан ще дойдат лично да поздравят руския президент на 7 май. Освен известните политици в залите на Кремъл в първия понеделник на месец май ще бъдат културни дейци и лица от шоу-бизнеса. Според информациите в някои медии се очаква пристигането на холивудския актьор и бивш губернатор на Калифорния Арнолд Шварценегер. „Мисля си, че не си струва да се очаква нито един от световните лидери на инаугурацията, - коментира пред „МК“ политологът и генерален директор на „Института за политически изследвания“ Сергей Марков. – В Москва се отнасят с разбиране към техния страх. Повечето лидери се боят от американците, страхуват се от отмъщението на американците за това, че ще дойдат на инаугурацията на Владимир Путин. Това в момента е по-скоро вътрешен руски въпрос. Аз лично очаквам, че вече след 7 май ще се състоят визитите в Москва на Александър Лукашенко и Нурсултан Назърбаев. След тях, мисля си, ще посетят Русия и молдовския лидер Додон, и президентът на Азербайджан Алиев. Ще има сериозни срещи, но не и на самата инаугурация, а по-скоро след нея“.    ", "date": "2018.05.04", "title": "Встъпването на Путин 4: Кой ще е на гости в Москва на 7 май"}
{"url": "http://epicenter.bg/article/Chehiya-prizna--che-e-proizvezhdala--quot-Novichok-quot-/153429/7/0", "text": "Малки количества от нервнопаралитичния газ \"Новичок\" са били произведени и съхранявани в Чехия, заяви чешкият президент Милош Земан по телевизия \"Барандов\".   \"У нас е бил произвеждан и съхраняван \"Новичок\", макар и в малки количества. Знаем къде и кога. Нека не бъдем лицемерни. Няма защо да се лъже за това\", каза той. Според Великобритания това бойно отровно вещество е било използвано от Русия за отравянето в Англия на бившия руски двоен агент Сергей Скрипал и дъщеря му Юлия. Според Земан, който се позовава на чешкото военно разузнаване, тези количества от веществото в Чехия са били изпробвани и унищожени миналата година. По-рано руски официални лица заявиха, че използваното за нападението в Англия вещество може да е дошло от Чехия, Швеция или Словакия. Земан обаче спомена, че в друг доклад на военното разузнаване веществото е определено като А320, а не като \"Новичок\". Известният с проруските си възгледи Земан заяви, че според него това е било \"Новичок\", отбелязва АП.    ", "date": "2018.05.04", "title": "Президентът Земан: Чехия призна, че е произвеждала \"Новичок\""}
{"url": "http://epicenter.bg/article/Evakuiraha-nad-10-000-dushi-sled-izrigvaneto-na-vulkana--quot-Kilauea-quot--na-Havaite/153432/7/0", "text": "  Над 10 000 души са били призовани доброволно да напуснат домовете си след изригването на вулкана \"Килауеа\" на Хаваите.   Местните власти съобщават за големи количества пара и лава, каито са избили от пукнатина на вулкана.    Самото изригването настъпило след поредица от земетресения на острова през последните няколко дни, едно от които е било с магнитуд 5.00 по Рихтер, съобщава Ройтерс .  ", "date": "2018.05.04", "title": "Евакуираха над 10 000 души след изригването на вулкана \"Килауеа\" на Хаваите"}
{"url": "http://epicenter.bg/article/Sofiya-e-domakin-na-dvudnevna-neformalna-sreshta-na-ministrite-na-otbranata-na-stranite-chlenki-na-ES/153421/2/0", "text": "София е домакин на двудневна неформална среща на министрите на отбраната на страните членки на ЕС. Форумът е част от официалния календар на българското председателство на Съвета на ЕС и негов домакин е министърът на отбраната Красимир Каракачанов.   Във фокуса на дискусиите ще бъдат въпроси, свързани с ключови дейности на Европейската агенция по отбрана, постоянното структурирано сътрудничество, плана за действие по военната мобилност и перспективите пред операциите по управление на кризи. В рамките на срещата ще се проведе заседание на Европейската агенция по отбрана. Освен министри на отбраната на страните-членки на ЕС, в срещата ще участват представители на ООН, НАТО, Европейската комисия, Военния комитет на ЕС, Военния секретариат на ЕС и други институции на съюза. В края на работните сесии в събота, 5 май, министърът на отбраната Красимир Каракачанов и върховният представител на Европейския съюз по въпросите на външните работи и политиката на сигурност Федерика Могерини ще дадат пресконференция. Софийски форум за сигурност организира международната конференция „Към изграждане на нова европейска отбранителна идентичност“. Конференцията дава уникална възможност за среща с водещи международни политици и анализатори. Сред лекторите се открояват: заместник-генералният секретар на НАТО Роуз Гьотемьолер, която е на първо посещение в България след назначаването й на тази длъжност, Урсула вон дер Лейен –министър на отбраната на Германия, генерал Лейтенант Иса Пулкиннен – Генерален директор на Европейския военен щаб, Радмила Шекеринска – зам. министър-председател и министър на отбраната на Македония, посланик Филип Рийкер – заместник на Командващия на Европейското командване на САЩ. От българска страна ще участва заместник-министър Атанас Запрянов.", "date": "2018.05.04", "title": "София е домакин на двудневна неформална среща на министрите на отбраната на страните от ЕС"}
{"url": "http://epicenter.bg/article/Kabinetat--Borisov-3--navarshi-edna-godina/153422/2/0", "text": "Третият кабинет на Бойко Борисов стана на една година. Той дойде на власт след победата на ГЕРБ на последните парламентарни избори и споразумението за коалиционно управление с Обединените патриоти.   Заради друг скандал – сделката за продажбата на ЧЕЗ, и енергийният министър Теменужка Петкова депозира оставката си, но в крайна сметка тя не беше приета.   Кабинетът „Борисов 3” оцеля и след вот вот на недоверие, внесен от БСП заради провала в борбата с корупцията.   Отчетите за свършената работа на правителството започнаха още вчера, когато регионалният министър Николай Нанков обяви пред депутатите, че страната ни строи най-евтините магистрали в Европа.", "date": "2018.05.04", "title": "Кабинетът „Борисов 3“ навърши една година"}
{"url": "http://epicenter.bg/article/Boyko-Borisov-za-prezidenta-Rumen-Radev--Ako-ima-dokazatelstva--da-gi-kazhe-/153426/2/0", "text": ". Това заяви в интервю пред Нова телевизия премиерът Бойко Борисов. Той отчете първата година от управлението на третия си кабинет.   Борисов отговори на въпроси, свързани с искрите, които прехвърчат между \"Дондуков\" 1 и \"Дондуков\" 2. Премиерът каза, че е наредил на министрите да отидат при държавния глава и да се отчетат, отговаряйки на забележките му.   Попитах главния прокурор \"защо толкова дълго\", каза Борисов по повод начина, по който бе извършен ареста на кмета на \"Младост\" Десислава Иванчева.   \"Това, което видях, го споделих с главния прокурор и Пламен Георгиев. Всяка една банкнота трябва да се запише и опише по номер. Това са 70 банкноти или евра. Тъй като има паднало такова дело, когато Цветанов беше министър, сега всички са много по-внимателни. Това е обеца за ухото на всички и когато се провеждат подобни операции\". Така Борисов обясни показната акция по ареста на кмета на \"Младост\" Десислава Иванчева. \"Като Захариева и аз се притесних защо толкова време се бавят. Нека да дадем шанс на тази комисия и да приемем, че би трябвало да се изведат поуки и по-бързо да се действа.  . Под обществен натиск, всеки може да изпусне реплика\", каза Борисов, защитавайки външния ни министър.   Борисов коментира отношенията между президента и Министерски съвет:   Ако има данни за корупция, да даде човека на прокуратурата. Без доказателства, не може да излезеш и да говориш така\", каза премиерът   \"  каза той.   \"Проблемът със свободата на словото е със собствениците на медиите. Нима БНР и БНТ работят за телевизията?\", запита той.  По думите му сега има закон всеки собственик да излезе на светло. Като извадиш вестниците сутрин и виждаш от коя група са. Какво да направим, за да спрем Прокопиев и Пеевски да воюват. Аз не знам и за това нищо не правя, каза премиерът.   Борисов отговори и на въпроси, свързани с критичния доклад за България от страна на държавния департамент на САЩ.   Ако българското правителство напише доклад за САЩ по техните медии, ще бъдат \"блатото на корупцията\", каза премиерът, цитирайки думи на президента Тръмп от предизборната му кампания.   Борисов коментира реакциите след визитата на Волен Сидеров в Крим. Волен Сидеров, ВМРО и Националният фронт са три отделни партии събрани в блок.  коментира Борисов.   Иска да си запази лицето пред своите избиратели, каза Борисов. През 2019 г. има два избора, европейски и местни, на които ще отидем като отделни партии. Валери Симеонов си има теми - туризъм, пушене, телкове, и иска да си запази лицето пред избирателите. ВМРО си има своите позиции. Видяхте, докато бях в Скопие с Доналд Туск Каракачанов ми пусна декларация, че е против Сърбия да влиза в ЕС, допълни още министър-председателят.    заяви премиерът.   По случая Желяз тече следствие и тук, и в САЩ и всяка дума може да окаже значение. До три седмици в България ще бъде главният прокурор на САЩ и се надявам да добро развитие на казуса, коментира Борисов.  Можеше президентът да се изкаже и по тази тема - да каже кой парламент е приел договора за екстрадиция, не всичко започва от ГЕРБ, заяви още Борисов.  ", "date": "2018.05.04", "title": "Борисов: Проблем с корупцията наистина има!"}
{"url": "http://epicenter.bg/article/Fandakova--Ne-sam-bolna--nyama-da-podavam-ostavka--imeto-mi-ne-proticha-v-SRS-ta/153427/2/0", "text": "\"Вместо да се решават проблемите, те се заключват. Не съм получавала сигнали за искане на пари в район \"Младост\", но за забавяне на средства съм получавала.\"   Така коментира кметът на София Йорданка Фандъкова случаят с арестуваната за подкуп Десислава Иванчева пред bTV.   \"Проблемните терени имат опция за свое решение. Работата на районните кметове е да разубеждават инвеститорите за строеж по места, на които не трябва да се строи.\", обяснява тя.   \"Многократно сме показвали, че имаме нетърпимост към подобни прояви. Между мен и г-жа Иванчева никога не е имало напрежение. Имали сме нормални работни отношения. Аз винаги съм твърдяла, че проблемите трябва да се решават с работа, а не със заключване в чекмеджетата. Проблемът не е, че Иванчева не е от ГЕРБ. Аз подкрепям всяко решаване на проблеми \", категорична е Фандъкова.   Тя бе категорична, че нейният екип в общината никога не е проявявал търпимост към корупционни практики. „На предишния кмет на „Младост“, който беше от ГЕРБ, му поискахме оставката само заради съмнения за конфликт на интереси. Многократно сме показвали, че имаме нетърпимост към такива неща. Проверката показа, че няма конфликт на интереси, но беше загубено доверието на гражданите.“ Екипът на госпожа Иванчева дойде с обещанието да не презастроява „Младост“. В същото време, за две години не е внесен нито един доклад от кмета на „Младост“ за решението на конкретен казус, посочи още Фандъкова.   \"Не мога да кажа ще има ли преждевременни избори в \"Младост\". Следим всеки ден промяната в ситуацията и сме готови да предприемем действия.   Фандъкова коментира и публикувания в някои медии СРС разговор между Десислава Иванчева и сочения за посредник в корупционната сделка Петко Дюлгеров. В записа се говори за това, че Иванчева не е искала, а ѝ е бил предложен подкуп от инвеститор, който \"си е опекъл работата в ГЕРБ\". Тя не е искала да вземе парите, основната част от които били за Йорданка Фандъкова.   \"Явно черната предизборна кампания започна. Чета, че името ми е споменато в разговори на г-жа Иванчева и има СРС за това. Отправих официално запитване до прокуратурата и оттам ме увериха, че такъв запис и такъв разговор няма. Чета, че съм болна и ще подавам оставка. Напълно здрава съм благодарение на Господ и лекарите. С тази черна пиар кампания може да се изкара няколко месеца обаче, защото хората искат релани действия и работа, а ние точно това правим\", разкри Фандъкова.   Тя обясни и какви ремонти чакат столичани през лятото. Тя помоли гражданите за търпение и разбиране. \"Вчера представихме подробно проекта за цялостната реконструкция на улица \"Граф Игнатиев\". Състоянието на цялата улица е ужасно в момента. Ремонтът стартира на 7 май. Санкциите за некачествено изпълнение на проекта ще бъдат огромни. Движението и това лято ще бъде трудно. Моля всички за търпение, защото ще е за добро. Средствата за ремонти на големите централни улици са толкова, колкото и за вътрешнокварталните\", обяви кметът на София.", "date": "2018.05.04", "title": "Фандъкова: Не съм болна, няма да подавам оставка, името ми не протича в СРС-та"}
{"url": "http://epicenter.bg/article/Maya-Manolova-vnasya/153430/2/0", "text": "Омбудсманът Мая Манолова и майката на три деца Златина Хаджипанайотова, организатор на първомайския протест „Код: черно“, ще внесат днес - 4 май 2018 г., в 10.30 часа в Народното събрание законодателни промени, които се отнасят към условията за получаване на наследствена и персонална пенсия от деца, останали без един или двамата си родители. Това е поредната стъпка от кампанията на омбудсмана, която стартира на 29 декември м. г., след гневното писмо до Дядо Коледа на Златина Хаджипанайотова, в което тя алармира за казуса. Тогава омбудсманът събра родители и представители на институциите и публично огласи проблемите на децата сираци, свързани с финансовата подкрепа от държавата - наследствената и персонална пенсия, както и с възможностите за получаване на стипендия, съобщиха от пресофиса на националния защитник.   На 19 февруари 2018 г. Манолова организира национална кръгла маса по темата, на която родители на деца, чиито съпрузи или партньори са починали, разказаха личните си човешки истории за трудностите при сблъсъка си с държавните институции, които отказват да ги подкрепят, спазвайки стриктно буквата на закона. Още тогава Манолова обяви, че ще инициира законодателни промени за защита правата на децата, останали без един или двама родители, а Хаджипанайотова информира, че над 5 000 души са се включили в подписката за подкрепа на кампанията. Сред предложенията на омбудсмана, които ще внесе утре, са отпадне на изискването за осигурителен стаж при починал до 25-годишна възраст родител за получаване на наследствена пенсия на детето, както и намаляване на 3-годишния осигурителен стаж на починал родител до 30 г. на 1 година, а за родители над 30 г. – от 5 на 3 години. Манолова предлага още отпадане на подоходния критерий за получаване на персонална пенсия. Това ще даде възможност в случаите, в които едно дете не може да получи наследствена пенсия, да има правото да кандидатства за персонална без изискване за доход. Сега условията за получаване на персонална пенсия са доход под гарантирания минимален за страната, който към момента е 75 лв. на член от семейството, т.е. родител с едно дете трябва да получава под 150 лв., за да има право детето му на такава персонална пенсия. Освен това омбудсманът предвижда и алтернативната възможност персоналните пенсии да се превърнат в социални месечни помощи, които да се получават по реда на Закона за социалните помощи за деца.      ", "date": "2018.05.04", "title": "Мая Манолова внася законопроект заедно с майката, организирала протеста \"Код: черно\" на 1 май"}
{"url": "http://epicenter.bg/article/Krasimir-Karakachanov--Mareshki-se-pravi-na-velik-pred-chuzhdentsite-s-referenduma-za-NATO/153431/2/0", "text": "С искането да се направи референдум за излизане на България от НАТО Веселин Марешки си прави пиар. Бил е човекът в Париж и по стар обичай е решил да се направи пред чужденците на много велик. Това заяви в „Денят започва” на БНТ военният министър Красимир Каракачанов. Вчера Марешки излезе с идеята за референдум след като присъства на форум на Движението на Европа на нациите и свободата във Франция.  Каракачанов поясни също, че според закона за референдумите национално допитване по международни договори се прави преди ратификацията им. „Да говориш сега за референдум, значи не си прочел закона. Беше хубаво през 2003 г. да се направи референдум, за да видим какво мислят българските граждани. Но няма по-добро за България от колективната сигурност, която предлага членството в НАТО. Предложението на Марешки е несериозно”, категоричен бе Каракачанов.  Той поясни, че по време на КСНС Марешки бил против да се дават средства за военните, за модернизация, питал защо ни била армия. „Да имаш тези от сорта, че не ни трябва армия на фона на тези кризи, които ги има е несериозно. Армията ни трябва, за да защитаваме държавата си. Винаги интересите над България са стояли и стоят над всичко“, поясни той. Според него е напълно нормално, както се увеличават пенсиите, доходите на учителите, да има и повече средства за отбрана.   „Ще го кажа просто: „Който не храни своя армия, храни чужда.”Германия отделя малко над 1% от БВП, но БВП на Германия е толкова голям, че и 1% й е много”, заяви Каракачанов.   Той коментира и предстоящия военен парад за Деня на храбростта и българската армия на 6 май. „Много мърморковци питат колко ще струва. Моят стремеж е контактът между народ и армия да става по-тесен.”   Каракачанов отговори и на въпрос за участието на въоръжените сили в юбилея на ЦСКА.  „Не ме агитирайте, аз съм левскар и не си сменят нито отбора, нито идеологията. Трябва да признаем, че 7о години ЦСКА и други български отбори са писали историята на българския футбол. За какво е цялото това мрънкане? Че две хеликоптера ще направят демонстрации? Всичко това ще струва 2000 лева. Армията не може да си го позволи ли”, реторично попита той.  Каракачанов изцяло подкрепи предложението на Валери Симеонов да се върне стария регламент за пушене в заведението, което разрешава да се разделят помещенията на такива за пушачи и за непушачи. „Хората след работа искат да отидат на заведение, да пият две бири, да се отпуснат. Защо да не се обособят заведенията както беше преди? Ако заведението е малко, може да избере дали да е за пушачи или за непушачи. Какво печели държавата като си играем на контрол?  Какво направи Америка със сухия режим? Даде възможност на мафията да забогатее. Цинизъм е да разрешаваш производството на цигари, на продажбата им, а после да забраняваш да се пуши.  Ако някой в Брюксел, където измислят такива умнотии, е загрижен за здраветео, да забранят производството на тютюн.” Според Каракачанов правителството ще изкара мандата си, но това зависи от българските граждани. „Ако българските граждани преценят, че си вършим работата, ще бъдат толерантни към нас и ще изкараме мандата си. И разбира се, ако работим в синхрон и търсим общите каузи, които трябва да реализираме, а не партийните сметки”, категоричен бе лидерът на ВМРО. ", "date": "2018.05.04", "title": "Красимир Каракачанов: Марешки сe прави на велик пред чужденците с референдума за НАТО"}
{"url": "http://epicenter.bg/article/Ninova--Uvelichihte-minimalnata-rabotna-zaplata-s-50-lv--a-deputatskite-s-560-lv-/153435/2/0", "text": "  Председателят на социалистическата партия защити предложението за намаляване на депутатските заплати, което бе прието на нож от мнозинството, водено от ГЕРБ. По думите й в Кодекса на труда се казва за какво се дава заплата. „Никъде не пише, че заплата се дава, за да не се краде. Заплата се дава за положен труд. Има месеци, в които приемаме по десет закона, има такива, в които не приемаме нито един. Как заплатата се съотнася към резултата от труда ни“, заяви Нинова.   заяви лидерът на БСП в защита на предложението замразят депутатските заплати и да се премахнат всички привилегии, от които се ползват народните представители.   Нинова започна изказването си с цитат от депутатската клетва. И попита: \"Къде отиват принципите за равни права?\" Тя напомни, че останалите български граждани извън парламента не работят по-малко от депутатите, че да вземат по 800 лв. срещу техните 3500, и да имат 20 дни отпуска по Кодекс на труда, а народните представители - по 67 дни. Денонощно сме се скъсвали от работа, иронизира опонентите си Нинова. И обясни, че за извънреден труд пак си има регламентация в кодекса - 12 дни допълнителен отпуск. \"Било популизъм да изпълняваш Конституцията и законите на страната, да спазваш равенството и законите не е популизъм, а законност и ред\", заключи тя.   Нинова изрази очакване, че управляващите ще отхвърлят предложението на социалистите, но обеща, ако БСП спечели мнозинство, това да е първият акт, който ще гласува.   Предложението за намаляване на депутатските заплати е първа точка от дневния ред и предизвика разгорещени дебати в залата. За три години така ще бъдат спестени на хазната 15 млн. лв. Някои ще нарекат това популизъм, но това е солидарност, изтъкна зам.предсседателят на грепата на БСП Крум Зарков. С тези 15 млн. бихме могли да подпомогнем програмата за културния чек, даде пример социалистът. По думите му, ефектът от приемането на това предложение ще има и репутационен ефект в полза на народните избраници. Когато избирателите ги питали \"защо почивате повече\", депутатите нямали какво да отговорят, изтъкна още зам.-председателят на парламентарната група на левицата.   \"Клели смее св Конституцията. Всички граждани се раждат равни по права. Не се допускат никакви привилегии. В това сме е склели. Клели сме се в законите, които трябва да спазваме. Популизъм ли е фактът, че не се спазват Конституцията и законите? Вие твърдите, че трябва да получаваме по-високи заплати, за да не се стига до корупционни практики. Заплата, колеги, се получава не за да не се краде, а за положен труд. Ние тук представляваме хората, които са ни избрали. Искам един от вас да излезе на трибуната и да ми каже имената на трима граждани, които са ви е избрали, и са ви заявили: Увеличавайте си заплатите на всеки три месеца.  . Рано или късно нашите предложения ще бъдат приети. Обещавам ви го\", обърна се Нинова към ГЕРБ.  След Нинова думата взе   \"Всяка една опозиция предлага такива неща, но е факт, че когато БСП са били на власт не са изпълнили нищо от това, което говорят сега. Самия Георги Гергов е обяснявал, че не може да преброи червените милионери и олигарси в партията. Това днес е див популизъм. Аз имам контрапредложение - дайте да работим без въобще да получаваме заплата\", предложи той.  Веднага след него се   \"От БСП пак изкривяват фактите. Тук сме обсъждали многократно тази тема. Последно това се случи при приемането на Държавния бюджет за 2018 година. Факт е, че българският парламент има най-много пленарни заседания в сравнение с  Ако седим само тук по цял ден, нашите избиратели ще ни виждат само по телевизията. Нашата работа е свързана с обикаляне на избирателните ни райони.   Всичко над 111 лева по Кодекса на труда трябва да е незаконна заплата\", разкри Кирилов.   По-късно и Славчо Велков от БСП извади справка, според която за един месец Нинова има 8 неизвинени отсъствия, а Цветан Цветанов - 16. \"Ако Нинова е заработила 120 лева, то Цветанов е заработил - 60\", заключи Велков.   Красимир Велчев от ГЕРБ изтъкна колко губят, след като си зарежат бизнеса и станат депутати - той самият обеднял два пъти. Освен това му трябвали по два часа, за да се подготви за телевизионно участие. Това също е работа, особено пък, ако е в събота и неделя, изтъкна Велчев. \"Като ви слушам - живи да ви оплачем!\", иронизира соцдепутатът Филип Попов. Кое е несправедливо, г-н Велчев? Това, „че за 4 дни работа в НС получавате 8 пъти над минималната работна заплата, добави социалистът. \r\n \r\n", "date": "2018.05.04", "title": "Нинова: Увеличихте минималната работна заплата с 50 лв., а депутатските-с 560 лв! Справедливо ли е?"}
{"url": "http://epicenter.bg/article/Tsvetan-Tsvetanov-uchastva-v-107-ta-Sreshta-na-Upravitelniya-savet-na-Evropol-/153436/2/0", "text": "Председателят на Комисията по вътрешна сигурност и обществен ред в Народното събрание Цветан Цветанов участва в 107-та среща на Управителния съвет на Европол. Форумът се провежда днес в Националния дворец на културата в София, съобщиха от пресцентъра на ГЕРБ.  В качеството си на съпредседател на Съвместната група за парламентарен контрол на Европол Цветанов ще представи в началото на форума визията за бъдещото сътрудничество между Групата и Управителния съвет на Европол.  Припомняме, че в средата на март, в рамките на Българското председателство, бяха приети процедурните правила за парламентарен контрол върху работата на Европол от страна на националните парламенти и Европейския парламент.   Преди форума Цветан Цветанов се срещна с новия изпълнителен директор на Европол Катрин де Бол. Двамата обсъдиха доброто сътрудничество между България и Европол.  Сред основните теми в разговора бяха и резултатите от срещата на Съвместната група за парламентарен контрол на Европол, на която през март бяха приети процедурните правила за работата на Групата. Цветан Цветанов и Катрин де Бол отбелязаха важността да се изградят отношения на доверие между Европол и СГПК, за да може Групата да подпомага работата на агенцията.  ", "date": "2018.05.04", "title": "Цветан Цветанов участва в 107-та Среща на Управителния съвет на Европол "}
{"url": "http://epicenter.bg/article/-quot-Galap-quot--Ministrite-na-Borisov-priklyuchvat-parvata-godina-ot-mandata-s-dobra-sredna-otsenka-/153449/2/0", "text": "Министрите от третото правителство на Бойко Борисов приключват първата си година почти с добра средна оценка от българските избиратели - 3.71 по шестобалната система.    Най-висока средна оценка получава вицепремиерът Томислав Дончев, което явно е признание за експертния му образ и балансиран политически подход. Неговият резултат е добър не само сред поддръжниците на ГЕРБ но и сред по-широка политическа база в дясно-център.  Още няколко министри са оценени над средното, сред които са и двамата вицепремиери от Обединени патриоти и четирима “стари” министри от предишни кабинети на Борисов. Ето оценките им в низходящ ред: Лиляна Павлова - 4.12 , Владислав Горанов - 4.02, Красимир Каракачанов - 3.94, Валери Симеонов - 3.85, Теменужка Петкова - 3.78, Николина Ангелкова - 3.74, Николай Нанков – 3,73.  За отбелязване е добрата оценка за Красимир Каракачанов и Валери Симеонов, които не само за пръв път са във властта, но и представляват сравнително малка политическа сила. По-голямата част от министрите пък получават под средната за кабинета оценка.  Като основни фигури в един кабинет, финансовият министър и вицепремиери са с добри позиции, най-ниски са оценките в най-невралгичните ресори, а ресорите, свързани с европейските фондове и председателство, са в челото. В годините министър-председателят Борисов запазва най-висок рейтинг на доверие в сравнение с всички министри и по този начин в известен смисъл ги “дърпа” всичките напред.    ", "date": "2018.05.04", "title": "\"Галъп\": Министрите на Борисов приключват първата година от мандата с добра средна оценка "}
{"url": "http://epicenter.bg/article/Stanishev--Sledvashtiyat-byudzhet-na-ES---oshte-ot-sashtoto-/153450/2/0", "text": "Следващият бяджет на ЕС - още от същото. Така президентът на ПЕС Сергей Станишев коментира във фейсбук идеите за нов бюджет на Общността. В този вид, следващата финансова рамка на ЕС няма да донесе значителна промяна в живота на хората, убеден е той.  ", "date": "2018.05.04", "title": "Станишев: Следващият бюджет на ЕС – още от същото "}
{"url": "http://epicenter.bg/article/Tsvetanov--Grupata-za-parlamentaren-kontrol-shte-doprinese-za-legitimnostta-na-Evropol-pred-grazhdanite/153452/2/0", "text": "\"Европол е една от най-важните агенции на ЕС, която не само подпомага осигуряването на сигурността на ЕС, но и оказва директно влияние върху ежедневния живот на европейските граждани. Това заяви председателят на Комисията по вътрешна сигурност и обществен ред Цветан Цветанов по време на срещата на Управителния съвет на Европол. Цветанов участва във форума в качеството си на съпредседател на Съвместната група за парламентарен контрол на дейността на агенцията, съобщиха от пресцентъра на ГЕРБ.  Председателят на Комисията по вътрешна сигурност и обществен ред представи резултатите от последната среща на Съвместната група за парламентарен контрол на Европол през март в София, когато бяха приети Процедурните правила за работата на контролния орган. По време на изказването си Цветанов направи обзор на виждането на съпредседателите на Групата за организацията на съвместната й работа и сътрудничество с Управителния съвет на агенцията.  \"Сред основните цели на Съвместната група за парламентарен контрол е да допринесе активно за отчетността и легитимността на Европол пред гражданите\", каза Цветанов. Той подчерта още, че контролният орган трябва да бъде възприеман като партньор, който работи за подобряване на ефективността на Европол.  ", "date": "2018.05.04", "title": "Цветанов: Групата за парламентарен контрол ще допринесе за легитимността на Европол пред гражданите"}
{"url": "http://epicenter.bg/article/VMRO-i-balgari-ot-Makedoniya-na-shestvie-v-pamet-na-Gotse-Delchev-i-v-zashtita-na-imeto--Makedoniya-quot-/153453/2/0", "text": "ВМРО – Българско национално движение Ви кани на възпоменателно шествие в памет на Гоце Делчев - легендарен водач на българите в Македония.   Шествието ще се проведе на 04.05.2018 г. (петък) от 20:30 часа в Благоевград. То ще започне от паметника на Тодор Александров и ще приключи пред паметника на Гоце Делчев в града.   За пръв път след подписването на договора за добросъседство в подобно общо честване на легендарен български войвода и идеолог на националното обединение ще се включат и българи от Република Македония. Това ще е поредната братска проява на хората от двете страни на границата, която се противопоставя на опитите на неприятелски трети страни да посягат върху общата ни история. Македония не е само име, Македония е наша обща история, традиция, памет. Наша, на нас - братята от двете страни на Деве баир.  ", "date": "2018.05.04", "title": "ВМРО и българи от Македония на шествие в памет на Гоце Делчев и в защита на името „Македония\""}
{"url": "http://epicenter.bg/article/Ninova--Upravlyavashtite-ne-mislyat-za-naroda--a-pazyat-parite-i-blaginite-si-/153454/2/0", "text": "Лидерът на БСП Корнелия Нинова защити в огнено слово от парламентарната трибуна предложението на депутатите социалисти да се намали заплатата на народните представители и да се ограничат привилегиите им. Заплатата на обикновения българин увеличава ли се всяко тримесечие като нашата, кой почива колкото нас, попита риторично тя, обръщайки се към колегите си от мнозинството.       ", "date": "2018.05.04", "title": "Нинова: Управляващите не мислят за народа, а пазят парите и благините си!"}
{"url": "http://epicenter.bg/article/parad/153455/2/0", "text": "Денят на храбростта и празник на Българската армия – 6 май, ще бъде отбелязан с военен парад в гр. София. По повод 140-та годишнина от създаването на Българската армия във военния парад ще участват  над 1600 военнослужещи от Въоръжените сили, ще бъдат представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили.   . Командващ парада е командирът на Сухопътните войски генерал-майор Михаил Попов. По традиция парадът ще бъде открит от вертолет „Ми–17” на Военновъздушните сили, носещ националния флаг на Република България. При изпълнението на Националния химн по време на парада ще бъдат изпълнени 20 артилерийски салюта.    Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и представителните блокове с бойните знамена на: Военна академия „Г. С. Раковски”, Националната гвардейска част, Националния военен университет „Васил Левски”, Сухопътните войски, Военновъздушните сили, Военноморските сили,  68-ма бригада „Специални сили” и Мобилната комуникационно-информационна система (КИС), подчинена на Съвместното командване на силите.За първи път във военния парад на 6 май ще участва и представителен блок на Армията на Република Македония.   След представителните блокове на парада ще преминат в различни формации самолети и вертолети, които са на въоръжение във вертолетната, транспортната, учебната, щурмовата и изтребителната българска военна авиация.   вертолети Ми-24 и АS-532 AL„Cougar”, военно-транспортен самолет C-27J „Spartan”, учебните самолети  L-39ZA и „Пилатус“  РС9М и бойните самолети Су-25 и МиГ-29.      танк Т-72, 122 - мм самоходна гаубица „2С-1” - „Гвоздика“, бойни машини на пехотата - БМП-1и БМП-23, 120 мм самоходна минохвъргачка Б1–11 „Сани”, бронетранспортьор (БТР) 60ПБ, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън БМ-21 „Град”, тактически ракетен комплекс „Точка”, бронирани леки автомобили с повишена проходимост „Мерцедес” G 270, бронирана машина „Хамър”, бойни бронирани колесни машини „Commando seleсt” и „Guardian”, пускови установки от зенитно-ракетен комплекс С-300 (SA-10) и транспортно-зареждащи машини за зенитно-ракетни комплекси С-125 (SA-3) и С-200 (SA-5).    ще бъде извършена тържествена смяна на почетния гвардейски караул.    и знамената-светини пред паметника на Незнайния воин. Той ще бъде отслужен от Негово Преосвещенство Мелнишкият епископ Герасим.   В честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на Храбростта и празник на Българската армия, ще бъдат заместник-министърът на отбраната на Република Македония Беким Максути и началникът на Генералния щаб на Армията на Република Македония генерал-лейтенант Методия Величковски. в София ще бъде отслужен молебен за здраве за Българската армия.     в столицата ще започне музикалният парад, в който ще участват Гвардейският представителен духов оркестър, представителните духови оркестри на Сухопътните войски и Военноморските сили и фестивалният оркестър от състава на Националния военен университет „В. Левски” и военно формирование 24 150 - Стара Загора.   Музикалният парад на военните духови оркестри ще завърши с празнична илюминация по повод Деня на храбростта и празника на Българската армия.  ", "date": "2018.05.04", "title": "1600 военни, 52 бойни машини и 14 самолета ще участват в парада по повод 140-та годишнина на армията"}
{"url": "http://epicenter.bg/article/Rumen-Radev-posreshtna-prezidentite-na-Avstriya-i-Rumaniya-v-Ruse-/153457/2/0", "text": "Президентът на България Румен Радев посрещна тази сутрин в Русе своите колеги - президентите на Австрия и на Румъния Александър ван дер Белен и Клаус Йоханис, предаде БТА.  Ван дер Белен и Йоханис са в крайдунавския град по покана на Радев за неформална среща на тема \"Бъдещето на обединена Европа\". На нея ще бъдат обсъдени основни теми от европейския дневен ред, които са и сред българските приоритети на председателството на Съвета на ЕС.  Срещата в Русе е израз и на политическата воля на трите държави, които последователно ще поемат председателството на Съвета на ЕС, да се гарантира приемственост по ключови общи позиции в дневния ред на общността - като европейската перспектива за Западните Балкани, бъдещето на кохезионната политика, енергийната и транспортна свързаност в региона.  Градът е избран символично, тъй като сред основните теми на срещата ще бъде развитието на Дунавския регион, който има голямо значение за свързаността и повишаване на икономическия растеж в ЕС.  Тримата президенти се разходиха по централната пешеходна улица \"Александровска\", водени от кмета на града Пламен Стоилов и от неговия заместник Страхил Карапчански. В Русенския музей те си напарвиха обща снимка, след което започна и неформалната среща между тях.  Румен Радев, Александър ван дер Белен и Клаус Йоханис ще участват по-късно днес в конференция на тема \"Устойчиво развитие на Дунавския регион\" в \"Канев център\" на Русенския университет. Форумът ще бъде предшестван от три паралелни кръгли маси. Първата е посветена на устойчивото развитие на транспорта и инфраструктурата в Дунавския регион. Втората е свързана с устойчивото опазване на природното и културното наследство в Дунавския регион, а участниците в третата кръгла маса ще дискутират устойчивия растеж на иновациите и икономиката на знанието в Дунавския регион в условията на индустрия 4.0.  В късния следобед тримата президенти ще направят съвместни изявления за медиите, а след това в Русенския университет Румен Радев ще се срещне с кметове от Дунавския регион.  ", "date": "2018.05.04", "title": "Румен Радев посрещна президентите на Австрия и Румъния в Русе (Видео)"}
{"url": "http://epicenter.bg/article/Si-Tszinpin--Samo-sotsializmat-mozhe-da-spasi-Kitay/153434/7/0", "text": "  Социализмът доказа своята жизнеспособност и ефективност при преодоляването на многобройните предизвикателства, с които се наложи да се сблъска Китай и затова тази икономическа и социална концепция е способна да спаси китайския народ, да реши насъщните му проблеми.   Това заяви в петък президентът на Китай Си Цзинпин в реч по повод 200-годишнината на един от теоретиците на социализма Карл Маркс, съобщи БГНЕС.   \"От момента, в който бе създадена Китайската комунистическа партия, ние разглеждаме марксизма като основополагаща теоретична основа, която се сля в едно с китайската революция и процеса на държавно строителство\", заяви държавният глава. \"Китайският народ направи велик скок като престана да бъде в ролята на слаба нация в Източна Азия. Този пробив недвусмислено доказва, че Китай може да бъде спасен само от социализма\".    Си Цзинпин предупреди, че марксизмът, като ключова съставна част от националната идеология, ще допринесе за по-нататъшно засилване на откритостта на Китайската народна република, за динамичния ѝ ръст.    \"Само социализъм с китайска специфика ще даде възможност на нашата страна да се развива успешно\", резюмира той.    В Китай марксистката философия се разглежда като ръководна идеологическа основа. От 1978 година в страната започва политика на реформи и на откритост, и марскизмът, като обект на научно изследване, бе обогатен съществено. В процеса на китаизация, той бе белязан от три теоретични постижения - идеите на Мао Цзедун, теорията на Дън Сяопин и концепцията за \"тройното представителство\" (според което китайската комунистическа партия представлява интересите на напредничавите производителни сили, китайската култура и широки слоеве от населението на Китай.    През януари на пленум на ЦК на ККП идеите на Си Цзинпин бяха признати за \"най-новото постижение на китаизацията на марскистката теория\".  ", "date": "2018.05.04", "title": "Си Цзинпин: Само социализмът може да спаси Китай"}
{"url": "http://epicenter.bg/article/Skripal-i-dashterya-mu-sa-bili-otroveni-s-doza-ot-okolo-50---100-grama--Novichok--v-techno-sastoyanie/153438/7/0", "text": "  Бившият руски шпионин Сергей Скрипал и дъщеря му Юлия са били отровени с доза от около 50 до 100 грама „Новичок“ в течно състояние, според генералния директор на Организацията за забрана на химическите оръжия Ахмед Юзюмджу, предаде БНР.   Ахмед Юзюмджу отбеляза, че използваното количество „Новичок“ е значително повече от необходимото за научни цели, което предполага, че в конкретния случай в Солсбъри отровата е разработена като оръжие.    В интервю за „Ню Йорк таймс“ генералният директор на Организацията за забрана на химическите оръжия заявява, че 100 грама са еквивалент на 100 милиграма, а това е максималното количество, което може да се пренася като течност в ръчен багаж при полет със самолет.    Проби от веществото бяха взети от бравата на входната врата на дома на Сергей Скрипал, пейката в парка, където бяха намерени двамата след отравянето и още няколко места, посетени от Сергей и Юлия Скрипал.    Ахмед Юзюмджу допълва, че е важно да се отбележи, че използваният „Новичок“ изглежда много устойчив и от високо качество, тъй като не се е повлиял от климатичните условия и това обяснява защо химиците са успели да го идентифицират доста време след нападението.  ", "date": "2018.05.04", "title": "Скрипал и дъщеря му са били отровени с доза от около 50 - 100 грама „Новичок“ в течно състояние"}
{"url": "http://epicenter.bg/article/Leybaristite-i-torite-zagubiha-kontrola-v-klyuchovi-obshtini-na-mestnite-izbori-v-Angliya/153465/7/0", "text": "Двете основни политически партии във Великобритания – управляващата Консервативна партия и основната опозиционна Лейбъристка партия – загубиха контрола в ключови общини в местните избори в Англия, съобщи БНР. Местните избори обаче изглежда не навредиха много на Консервативната партия на премиера Тереза Мей, въпреки сериозните проблеми, които има с Брекзит, и имиграционния скандал с „поколението Уиндръш“, показват резултатите след преброяването на повече от две трети от гласовете.  До голяма степен запазването на позициите на торите се дължи на пълния провал на Партията за независимост (ЮКИП), чиито привърженици се пренасочват към Консервативната партия. Дори в лондонската община Кенсингтън енд Челси, където имаше голямо недоволство срещу управляващите консерватори по повод на пожара в „Гренфел Тауър“, те запазиха контрола си.  Лейбъристите се представят добре, но не напълно според очакванията. Те загубиха в Барнет, където се очакваше да спечелят, защото там живее голяма еврейска общност, така че разразилият се антисемитски скандал в партията явно си каза думата. Лейбъристите загубиха и на още няколко места в Лондон, които се очакваше да спечелят. Добрата новина за тях е, че тяхната партия за първи път за последните 15 години победи торите в предградията на Манчестър.  Либералдемократите изглеждат най-успешната партия в местните избори, тъй като са спечелили най-много нови общински места. В процентно изражение обаче те са далеч от двете основни партии. Новата партия Renew, която се опитва да запълни празнината в центъра на политическото пространство, се представя под очакванията.", "date": "2018.05.04", "title": "Лейбъристите и торите загубиха контрол в ключови общини след местните избори във Великобритания"}
{"url": "http://epicenter.bg/article/Trir-otbelyazva-200-godishninata-ot-rozhdenieto-na-Karl-Marks/153469/7/0", "text": "Германският град Трир отбелязват 200 години от рождението на Карл Маркс, съобщи БНР. По този случай пред родния му дом реч ще държи председателят на Европейската комисия Жан-Клод Юнкер, а още 200 високопоставени политици, историци и хора на изкуството ще присъстват на честванията. Очакват се и стотици демонстранти срещу празничното отбелязване на философа, с чието име се свързват някои от най-мрачните диктаторски режими в историята на човечеството.  Родният град на Карл Маркс Трир е в извънредно положение. Стотици полицаи са готови да охраняват митинги и протестни акции срещу честването на 200-годишния юбилей от рождението му. 1500 души пък ще присъстват на церемонията. Сред тях и председателят на ЕК Жан-Клод Юнкер. Министър-председателят на провинция Райнланд-Пфалц Малу Драйвер обяви, че е важно и правилно да се отбелязва рождението на един от световните умове. „Не трябва да спираме да четем трудовете му критично, но не бива да оставяме и философията му в ръцете на онези, които я идеологизират“, каза тя при откриването на празниците. В Трир ще присъстват и водещи политици от ГСДП – лидерът Андреа Налес, както и председателят на фондация „Фридрих Еберт“ Курт Бек.  Китай също се включи в празника, като подари на Трир доста спорен подарък – огромна статуя на Карл Маркс. За откриването й в града е и китайският посланик Ву Вейсхан.  Срещу честванията се обяви и дясно-популистката партия Алтернатива за Германия, която ще проведе мълчалив марш в знак на протест. По тяхна покана в града е чешкият президент Вацлав Клаус.", "date": "2018.05.04", "title": "Трир отбелязва 200-годишнината от рождението на Карл Маркс"}
{"url": "http://epicenter.bg/article/Kitay-se-gotvi-da-pokrie-Tibet-s-izkustven-snyag/153482/7/0", "text": "  Китай планира да предизвика изкуствени валежи от сняг в Тибет, за да реши проблема с недостига на прясна вода, съобщават от университета „Цинхуа“, който разработва проекта, предаде БНР. Към момента валежите в Тибет осигуряват около 7 % от потребяваните в Китай количества вода.   Според проекта изкуственият сняг трябва да покрие територия от 1,6 милиона квадратни километра. Това, смятат учените от университета, ще увеличи количеството на валежите в Тибет до 10 милиарда кубически метра годишно.   Разработката на проекта, наречен „Небесна река“, е започнала през 2016 година и е смятан за най-грандиозния екологически експеримент в историята.   Проектът предвижда монтирането на десетки хиляди инсталации в Тибет, които използват специално гориво. При изгарянето в атмосферата се отделят частици йодисто сребро, което ще привлича дъждовни облаци.   Според американски климатолози обаче по този начин ще бъдат обезводнени други райони, а създаденият дисбаланс крие екологични рискове.   Тибет е окупиран от Китай през 1950 година и оттогава е в състава на Китайската народна република.  ", "date": "2018.05.04", "title": "Китай се готви да покрие Тибет с изкуствен сняг"}
{"url": "http://epicenter.bg/article/Goranov-za-parada-na-6-may--Voennite-obichat-da-si-pokazvat-igrachkite/153480/2/0", "text": "Оценка \"много добър 4,50\" си написа финансовият министър Владислав Горанов за работата си през първата година от управленския мандат на ГЕРБ и ОП.  Горанов прочел, че хора са му дали оценка 4 за работата му през тази една година. \"Аз ще си дам оценка 4,50\", обаче показа самочувствие министърът на финансите, предаде Канал 3. \"Една година управление е и много, и малко, въпреки че при третото правителство на ГЕРБ преходът от второто към третото беше служебното правителство на Румен Радев\", коментира той в кулоарите на парламента. Най-голямо постижение може би това, че всички като общество бяхме успешни миналата година и тази година се очаква да бъдем още по-успешни, за мен е добра новина. Грешки не правят само онези, които не са във властта и затова е лесно да бъдем критикувани, особено от хора, които в съответствие с Конституцията нямат  много функции\", направи уговорка финансовият министър.   \"Понякога не сме достатъчно твърди, за да отстояваме правилни решения\", намекна още Горанов, че не му харесва, когато се поддават на популизъм и уличен натиск.   Според него много внимателно трябва да се търси баланс между взимането на непопулярни решения, за да не ерозира доверието, но и че не може да се мине без тях, ако са в полза на обществото. Колкото по-непопулярни решения се вземат, толкова по-ефективно става управлението и обществото. Лесните решения се наричат популистки\", заключи той. Аз смятам, че за една година основните репери, които поставихме в предизборната кампания и с които вероятно спечелихме доверието на българските избиратели, за да може да се изгради това управленско мнозинство, са изпълнени\", обобщи Горанов. И призова да си спомним, че са обещали да не се пипат данъци, а да се увеличат учителски заплати, стартирали са увеличението на минималните пенсии по искане на коалиционните партньори и в момента икономиката е отбелязала растеж. Той е в резултат на стабилността и това се вижда не само по постъпленията в бюджета, а и по статистиката на богатството на домакинствата. Горанов каза още, че дали е успешно едно управление, се вижда по това как живеят хората - дали по-добре, или по-лошо.   \"Ако погледнем основни макроикономически показатели, оценката може би е положителна. Разбира се, крайната оценка се дава по време на избори и към това трябва да се реферира, когато се дава критика. Съвсем скоро бяха изборите и ние ги спечелихме. Когато дойдат следващите избори и ако оценката е негативна, то тогава ще се даде шанс на някой друг\", отбеляза още финансовият министър. Не е лоша идея, отвърна министърът на финансите по повод опцията, че можехме да спестим и парите, които ще похарчим за военния парад на 6 май. И заключи: \"Военните обичат да си показват играчките\". Министърът коментира и депутатските заплати, но не пожела да потвърди, че преди години се отказа от парламента, именно защото били много ниски и не можел да гледа семейство с 2 000 лв.  ", "date": "2018.05.04", "title": "Горанов за парада на 6 май: Военните обичат да си показват играчките"}
{"url": "http://epicenter.bg/article/Korneliya-Ninova--Edna-godina--quot-Borisov-3-quot----nestabilnost--krazhbi--omraza-i-agresiya-/153484/2/0", "text": "Нестабилност, кражби, омраза и агресия! С тези думи охарактеризира третото правителство на Бойко Борисов лидерът на БСП Корнелия Нинова. В деня, в който кабинетът навърши една година, водачът на опозицията излезе с декларация от парламентарната трибуна.   За една година представители на властта са отговаряли над 100 пъти на въпроса стабилна ли е коалицията, изтъкна лидерът на БСП.", "date": "2018.05.04", "title": "Корнелия Нинова: Една година \"Борисов-3\"  - нестабилност, кражби, омраза и агресия!"}
{"url": "http://epicenter.bg/article/Tsvetanov-otiva-v-Zlatograd-za-praznika-na-rodopskoto-cheverme/153488/2/0", "text": "Председателят на Парламентарната група на ГЕРБ и заместник–председател на партията Цветан Цветанов ще бъде гост на празника на родопското чеверме в Златоград на 5 май 2018 г. Това съобщиха от пресцентъра на ГЕРБ.  От 10.00 часа в автентично аранжирани дворове като отпреди век ще се приготвят традиционни местни ястия, като майстори ще завъртят 150 чевермета.  Официалното откриване е от 11.00 часа с музикално шествие на оркестър \"111 каба гайди\". След това програмата ще продължи с изпълнения на фолклорни групи до късно вечерта на градския площад.  Кметът на община Златоград Мирослав Янчев и организаторите на събитието очакват гостите на празника да бъдат с народни носии.  Сред тях ще бъдат евродепутатът от ГЕРБ/ЕНП Владимир Уручев и народните представители от ГЕРБ-Смолян д-р Даниела Дариткова и д-р Красимир Събев, както и областният координатор на ГЕРБ и кмет на Смолян Николай Мелемов.  ", "date": "2018.05.04", "title": "Цветанов отива в Златоград за празника на родопското чеверме"}
{"url": "http://epicenter.bg/article/Borisov-pred-shefka-ot-NATO--Vdigame-na-2--razhodite-za-vaorazhenie/153489/2/0", "text": "България е един от най-лоялните членове на НАТО, доказан в операциите на Алианса и дал свидни жертви при изпълнението им, заяви министър-председателят Бойко Борисов. При срещата си със заместник-генералния секретар на НАТО Роуз Готемюлер, която е на посещение у нас, той подчерта, че евроатлантическият път на страната ни и членството в Европейския съюз са стратегически приоритет на правителството. Това се казва в съобщение на Правителствената информационна служба.   Борисов посочи, че България отдава приоритетно значение на стабилността и сигурността в страните от Западните Балкани и очаква напредъкът на държавите-кандидатки да бъде отчетен. „Трябва да изпратим ясни послания за продължаване на политическия ангажимент и практическото сътрудничество със страните от региона“, каза той. Министър-председателят обърна внимание на периодичните прояви на национализъм и етническо напрежение, които могат да доведат до сътресения в региона и подчерта, че поемането на ангажимент от страните от НАТО и ЕС към тях ще донесе повече стабилност. „Искаме да превърнем Балканите в строителна площадка, а не в гробове от масови убийства и етнически конфликти“, каза той.   Министър-председателят информира заместник-генералния секретар на НАТО, че България е готова с актуализирани проекти за придобиване на нови бронирани машини за Сухопътни войски и нов тип боен самолет за ВВС. За по-късен етап се разработва и проект за два многофункционални модулни кораба. „Въпреки че политическите ни опоненти не приемат увеличението на средствата за въоръжение, мисля, че с тези проекти ние ще ние покрием изискването на НАТО за отделяните разходи за отбрана“, каза Борисов.   НАТО продължава да подкрепя България, която е ценен партньор и има изключителен принос в общите ни операции, особено към мисиите в Косово и Афганистан, посочи заместник-генералният секретар на Алианса. Роуз Готемюлер посочи, че е впечатлена от професионализма на въоръжените сили. Тя даде висока оценка и за ролята на България за задълбочаване на сътрудничеството между Алианса и ЕС и приветства успешното провеждане на ротационното председателство на Съвета.    ", "date": "2018.05.04", "title": "Борисов пред шефка от НАТО: Вдигаме на 2% разходите за въоръжение"}
{"url": "http://epicenter.bg/article/Karakachanov--Balgariya-podkrepya-i-raboti-aktivno-za-evroatlanticheskata-integratsiya-na-Makedoniya-/153490/2/0", "text": "България подкрепя и работи активно за евроатлантическата интеграция на Македония. Това каза министърът на отбраната Красимир Каракачанов по време на съвместно изявление с министъра на отбраната на Република Македония Радмила Шекеринска след работна среща, проведена днес в София, съобщиха от пресцентъра на министерството на отбраната.  По думите му - от всички държави в Западните Балкани, които са заявили желание за членство в Европейския съюз и НАТО, Македония е страната, която е решила позитивно най-много проблеми, и е в най-напреднал стадий на своята подготовка за членство.  По думите му – срещата на днешния ден има своята символика: „На 4 май и в Македония, и в България почитаме един голям герой Гоце Делчев. Точно преди 115 години той загина за свободата на Македония и неговото дело се почита както в Македония, така и в България. Когато има нормален диалог и добри отношения, ние вече не спорим за тази дата, а говорим за други, по-сериозни неща. Защото за България е жизнено важно в Западните Балкани да има мир, спокойствие и ред, а това може да стане само ако бъдат интегрирани в Европейския съюз“, допълни министърът на отбраната Красимир Каракачанов.  Министърът на отбраната на Република Македония Радмила Шекеринска отбеляза, че утрешната неформална среща в София на министрите на отбраната на страните-членки на Европейския съюз е много важна не само за България, а и за Западните Балкани. „Благодаря за поддръжката, която правителството на Република България постоянно дава на Македония и за членството в НАТО, и за членството в ЕС. Това е много важна подкрепа, особено когато идва от нашия съсед“, подчерта министър Радмила Шекеринска. По думите й - това показва, че подписаният Договор за приятелство, добросъседство и сътрудничество между Македония и България, не е останал само на хартия. „Ако погледнете само активностите в отбраната, ще видите, че този договор отвори много врати и инициативи“, посочи тя.  По думите й участието на представителен блок на Армията на Република Македония в парада в София по повод 6 май – Ден на храбростта и празник на Българската армия е в знак на това - колко са важни добрите междусъседски отношения. „Смятаме, че това е добра инициатива, затова я поддържаме“, посочи министър Шекеринска.  „Това е един знак на партньорство и съюзничество“, допълни от своя страна министърът на отбраната Красимир Каракачанов. “Какъв по-хубав знак за всички онези вътрешни и външни фактори на Балканите, които се опитваха да ни разделят и да създават изкуствени проблеми? Какъв по-добър знак да покажем, че искрено желаем Македония да се интегрира и да имаме съюзнически и приятелски отношения“, подчерта той.  През май предстои съвместна тренировка между специалните сили на България и Македония.  ", "date": "2018.05.04", "title": "Каракачанов: България подкрепя и работи активно за евроатлантическата интеграция на Македония "}
{"url": "http://epicenter.bg/article/Balgarski-i-US-piloti-trenirat-obshti-operatsii-v--Trakiyski-orel---2018--/153501/2/0", "text": "Българо-американската летателна тренировка “Тракийски орел-2018“ беше открита днес в авиобаза Граф Игнатиево, собщиха от министерство на отбраната.  Двустранните полети с изтребителите F-15C/D на 123-та експедиционна авиационна ескадрила от състава на 142-ро авиационно крило на Националната гвардия на щата Орегон ще продължат до 8 юни 2018 г. От българска страна участват самолети МиГ-29 от авиобаза Граф Игнатиево, Л-39 от Учебната авиационна група в Долна Митрополия, както и формирования от Зенитно-ракетни войски на Военновъздушните сили и Сухопътни войски.  Основните цели на тренировката са постигане на по-висока оперативна съвместимост на българските Военновъздушни сили за участие в операции под егидата на НАТО, повишаване на теоретичната, летателната и тактическа подготовка на личния състав, както и усъвършенстване на процедурите по логистично осигуряване и поддръжка на гостуващи формирования.  По време на летателната тренировка ще се изпълняват задачи в пълния спектър на подготовките, водени от родовете войски от Военновъздушните сили.  В средата на месеца е планирано тридневно пребазиране на американски F-16 от 52-ро авиационно крило на Военновъздушните сили на САЩ в Европа, Шпангдалем, които ще се включат в тренировъчните полети с българските и американски изтребителни екипажи.  По време на тренировката ще бъдат изпълнени съвместни задачи във въздуха с изтребители „Eurofighter Typhoon“ от състава на Кралските Военновъздушни сили и екипажи на румънските ВВС, които ще оперират от авиобаза Михаил Когълничану в Румъния.  ", "date": "2018.05.04", "title": "Български и US бойни пилоти тренират общи операции в “Тракийски орел - 2018” "}
{"url": "http://epicenter.bg/article/Mezhdunaroden-doklad--Balgariya-e-izostavila-obitatelite-na-sotsialnite-si-domove/153504/2/0", "text": "Обитателите на социални домове на практика са изоставени от българската държава, която не им осигурява възможността за общуване, комфорта и грижата, които са им нужни, а също така ги лишава от достоен живот. Това е заключението на Европейския комитет против изтезанията към Съвета на Европа. Той публикува последния си доклад с наблюдения от есента на 2017 г. по искане на българските власти.  Експертите посочват, че са получили информация, че пациенти от Психиатричната болница в Раднево са били пребивани от служители на лечебното заведение. Установено на място е, че последните се разхождат с палки.  „Невъзможността да бъдат наети нови санитари в Психиатричната болница в Раднево е довела до неприемливата практика да бъдат наемани за целта пациенти от мъжкото отделение за наркомани, които са помагали на другите служители и при контрола и удържането на други пациенти”, посочват авторите на доклада.  В Раднево и Севлиево делегацията на комитета е видяла и „разнебитени” болнични отделения, от които някои пациенти нямало възможност да излизат с дни наред.  Посетени са били и домовете за хора с умствена изостаналост в Батошево, Качулка и Твърдица, както и обекти за хора с психиатрични заболявания в Твърдица и Радовец. И за петте места е имало информация за насилие над настанените лица, като в Твърдица и Радовец е установено и че санитарите носят палки.  В тази връзка и от комитета посочват, че сливенската районна прокуратура е започнала досъдебно производство за причините за смъртта на 30-годишен мъж в дома в Твърдица.  Авторите на доклада отбелязват, че всички посетени обекти са били ремонтирани в една или друга степен, но „голямата част от базата остава мърлява, бедна и лишена от лично пространство особено за хората с по-тежки увреждания”.  В Радовец точно за тези хора са били предвидени само две спални помещения, в едното от които условията са следните: „Обитателите са открити лежащи на леглата си, покрити от мухи, подът е наводнен от урина и покрит с изпражнения”. Твърди се, че властите са направили нови помещения, които покриват санитарните изисквания.  В Качулка и отново в Радовец са открити и изолатори, които противоречат на българското законодателство.  На всички места е констатирано, че персоналът е недостатъчен, а понякога бройката е „окайващо ниска”.  В доклада се отбелязва, че в обектите за лишаване от свобода условията постепенно се подобряват, но все още материалната база е на лошо равнище (напр. с дървеници даже в прясно отремонтирани килии и отговор на властите, че решение може да се очаква чак през лятото на 2018 г.), а корупцията остава голям проблем, също както и насилието между затворници – особено в следствения арест на „Г.М.Димитров” и в затворите в София и Варна.  ", "date": "2018.05.04", "title": "Международен доклад: България е изоставила обитателите на социалните си домове"}
{"url": "http://epicenter.bg/article/Antoniya-Petrova-pochiva-v-Gartsiya-s-misteriozen-mazh--Snimki-/153441/10/100", "text": "Моделката Антония Петрова вие форми по плажовете на Гърция.     Носителката на титлите \"Мис България 2009\" и \"Мисис Русия 2012\" сподели кадри от екзотичната си ваканция в страната на боговете.  Тя е отседнала в Пефкохори – малко китно градче, разположено в югоизточната част на полуостров Касандра, Халкидики.   На снимките, с които тя лично се похвали на профила си в Инстаграм, 33-годишната синеока съблазнителка позира по изрязан бански на фона на басейн, а компания й правят бутилка шампанско и две чаши. С кого обаче споделя глътките и усмивките си в страната на маслините Антония, остава пълна загадка. Източник: woman.bg", "date": "2018.05.04", "title": "Антония Петрова почива в Гърция с мистериозен мъж  (Снимки)"}
{"url": "http://epicenter.bg/article/Keyt-Uinslet-prizova-damite-da-ne-razgolvat-tvarde-shtedro-platta-si/153459/10/100", "text": "Британската актриса и носителка на Оскар  , известна със своята елегантност на червения килим, отправи призив към дамите да не разголват твърде щедро плътта си, когато попадат във фокуса на вниманието, пише в. \"Дейли мейл\".  42-годишната звезда смята, че известните представителките на нежния пол показват изобилие от плът, водени от погрешни мотиви.   \"До известна степен изпитвам неудобство да виждам жени, които очевидно са облечени по начин, предразполагащ останалите да ги зяпат. Смятам мотивите им за погрешни. Когато аз вляза в помещение, се надявам да осъществя интересни разговори с присъстващите. Не се вълнувам дали хората ме гледат или не\", споделя  .  Актрисата допълва, че до голяма степен дължи нагласата си към избора на тоалети за светски прояви на  .   \"Когато се приготвям за събитие, не се стремя непременно към показност. Майка ми винаги казваше: \" \", допълва носителката на Оскар.   Източник: Дарик", "date": "2018.05.04", "title": "Кейт Уинслет призова дамите да не разголват твърде щедро плътта си"}
{"url": "http://epicenter.bg/article/Ekstsentrichniyat-stil-na-Knyaginya-Kalina-stana-obekt-na-diskusii-po-tsyal-svyat--Snimki-/153463/10/84", "text": " обикалят от седмици социалните мрежи, а нейният стил отново стана обект на дискусии.   Княгиня Калина бе на церемонията за отбелязване на 25-годишнината от смъртта на бащата на крал Хуан Карлос в Испания. Тя се появи   – консервативно сако и пола, съчетани с воал на главата, който разкриваше ексцентрични плитки.   А причината за интереса към визията й бяха  , които бе подбрала. Княгиня Калина винаги изпъква на светските събития. \r\n \r\n и е определяна като ексцентрична по отношение на тоалетите си.   Експериментира и с косата си – . Много често може да бъде забелязана с   – с шевици, пафти и кърпи. Друг път пък привлича погледите с ярки тюрбани.   Източник: Дарик", "date": "2018.05.04", "title": "Ексцентричният стил на Княгиня Калина стана обект на дискусии по цял свят (Снимки)"}
{"url": "http://epicenter.bg/article/Mariya-zamesena-v-lyuboven-triagalnik--Batkov-sin-otreche-vrazka-s-folkpevitsata/153473/10/100", "text": "В любовен триъгълник бе замесена фолкпевицата Мария в последните дни, след като две публикации я свързаха с двама различни баровци.   Според вестник „България днес”от няколко месеца тя е хлътнала по роден бизнесмен, който от дълги години живее в Англия. Мария пази в тайна връзката си, за нея знаят само най-близките хора до изпълнителката – майка и щерка Марая.   „До мен има нов мъж. Никога няма да го покажа“, призна наскоро певицата.   Според информация на изданието, новият избраник е мастит бизнесмен, който управлява няколко фирми на Албиона. Въпросният мъж е доста по-възрастен от миньончето, но въпреки това е яко хлътнал по нея.   Новият на Мария също е прясно разведен и иска колкото се може по-бързо да открие отново любовта. През седмица Мария лети до Англия, за да прекарва време с новия си приятел. Само за последния месец Мария прекара повече от 10 дни на Острова, където се наслаждава на любовта с избраника си.   Мария е категорична, че е лудо влюбена в мъжа до нея. Тя вече е запознала семейството си с гаджето си и те го харесват изключително много.   „Научаваш се да обичаш отново, когато се влюбиш отново“, гласи последният статус на изпълнителката.   Междувременно Тодор Батков-син отрече информацията, че има връзка с фолкпевицата Мария от близо две седмици. Според публикацията във вестник „Уикенд” двамата били засечени на романтична вечеря в столичен ресторант, който заедно напуснали.   С публикация в социалните мрежи наследникът на бившия собственик на „Левски” обясни, че изпълнителката на „Червеният картон” просто е част от рекламната кампания на неговия магазин за кожи. Източник: woman.bg", "date": "2018.05.04", "title": "Мария замесена в любовен триъгълник: Батков-син отрече връзка с фолкпевицата"}
{"url": "http://epicenter.bg/article/Nikoleta-Lozanova-nazhezhi-do-cherveno-plazh-v-Kipar--Snimki-/153483/10/100", "text": "Николета Лозанова няма умора в рекламата на своите бански костюми. Тя пусна нова порция снимки с оскъдно облекло на каменистите плажове в Кипър, които буквално се разтопиха от горещите форми на плеймейтката и нейна приятелка.    Горещите кадри събраха хиляди лайкове за броени часове. На най-голяма популярност обаче се радваше снимка на Николета, на която татуирана мъжка ръка дърпа деколтето й.  Фотосът породи спекулации, като много от феновете на плеймейтката набързо разпознаха новия стар мъж на Нило - вратарят Николай Михайлов.    Източник: Блиц", "date": "2018.05.04", "title": "Николета Лозанова нажежи до червено плаж в Кипър (Снимки)"}
{"url": "http://epicenter.bg/article/Megan/153500/10/100", "text": "Пикантни подробности за живота на бъдещата съпруга на принц Хари Меган Маркъл бяха разкрити в средата на април в книгата \"Меган, холивудска принцеса\" от Андрю Мортън. Андрей Мортън е наричан \"кралският биограф\", тъй като публикува първата и най-пълна биография на принцеса Даяна. А днес писателят се фокусира върху бъдещата й снаха Меган. Мортън провежда разговори  с няколко от най-близките приятели на актрисата, за да разкрие любопитни епизоди от живота й на страниците на книгата си.  Андрю Дейвид Мортън е британски журналист и писател, публикувал биографиите на множество кралски особи, включително тази на принцеса Даяна. Бившият репортер разглежда под лупа и живота на някои холивудски звезди като Том Круз, Мадона и Анджелина Джоли. Мортън работи за три лондонски таблоида - Daily Star, News of the World и Daily Mail - до 1987 г., преди да започне самостоятелна издателска дейност. Преди броени дни, на 12 април 2018 г., от печат излезе последната му книга, посветена на бъдещата съпруга на внука на кралица Елизабет Втора. Това се случи около месец преди Меган и Хари да се кажат официално \"Да\" пред цял свят.      Андрю Мортън събира информация от няколко души, близки до американската актриса.  - Звездата от \"Костюмари\" е очарована от кралското семейство още от дете. Като тийнейджър пък мечтае да стане \"Даяна Номер 2\". - В юношеските си години Маркъл е буквално \"обсебена\" от принцесата. Тя дори прекарва няколко дни, плачейки, след новината за автомобилната катастрофа и смъртта й през 1997 г. - Според една от приятелките й Меган е израснала като \"привлекателен\" и \"добре контролиран социален катерач\", за да постигне целите си. - Противно на коментарите, биографът на Даяна заявява в заключение, че Маркъл \"ще направи монархията по-привлекателна\" и \"ще извиси Великобритания в мултикултурен план\".     Андрю Мортън издава биографията на принцесата, озаглавена: \"Даяна. Истинската й история\", на 7 юни 1992 г. - пет години преди съпругата на принц Чарлз да загуби живота си при катастрофа в Париж.   На страниците той твърди, че принц Чарлз е възобновил аферата си с Камила Паркър Боулс, а Даяна поддържа връзка с майор Джеймс Хюит.  Книгата, която разкрива предполагаемото самоубийственото нещастие на принцесата, предизвиква медийна буря, а коментарите не стихват години наред.   Година преди публикуването, през 1991 г., Мортън подготвя читателите, като разкрива, че е направил тайно интервю с Даяна, в което тя открито разговаря за брака си и трудностите на живота в Двореца.   Превод: Епицентър.бг", "date": "2018.05.04", "title": "Биографът на Даяна: Меган Маркъл ще приобщи монархията към мултикултурна Великобритания"}
{"url": "http://epicenter.bg/article/Viktoriya-Bekam-se-snima-s-Antani-Dzhoshua-pred-WC/153514/10/100", "text": "Дори на високи токчета стилната Виктория Бекъм пак бе около 30 см по-ниска от Антъни Джошуа, световния шампион в бокс в тежка категория.   Това се вижда ясно на снимката, която те си направиха пред мъжката тоалетна в лондонско заведение. Виктория е с ръст 1,62 м, а Антъни - 1,98 м.   похвали се в Инстаграм певицата, която развива успешен бизнес като моден дизайнер.   Източник: Канал 3", "date": "2018.05.04", "title": "Виктория Бекъм се снима с Антъни Джошуа пред WC"}
{"url": "http://epicenter.bg/article/megan/153519/10/0", "text": "Остават по-малко от две седмици до кралската сватба на годината. Принц Хари и Меган Маркъл ще се венчаят на идната събота, 19 май.   От секретарията на внука на кралица Елизабет Втора публикуваха официалния списък с присъстващи на церемонията. Според съобщението това е начинът на младоженците, по които да изразят благодарността си подкрепата и прекрасните пожелания от страна на Британската общност, родната страна на младоженката и целия свят.    - Принц Хари и Меган Маркъл ще посрещнат родителите на булката на територията на Уиндзор. Г-н Томас Маркъл и г-жа Дориа Рагланд ще пристигнат във Великобритания няколко дни преди сватбата, което ще даде възможност на семейството на принц Хари, включително и на Кралицата, Единбургския херцог, Принцът на Уелс и Херцогът и Херцогинята на Кеймбридж да се опазнаят с бъдещите си роднини. - И двамата родители на булката ще имат важна роля в церемонията. Сутринта преди сватбата г-жа Рагланд ще пътува с дъщеря си до замъка Уиндзор. А г-н Маркъл ще отведе дъщеря си до олтара на параклиса \"Свети Джордж\".    Меган Маркъл е изключително щастлива, че родителите ѝ ще бъдат до нея в този важен и щастлив ден, посочват още от Кенсингтънския дворец. - Принц Хари е поканил семейството на покойната си майка. Всички братя и сестри на Даяна, принцеса на Уелс, ще присъстват.  - Принц Джордж и принцеса Шарлот ще са шафери на сватбата на чичо си.  Превод: Епицентър.бг", "date": "2018.05.04", "title": "Официално: Родителите на Меган Маркъл ще присъстват на сватбата, баща й ще я отведе до олтара"}
{"url": "http://epicenter.bg/article/Prezidentat-Rumen-Radev---na-poklon-pred-Balgarskiya-voenen-memorial-v-Novo-selo/153540/10/0", "text": "На 6 май 2018 г. Фондация „Българска памет“ и д-р Милен Врабевски организират съвместно българо-македонско честване на Деня на храбростта, което по традиция ще се проведе на Българския военен мемориал в Ново село, Македония.    Той е възстановен и подържан с лични средства на д-р Врабевски и е едно от 471 български военни гробища в Македония, в което са положени тленните останки на 71 български войници, загинали в Балканската, Междусъюзническата и Първата световнa войнa.   Те произхождат от всички области на днешна България и на отнетите с Ньойския договор територии на Стара България.   В деня на небесния покровител на българската армия Св. Георги, стотици граждани, политици, общественици, посланици и дипломатизаедно ще отбележат Деня на храбростта и ще отдадат почит на падналите по бранните полета български воини.   Специални гости на историческото събитие ще бъдат  , Председател на Фондация „Българска памет“,  , Президент на Република България, , евродепутат,  ,  кмет на Петрич,    По покана на Фондация „Българска памет“ в поклонението ще вземат участие Детския хор и Духовия оркестър на НМУ „Любомир Пипков“ – София, както и 400 младежи от Югозападна България, Македония и Западните покрайнини.     И тази година, заупокойна молитва в памет на падналите герои ще бъде отслужена от главата на Македонската православна църква, Негово блаженство архиепископ Стефан и от Негово високопреосвещенство Струмишки митрополит Наум. С полагане на венци от името на българските държавни институции, почит към паметта на падналите в защита на националните идеали ще отдадат гвардейците от Националната гвардейска част.   По време на събитието ще бъде наградени ученици от Струмица, Македония за успешно участие в конкурса на Фондация „Българска памет“ за есе на тема „Моят герой от 11-та Пехотна македонска дивизия“.   Превърналото се в традиция събитие всяка година събира на едно място деца от двете страни на границата. Целта на родолюбивата инициатива е подобаващото отбелязване на значими за нашата история събития.   Стремежът е да се даде добър пример за съвместно празнично честване в духа на добросъседския диалог и солидарност между България и Македония в перспективата на общото европейско бъдеще.                   Възстановеният още през 2006 г. Военен мемориал със средства на Фондация „Българска памет“ се превръща от изоставено военно гробище в историческо светилище, което през последните години се посещава от хиляди, решили да отдадат почит на загиналите български войници.   Поклонението в Ново село, Македония, ще се започнев 12:45ч. местно време (13:45 ч., българско).", "date": "2018.05.04", "title": "Президентът Румен Радев - на поклон пред Българския военен мемориал в Ново село"}
{"url": "http://epicenter.bg/article/Kakvo-vi-ochakva-prez-mesets-may-spored-lichnoto-vi-slanchevo-chislo/153541/10/0", "text": "Вижте какво ви очаква през месец май според личното ви слънчево число.   Личното ви слънчево число се използва, за да изчислите цикъла на личния си месец, а това ви помага да прогнозирате какво ви  очаква през него.   Ако все още не знаете кое е вашето слънчево число, вижте тук:       След като вече знаете слънчевото си число, вижте какво ви е подготвил предстоящият месец.     За тези със Слънчево число 1 месец май 2018-а е 8-и личен месец в лична година 3. Този месец трябва да ви донесе финансови възнаграждения, както и уважение и признание. Това, разбира се, е пропорционално на усилията, които сте вложили през изминалата част от годината.   Това е месец, през който трябва да се съсредоточите върху кариерата си, да бъдете визионери и да не се сдържате, когато става въпрос да покажете на света колко сте способни. За тези, които са в бизнеса, това е подходящо време за финализиране на сделки и подписване на договори. Инвестициите обикновено са благоприятни, както и исканията за заеми, ипотеки или други методи на финансова подкрепа. По всички светски въпроси е настъпило време да протегнете ръка и да постигнете целите си. Не се страхувайте да поемете риск сега.   Що се отнася до сърцето, е време да се вземете в ръце. Вие ще сте в добро настроение и ще се чувствате благословени с толкова много добри приятели наоколо и с прекрасен партньор, но когато става дума за сериозна ангажираност, трябва да изчакате няколко месеца, когато ще гледате по-реалистично по тези въпроси. За тези, които не са въвлечени във връзка, \"случайна\" среща с човек от миналото може да донесе вълнуваща романтика.       За тези, които имат Слънчево число 2, месец май 2018-а е 9-и личен месец в лична година 4 и може да доведе до емоционални сътресения, дължащи се на несправедливо отношение. Приятел или колега може да предаде доверието ви и  да осъзнаете, че това не е само временно разочарование, а краят в отношенията ви. Докато имате причина да се ядосвате, трябва да запазвате самообладание.   Помнете, че не сте виновни. Това позволява на гнева и разочарованието да се превърнат в разбиране и опрощение дори ако ситуацията не може да бъде спасена. Като начин за изцеление на този тип рани животът може да ви даде възможност да се включите в добра кауза. Жертването на част от вашето време и енергия ще се окаже много възнаграждаващо и ще донесе някои предимства, които няма да бъдат очевидни.   Възможно е кариерата ви да е насочена към промяна на посоката, която може да ви донесе тревога. Погледнете към следващия месец, за да разберете този аспект от живота си.     За тези със Слънчево число 3 месец май 2018-а е 1 личен месец в лична година 5. Той носи чувство за свежест или ново начало в личния ви живот и кариера. Вие сте по-енергични и решителни от миналия месец, което ще ви помогне да се справите със забързаното темпо, което този месец ви носи. Това е време на възможност и необходимост от бързо адаптиране.   Ще бъдете избрани да играете важна роля в някакво ново начинание - възможност да напреднете в кариерата си - но това ще изисква кураж и желание да жертвате някои краткосрочни цели. От финансова гледна точка това е опасно време, подхождайте с внимание.   Ако сте без половинка, може би ще се срещнете с някой много интересен и привлекателен човек този месец. Въпреки това новите романтични отношения, започнали в този момент, са склонни да изгарят бързо. Привличането е физическо и непосредствено, но може да се провали веднага щом се подложи на тест. Ако вече се е случило да имате подобни отношения, може да изпаднете в ситуация, която да не е във ваша полза и да ви донесе лоши последствия.     За тези със Слънчево число 4 месец май 2018-а е 2-ри личен  месец в лична година 6. Този месец поставя акцент върху хармонията и дипломацията във всички взаимоотношения, включително и в работната среда.   Вие сте по-чувствителни и осъзнавате чувствата на другите повече, отколкото през миналия месец, и ще бъдете призовани да използвате тези способности. Вероятно ще се окажете в ролята на посредник или миротворец, за да поддържате хармония на работното място. Най-добре е да се научите да бъдете твърди, но и дипломатични, с баланс, такт и чувствителност, от една страна, и постоянство и убеждение, от друга. Трябва да сте в състояние да посрещнете тези предизвикателства и да излезете с летящ старт от тях. Романтиката също е силно облагодетелствана, особено за новите отношения.   Финансовите награди вероятно ще дойдат през този месец. Бъдете подредени, за да не се окажете по средата на хаос, който не можете да контролирате. Сега е моментът да намерите основателни причини, заради които да се настроите оптимистично.     За тези със Слънчево число 5 месец май 2018-а е 3-ти личен месец в лична година 7 и това е отлично време за отдих и игра. Отпуснете се и ако е възможно, отидете на почивка. Свържете се с вътрешното си Аз, мечтайте и споделяйте тези чувства и мисли с някой, на когото имате доверие. Нуждата ви от общуване ще се увеличи през този месец. Чувствате промени на хоризонта, но ще чакате събитията да ви отнесат в нова посока. Поискайте съвети и наблюдения от другите.   Ще продължавате да правите добро впечатление на тези, с които работите, но не заради повишената чувствителност и осъзнаване, какъвто беше случаят през април, а поради способността ви да се изразявате добре и да мотивирате другите да виждат нещата по вашия начин. Внимавайте обаче да не ставате манипулативни.   Това е \"късметлийски\" месец за вас. Вие сте на точното място в точното време и вероятно случайността ще е във ваша полза. Вие сте по-привлекателни за противоположния пол, отколкото обикновено, и може да получите някои интересни предложения.     За тези със Слънчево число 6 месец май 2018-а е 4-ти личен месец в лична година 8. Това е време на упорита работа, напредък и възможности. Както и по-голямата част от тази година, фокусът през май е върху кариерата и финансите. Възможно е да имате чудесна възможност, която идва по пътя ви, който предлага всички видове промени, като например преместване на местоживеене (през юни или около ноември), смяна на работодателя или повишение.   Ранната част на май може да бъде разочароваща поради необходимостта да се включите в рутинни дела и подробности. Ще трябва да наваксвате и може да се чувствате неспокойни и отегчени. Но не се обезкуражавайте, защото по-късно този месец ще  донесе възможността, която сте очаквали. Вие сте по-организирани и управлявате добре времето си. Ще бъдете надеждни и нетърпеливи да се погрижите за някои дълго отлагани задачи.   Вашите отношения стават по-хармонични. Ако сте ангажирани в дългосрочна любовна връзка, трябва да намерите комфорт и сигурност, за да замените някои стари съмнения сега.     За тези със Слънчево число 7 месец май 2018-а е 5-и личен месец в лична година 9 и води до много промени и идеи, които ви насочват в различни посоки. Сега сте неспокойни и нетърпеливи. Енергията ви е разпръсната, но сте готови да направите голяма крачка напред. Преместването или пътуването ще донесат вдъхновение.   Вие сте на важен етап от живота си, в който се чувствате неспокойни, но също така знаете, че една промяна към по-добро е в непосредствена близост. Вие се чувствате развълнувани и объркани едновременно. Вие наистина не разбирате какво се случва и мотивацията, която ви ръководи в продължение на много години, изглежда остаряла. Поставяте под въпрос основните си ценности и желания и изпитвате загуба на посока. Вашият най-добър подход е да изчакате нещата. Не започвайте нови начинания, освен ако не сте сигурни, че ще ги следвате.   Социалните събития са изключително благоприятни през май. Трябва да сте наоколо, да сте свободни и да се забавлявате. Както вече споменахме, през тази и следващата година преминавате през огромни промени и поради тази причина взаимодействието с другите е терапевтично. Тя ви помага да се справите с турбуленцията, която се случва вътре във вас.     За тези със Слънчево число 8 месец май 2018-а е 6-и персонален месец в лична година 1. Това е месец на отговорност, безкористно даване и желание да отделяте време и енергия за нуждите на другите. Вътрешните и обществените въпроси сега се преместват на преден план в живота ви.   Любовта е голямата ви възможност през май и може да изисква ангажираност. Дългите размирици между двойките ще започнат да излизат на повърхността. Следователно, това може да достигне една от двете крайности: по-дълбока ангажираност и по-трайна любов или разделяне и развод.   Честността е от съществено значение за положителното развитие на месеца. Може да се окажете изкушавани да поемете лесния начин да излезете от някакво неудобно положение. Въпреки това благородните лъжи могат да станат грозни и много разрушителни. По принцип това е подходящо време за кариерни и финансови въпроси, стига да сте мъдри и внимателни. Не забравяйте да избягвате спекулации и да се възползвате от шансовете.   Този месец може да ви накара да участвате в правна афера и ако случаят е такъв, можете да очаквате положителен резултат, стига да се придържате към истината и да се държите почтено. Вашата етика и морални ценности - сега повече от всяко друго време - са от решаващо значение за вашия успех.     За тези със Слънчево число 9 месец май 2018-а е 7-и личен месец в лична година 2. Това е време на мощни самооткрития и интуитивни възприятия. Освен това е много духовно време, което ви кара да се отдръпнете от шума и суматохата на всекидневието. Сега фокусът ви е над духовното ви Аз, докато разглеждате мистерията на собственото си съществуване, вашата цел в живота и вашата посока.   Това е време да направите четенето и медитацията важни, тъй като вашите интереси са духовни, а не светски.   Това е време за мъдрост и прозрения, дори предубеждения и откровения, които нямат нищо общо с интелектуалното усилие, а са резултат от повишено съзнание и свободно течащ канал между вашето съзнание и вашето подсъзнание. Бъдете особено внимателни към вашите мечти и посоката и прозрението, които предлагат сега.   Този месец е отлично време да си вземете почивка, стига да избягвате групови дейности. Социалните потребности ще ви направят раздразнителни и безполезни. Бъдете със себе си или се насладете на смислени дискусии с близки за вас хора. По този начин можете да задълбочите брака или романтичните си отношения.", "date": "2018.05.04", "title": "Какво ви очаква през месец май според личното ви слънчево число"}
{"url": "http://epicenter.bg/article/Stivan-Achikor--Lyubovta-e-ezikat-na-vselenata/153542/10/0", "text": "\"Любовта е езикът на вселената, любовта е вдъхновение!\", Това заяви в \"Следобед с Криси\" по Канал 3 певецът Стивън Ачикор - участник в категорията \"Електронна музика\" във втория BG MUSIC FESTIVAL, който ще се проведе на 8 и 9 юни в Летния театър на гр. Сандански.   \"За първи път се включвам в музикален фестивал и адски силно се вълнувам\", каза той.   В тв предаването Стивън гостува заедно с певицата Пламена, която пък е състезател в същия фестивал, но в категория \"Поп\".     Дългокраката красавица с ангелски глас се наложи да стане преводачка в ефир на изпълнителя с африкански корени, като демонстрира прекрасно владеене на английски.   От време на време Ачикор \"превключваше\" на български, като поясни, че посещава редовно курсове по български език.   \"Намерих дома си в България и възнамерявам да направя още много нови песни, само да науча по-добре български\", сподели той, като се закани, че това ще се случи неизбежно, макар и стъпка по стъпка, малко по малко.   \"Вървя по път от цветове и светлина, по пътекка, изтъкана от цветове и синяния\", поетично издаде още певецът.   И поясни: \"Има различни типове обич, тя не е само цветна, например - розова, но може да бъдее черна или бяла\". Той изпрати и послание към зрителите: \"Въпреки многото трудности по пътя на любовта, хора, не се отчайвайте, не се отказвайте от нея!\"   Пламена пък призна, че в категорията си има много силна конкуренция в лицето на певци като  Симона Загорова, Мойсей, новосформираното трио ICE & MARTINNA FEAT. NAS.   Според певицата BG MUSIC FESTIVAL е музикално събитие, което дава зелена светлина на автори и изпълнители във всички музикални жанрове на популярната модерна бг музика.  ", "date": "2018.05.04", "title": "Стивън Ачикор: Любовта е езикът на вселената"}
{"url": "http://epicenter.bg/article/Kirkorov-se-zabarka-v-ogromen-skandal---pokazva-sreden-prast--naliva-detsa-s-alkohol--SNIMKI--VIDEO--/153545/10/0", "text": "Възмутени граждани пуснаха петиция за отнемането на званието „народен артист“ на Филип Киркоров, съобщава \"Монитор\".  Главни двигатели на вълната от недоволство в Русия са жителите на град Тюмен. Причината – нецензурният текст и клипът към новата песен на поп идола - „Цвет настроения синий“. Видеото към парчето показва как мега звездата показва среден пръст и са засегнати теми като алкохолизма и тютюнопушенето, като дори в един кадър Киркоров дава спиртна напитка на дете.  Песента всъщност е отговор на рап вълната в руската музика.  „Докато някои се борят и събират подписи в петиция против моето настроение в синьо, нашето „Цвет настроения синий“ успя да оглави класациите в Apple Music и в Itunes“, написа в отговор естрадната легенда от български произход в профила си в Инстаграм.  ", "date": "2018.05.04", "title": "Киркоров се забърка в огромен скандал - показва среден пръст, налива деца с алкохол (СНИМКИ, ВИДЕО) "}
{"url": "http://epicenter.bg/article/Georgi-Markov-prez-salzi-za-Gundi--Beshe-geniy---VIDEO--/153442/8/0", "text": "75 години след рождението и 47 след смъртта на Георги Аспарухов - Гунди, той все още продължава да живее в спомените и идеалите на феновете на \"Левски\" и на целия български футбол, а причината е невероятната му харизма и футболният му гений! Това заяви бившият член на изпълкома на Българския футболен съюз и народен представител от ГЕРБ Георги Марков в предаването \"Тази сутрин\" по бТВ.  \"Много бързо се завъртяха годините. Аз съм от последното поколение, което го е гледало на живо и си го спомня. Бях на 21, когато си отиде нелепо само на 27 години заедно с русокосия чаровник Котков. Гунди беше футболен гений! И същевременно явление, което надхвърляше рамките на футбола и спорта. Той беше явление в нашия обществен живот. В комунизма, когато въобще не се е мислело, че ще има демокрация и президентска институция, бабите по опашките му викаха \"Президента\". Той беше невероятно харизматичен, едно от най-красивите момчета на България, невероятно скромен и много мъжко момче\", спомни си той.  Марков е свидетел на завладяващата игра на легендарния футболист на \"Левски\", както за \"сините\", така и в националния отбор.  \"Той беше любимец и на противниците. Пред очите ми е великият Христо Бонев как плачеше на погребението. И Чико Дерменджиев, който плачеше, когато Гунди напусна като войник \"Ботев\" Пловдив и се върна в \"Левски\". Той беше явление неподлежащо на никакви класации във футбола. Тогава се гордеехме, че Гунди не избяга, че не стана родоотстъпник и не отиде в \"Милан\", който тогава даваше луди пари. Държавата го пускаше, но той беше патриот и каза: \"Има един \"Левски\" и една България, в които ще умра!\", припомни още той.  А как се е запознал с Гунди и кои са най-запомнящите мачове в кариерата на нападателя, чуйте в следващото видео:  ", "date": "2018.05.04", "title": "Георги Марков през сълзи за Гунди: Беше гений! (ВИДЕО) "}
{"url": "http://epicenter.bg/article/Arsen-Venger--Razocharovanieto-e-golyamo/153456/8/0", "text": "  Мениджърът на \"Арсенал\" - Арсен Венгер, е ядосан от пропуските на футболистите на английския отбор в реванша с \"Атлетико\" Мадрид от полуфиналите в Лига Европа, съобщи  bTV . \"Артилеристите\" отпаднаха след загуби с 0:1 във втората среща и с общ резултат 1:2, а френският специалист все още не знае дали ще работи в друг отбор след раздялата си с лондончани.   \"Беше доста труден двубой, но имахме шансове да се разпишем. „Атлетико“ Мадрид знае как да играе в точно такива мачове. Поздравявам ги за класирането за финала, бяха фаворити. Пожелавам им успех. Много съм тъжен в този момент. Разочарованието е огромно. След края на сезона ще си взема почивка и ще мисля какво да правя в бъдеще. Нямам никакви планове в този момент\", заяви Венгер след двубоя в Мадрид.    След края на сезона френският специалист се разделя с \"Арсенал\" след 22 години начело на отбора от Северен Лондон.  ", "date": "2018.05.04", "title": "Арсен Венгер: Разочарованието е голямо"}
{"url": "http://epicenter.bg/article/Islyamska-darzhava-sas-zloveshta-zaplaha-predi-Svetovnoto-v-Rusiya--Izbiyte-vsichki-/153529/8/0", "text": "Бойци на терористичната групировка „Ислямска държава“ (ИД) призоваха последователите си да организират атаки срещу световното първенство по футбол това лято в нова онлайн пропаганда, пише британският вестник „Дейли Мейл“. Един от плакатите на ИД идва с надпис на френски език, който гласи „Избийте всички!“. Това е най-новата серия от заплахи, които джихадистката групировка отправя към Мондиал 2018, който започва на 14 юни в Москва.  Припомняме, че през април „Ислямска държава“ предупреди руския президент Владимир Путин, че „ще плати и цена за избиването на мюсюлмани“. Тогава плакатът показваше джихадист, който държи автомат, на заден план се вижда Путин, изобразен като мишена, както и футболни трибуни. През март и аржентинската футболна звезда Лионел Меси попадна под прицела на джихадистите. Нападателят на Барселона е изобразен на пропаганден плакат с оранжев гащеризон, коленичил до боец от „Ислямска държава“ (картината напомня кадрите с екзекуции извършвани от групировката).", "date": "2018.05.04", "title": "Ислямска държава със зловеща заплаха преди Световното в Русия: Избийте всички!"}
{"url": "http://epicenter.bg/article/Bravo--Vtora-evropeyska-titla-po-borba-za-Balgariya-/153544/8/0", "text": "Страхотното представяне на българските момичета на Европейското първенство по борба в Русия продължава. След Биляна Дудова, с европейска титла се поздрави и Тайбе Юсеин. Нашето момиче триумфира със златния медал в категoрия до 62 килограма след много драматична битка с представителката на домакините Инна Тражукова и победа с 11:8, предаде БЛИЦ.  Битката бе много драматична и съпътствана с много обрати и куриозни моменти. Представителката на домакините поведе с 3:0 точки, но до края на първата част Тайбе намали до 3:2. В края на първата част се оказа, че има проблем с таблото и схватката бе забавена с няколко минути.  През втората част рускинята стигна до четвърта точка след избутване, а малко по-късно опита атака, която първо начално бе оценена с четири точки в нейна полза. Последва контестация от българска страна и след видеоповторнието решението бе променено на четири точки за българската състезателка заради ефектна контраатака и две за съперничката. При това положение Тайбе имаше предимство при резултат 6:6. Въпреки това тя осъществи атака, която донесе още четири точки в актива. В края на схватката Тражукова намали до 10:8, а след изгубена контестация в последната секунда крайната победа с 11:8 бе оформена.  Така Тайбе подобрява класирането си от миналата година, когато взе сребърен медал на шампионата на Стария континент в Нови Сад. Златото е първо за Юсеин от световни и европейски първенства при жените, а отличието е вече осмо в кариерата ѝ.  ", "date": "2018.05.04", "title": "Браво! Втора европейска титла по борба за България "}
{"url": "http://epicenter.bg/article/Tereza-Mey-izbegna-tezhko-porazhenie-na-mestnite-izbori--sochat-parvite-danni-ot-vcherashniya-vot/153443/7/0", "text": "  В полунощ (българско време) приключи изборният ден на местните избори във Великобритания и британците очакват официалните резултати от тях днес. Избираха се над 4400 общински съветници в 150 общински съвета, по-специално в главните градове на Англия Лондон, Манчестър, Лийдс и Нюкасъл. Някои общински съвети се обновяват напълно, а други частично, припомнят световните агенции цитирани от БТА.   Столицата бе е основният залог на вота и лейбъристите имаха амбициите да спечелят няколко района там, които са традиционно консервативни като Уестминстър и Уондзуърт. В Кенсингтън и в Челси торите се очаква да платят цената за пожара в небостъргача Гренфел, в който миналата година загинаха над 70 души и за който оцелелите ги смятат за виновни, отбелязва Франс прес.   Към 1,30 по Гринуич днес първите резултати даваха в Лондон печалба от 56 места за консерваторите, отстъпление с 4 места за лейбъристите и спад от 76 места за подкрепящата Брекзит Партия за независимост на Обединеното кралство, според Би Би Си. Тези данни обаче далеч не отразяват общата тенденция от вота, отбелязва Франс прес.   Ройтерс отбелязва, че консерваторите на Тереза Мей са избегнали тежко поражение в Лондон и са постигнали печалби в други райони на други места, които подкрепят Брекзит. Това показват първите резултати от вота. Лейбъристите обаче също са постигнали печалби в столицата, допълва агенцията.   Въпреки че запазват като цяло контрола си, консерваторите губят отделни места в районите Уестминстър и Уондзуърт. Резултатите от други места в 32-те лондонски района показват, че прогнозите за ориентиране на столицата към лейбъристите са се материализирали, въпреки че не толкова силно, че да причинят тежки поражения, които ще представляват сериозен проблем за Мей.   Извън Лондон консерваторите си връщат контрола в районите, подкрепящи Брекзит - Питърбъроу и Базилдън, като до голяма степен това става за сметка на антиевропейската Партия за независимост на Обединеното кралство.   В 19 ч. по Гринуич се очаква да бъдат обявени пълните резултати и от вота.  ", "date": "2018.05.04", "title": "Тереза Мей избегна тежко поражение на местните избори, сочат първите данни от вчерашния вот"}
{"url": "http://epicenter.bg/article/Orban--Shte-zashtitavame-hristiyanskata-kultura--nyama-da-podchinim-stranata-na-prishaltsi--/153447/7/0", "text": "Ще защитаваме християнската култура и няма да подчиним страната на пришълци отвън. Това заяви унгарският премиер Виктор Орбан пред общественото радио, цитиран от БТА.  Той посочи, че главните му политически цели остават непроменени. \"Ние градим християнска демокрация от стар тип, дълбоко вкоренена в европейските традиции, които поставят на челно място човешкото достойнство и разделението на властите“, добави Орбан.  Унгарският премиер назначи днес вътрешния министър Шандор Пинтер и министъра на икономиката Михай Варга за заместник-премиери в новото си правителство, предаде Ройтерс.  Орбан обясни в интервюто, че Пинтер ще отговаря за националната сигурност в обновената структура на неговия нов кабинет, в който се създава централизиран сектор, подчинен пряко на премиера, който ще отговаря и за обединената разузнавателна служба.  Варга ще бъде гарант за финансовата стабилност и предсказуемост, добави Орбан, който бе преизбран с голямо мнозинство след парламентарните избори през април, на които неговата дясна партия ФИДЕС получи мнозинство от две трети, което й дава възможност да променя конституцията.  Орбан добави, че предвид на новото голямо мнозинство, на което се опира, ще предложи отново конституционната поправка за укрепване на националната сигурност, която не успя да прокара в парламента през 2016 г.  ", "date": "2018.05.04", "title": "Орбан: Ще защитаваме християнската култура, няма да подчиним страната на пришълци! "}
{"url": "http://epicenter.bg/article/-Tuitar--preporacha-na-potrebitelite-si-da-smenyat-parolite-si-/153486/7/0", "text": "Социалната мрежа „Туитър” препоръча на потребителите си да сменят незабавно своите пароли, предава бТВ.  Компанията прави това като предпазна мярка, след като е открит бъг в системата, който записвал паролите в незащитен файл.  „Туитър” не посочват откога е съществувала тази грешка, нито колко пароли са били разкрити.  Мрежата има над 330 милиона потребители.  ", "date": "2018.05.04", "title": "„Туитър” препоръча на потребителите си да сменят паролите си "}
{"url": "http://epicenter.bg/article/Muharem-Indzhe---osnovniyat-oponent-na-Erodagan-za-izborite-na-24-yuni/153491/7/0", "text": "Кандидатите за президент на Турция на основните партии вече са ясни. Основната опозиция – Народнорепубликанската партия, обяви, че Мухарем Индже ще бъде техният кандидат за най-високия пост в държавата, съобщи БНР. Решението беше взето с мнозинство на закрито заседание на парламентарната група на формацията в Анкара, в което участваха 110 народни представители. На конгреса на Народнорепубликанската партия тази пролет кандидатурата за председател на депутата от Ялова събра неочаквано висока подкрепа, но въпреки това лидерът Кемал Кълъчдароглу запази позицията си. Кандидатурата на Реджеп Тайип Ердоган ще бъде внесена днес във Висшата избирателна комисия. Това ще направят премиерът на Турция Бинали Йълдъръм и лидерът на Партията на националистическото действие Девлет Бахчели. 316 депутати от управляващата Партия на справедливостта и развитието с подписите си издигнаха кандидатурата на действащия държавен глава. Ердоган подписа коалиционното споразумение с националистите на борда на самолета си на връщане от визита в Южна Корея. Междувременно председателят на Висшата избирателна комисия Сади Гювен съобщи имената и на другите кандидати, чиито документи са изрядни и са успели да съберат 100 000 подписа.   Това са лидерите на лявонационалистическата партия „Ватан“ Догу Перинчек, на „Добрата партия“ Мерал Акшенер, която неотдавна се отцепи от националистите, на умерено проислямската \"Партия на щастието\" Темел Карамоллаоглу и на малката дясноцентристка \"Партия на справедливостта\" Ведждет Йоз.   Очите в Анкара са вперени и в една жена, която иска на всяка цена да вгорчи живота на турския президент. Името й е Мерал Акшенер, пише американското издание “Политико”, цитирано от хърватския “Ютарни лист”. Преди почти 20 години тя бе министър на вътрешните работи, а в Турция е известна и с названието, прославило Маргарет Тачър - “Желязната лейди”. Акшенер, 60-годишна ветеранка на турската политика, бе член на Партията на националистическото движение /ПДД/, но когато видя, че колегите й дават подкрепа на Ердоган в парламента когато това бъде необходимо, тя вдигна ръце от  всичко и тръгна по свой път. Тя реши почти сама да се противопостави на могъщия държавен глава, а движението, което обедини около себе си, стана толкова масово, че разтревожи и самия Ердоган, пише “Политико”.   В момента Акшенер е единствената личност, която стои на пътя на плановете на Ердоган да си осигури официално всемогъщество в Турция. Нещата отидоха толкова далече, че някои анализатори смятат, че тъкмо тя държи ключа за амбициите на президента. С всяка седмица нейните митинги стават все по-масови. Журналист от вестник “Политико” бе свидетел на неин митинг в Анкара и на всеобщата еуфория, която се създаде, когато Акшенер излезе на трибуната. От публиката се чуха и възгласи “Мерал премиер!”", "date": "2018.05.04", "title": "Мухарем Индже - основният опонент на Ердоган за изборите на 24 юни"}
{"url": "http://epicenter.bg/article/Peskov-za-izyavlenieto-na-Zeman--Tova-dokazva-nesastoyatelnostta-na-obvineniyata-na-London-sreshtu-Moskva/153492/7/97", "text": "Изявлението на чешкия президент Милош Земан, че нервнопаралитично вещество от групата “Новичок” е било произведено в незначително количество и съхранявано в Чехия, говори “красноречиво” за несъстоятелността на обвиненията на Великобритания към Русия. Това заяви днес говорителят на Кремъл Дмитрий Песков, цитиран от ТАСС.   Думите на Земан потвърждават “абсолютната провокационност и авантюристичност на цялата история със семейство Скрипал”, каза Песков за отравянето бившия руски разузнавач Сергей Скрипал и дъщеря му Юлия, за което Лондон обвини Москва.   Шефът на кремълската пресслужба отбеляза, че Земан не е съобщавал, че в Чехия е произведено същото вещество, с което са били отровени Сергей и Юлия Скрипал. “Ние с голяма доза сигурност изказвахме предположението, че това вещество е можело да се произвежда в други държави по света, в частност в страни, които, както те твърдят, разполагат с противоотрова, и навярно също са произвеждали това вещество или са притежавали някакви количества от това вещество”, каза Песков.   По-рано днес Земан, който се позова на доклади на чешкото военно разузнаване, съобщи още, че агентът от групата “Новичок”, използван за отравянето на Сергей Скрипал и дъщеря му Юлия в Солсбъри на 4 март, е от типа А234, докато този, произведен в Чехия, е бил от типа А230, предаде ДПА.", "date": "2018.05.04", "title": "Песков за изявлението на Земан: Това доказва несъстоятелността на обвиненията на Лондон срещу Москва"}
{"url": "http://epicenter.bg/article/Rahoy-za-razpuskaneto-na-ETA--Samo-shumotevitsa-/153495/7/0", "text": "  Испанският премиер Мариано Рахой нарече съобщението на ЕТА, че се саморазпуска, \"шумотевица и пропаганда\", и се зарече да продължи преследването на екстремистите от баската сепаратистка групировка, предадоха светонти агенции.   Той говори ден след като ЕТА обяви в открито писмо до баския народ, че е \"разпуснала напълно структурите си\", припомня БТА.   Испанският премиер отбеляза, че групировката не е постигнала целта си за създаване на независима държава на баските чрез насилие.   \"Каквото и да прави или говори, ЕТА няма да намери начин да остане ненаказана, - каза Рахой. - ЕТА може да обяви своето изчезване, но нейните престъпления, както и мерките на съдебната система, няма да изчезнат.\"   Испанският външен министър Хуан Игнасио Соидо Алварес каза, че силите за сигурност \"продължават да преследват терористите\".   \"Членовете на ЕТА не получиха нищо, след като престанаха да убиват, както няма да получат нищо и за заявлението си, че се разформироват\", подчерта той, цитиран от ТАСС.   За периода на своята терористична кампания през испанския преход към демокрация от края на 70-те години на миналия век групировката уби 853-ма души, припомня АП.   ткритото писмо бе публикувано на баския новинарски сайт naiz.eus. В него ЕТА, цитирана от Ройтерс, обяви, че е \"разпуснала напълно всичките си структури\" и че \"повече няма да изразява политически позиции, да подема инициативи или да взаимодейства с други актьори\". Тя обещава занапред да се стреми към \"обединена, независима, социалистическа баскоговоряща и непатриархална Баска страна, но ще преследва тези цели извън рамките на ЕТА.   На 3 май в централата в Женева на Групата за разрешаване на конфликти бе прочетено второ писмо на баската сепаратистка организация, в което тя отново потвърждава, че слага край на 60-годишното си съществуване и прекратява всякаква дейност. То бе прочетено от Дейвид Харланд, изпълнителен директор на Центъра на хуманитарен диалог. В него се казва, че \"ЕТА бе родена от народа, а сега отново се разтваря в народа\". \"Ние взехме това наше последно решение, за да преминем към нова историческа фаза\", пише в писмото.   Очаква се групировката да формализира разпускането си по време на официално събитие във Франция утре.    ", "date": "2018.05.04", "title": "Рахой за разпускането на ЕТА: Само шумотевица!"}
{"url": "http://epicenter.bg/article/Rusiya-pokazva-raketite--quot-Iskander-M-quot--na-parada-v-Kaliningrad-/153496/7/0", "text": "На парада по повод Деня на победата - 9 май в Калининград ще бъде показан оперативно-тактическият ракетен комплекс \"Искандер-М\", който постъпи на въоръжение в Балтийския флот. За това съобщи РИА Новости, като цитира началник отдела по информационно осигуряване на пресслужата на Западния военен окръг капитан първи ранг Роман Мартов.  \"Искандер-М\" се появи за първи път пред публика в четвъртък, на нощната репетиция на парада на площада на Победата в Калининград.  В парада в Калининград ще участват общо около 1800 военнослужещи от Балтийския флот и другите бойни съединения от региона, както и 60 единици бойна техника. Сред тях ще бъдат най-новите дистанционно управлаями специални транспортни платформи \"Платформа-М\", бронетранспортьори БТР-82А, голямокалибрени оръдия \"Хиацинт\", зенитно-ракетни комплекси\"С-400\", брегови ракетни комплекси \"Бал\" и \"Бастион\", реактивни системи за залпов огън \"Град\", зенитни пушечно-ракетни комплексы за близко действие \"Панцир-С1\", танкове Т-72, бойни машини на пехотата \"БМП-2\".  Разполагането на комплексите \"Искандер-М\" в Калининградска област отдавна тревожи страните от НАТО, отбелязват руските медии. На практика в обсега на ядрените бойни глави на ракетите влизат териториите на цяла Източна Европа, включително Берлин, Варшава и други столици.   ", "date": "2018.05.04", "title": "Русия показва ракетите \"Искандер-М\" на парада в Калининград "}
{"url": "http://epicenter.bg/article/Nov-sblasak-mezhdu-gratski-i-turski-korabi-v-Egeysko-more/153497/7/0", "text": "Гръцки военен кораб се е сблъскал с турски кораб в Егейско море, съобщава БГНЕС, цитирана от Нова телевизия. Гръцката флота съобщи, че турският търговски кораб е \"приближил и ударил\" един от техните оръжейни кораби, който участвал в учение на НАТО. След сблъсъка търговският кораб отплувал в турски води, допълни флотата.  \"Никой не е наранен и не са причинени сериозни щети\", се казва в съобщението.  Турция от десетилетия оспорва гръцкия суверенитет над егейските води и въздушното пространство близо до турските брегове, за който Атина твърди, че се основава на следвоенни договори.    ", "date": "2018.05.04", "title": "Нов сблъсък между гръцки и турски кораби в Егейско море"}
{"url": "http://epicenter.bg/article/12-dushi-zaginaha--sled-kato-slonove-pregaziha-bezhanski-lager/153499/7/0", "text": "Дванадесет бежанци загинаха, след като уплашени слонове прегазиха един от най-големите бежански лагери в света, съобщава BBC, цитирана Нова Телевизия. Животните унищожиха много от домовете в лагер на рохингите в Бангладеш. „Слонът го стъпка. Децата ми са единственият извор на радост за мен, а сега синът ми е мъртъв”, разказва опечалена майка. Десетгодишният й син загива под краката на един от слоновете. Проблемът е, че огромните бежански лагери препречват маршрути, които слоновете използват за миграция от векове насам. Животните се объркват и стресират, когато се отклонят от маршрута си.   ООН реши да сложи наблюдателни кули и специално обучени екипи, които да насочват животните при преминаването им през лагера. С това се надяват да избегнат повече смъртни случаи, както сред хората, така и сред слоновете. Засега нито един слон не е пострадал. ", "date": "2018.05.04", "title": "12 души загинаха, след като слонове прегазиха бежански лагер"}
{"url": "http://epicenter.bg/article/ES-shte-se-pridarzha-kam-iranskoto-yadreno-sporazumenie/153502/7/0", "text": "Европейският съюз ще продължи да се придържа към изпълнението на споразумението за ядрената програма на Иран, съобщи представител на Европейската комисия (ЕК), коментирайки възможността САЩ да се откаже от сделката до 12 май.  \"ЕС вярва, че това споразумение е в стратегически интерес на Съюза и ние ще се придържаме към него\", каза той, цитиран от БГНЕС и Нова телевизия.  Президентът на САЩ Доналд Тръмп многократно заяви, че иранската сделка не е попречила на Иран да създаде ядрено оръжие, а само е отложила деня, в който то ще бъде на разположение на Техеран. На 12 януари 2018 г., когато дойде времето за следващото \"сертифициране\" на споразумението, ръководителят на администрацията на САЩ остави в сила режима на замразяване на санкциите срещу Иран, но предупреди, че няма да направи повече. Както се очаква, президентът ще обяви решението си до 12 май.", "date": "2018.05.04", "title": "ЕС ще се придържа към иранското ядрено споразумение"}
{"url": "http://epicenter.bg/article/Ruski-uchen--Dozata--s-koyato-se-tvardi--che-e-otroven-Skripal--mozhe-da-ubie-tseliya-Solsbari-/153509/7/0", "text": "Бившият руски двоен агент Сергей Скрипал и дъщеря му са били отровени с доза между 50 и 100 г от бойно вещество. Това е съобщил шефът на Организацията за забрана на химическото оръжие (ОЗХО) Ахмет Юзюмджу, цитиран от вестник \"Ню Йорк таймс\", съобщи РИА Новости, цитирана от Дарик и БТА.  Веднага след инцидента в британския град Солсбъри на 4 март британските власти заявиха, че Сергей и Юлия Скрипал са били отровени със създаденото в Русия нервнопаралитично бойно вещество А234, известно като \"Новичок\". Русия обаче категорично отрече да е замесена в отравянето.  РИА Новости цитира Леонид Ринк - един от хората, разработвали системата за химическо оръжие \"Новичок\" - според когото такова количество от същото бойно средство би могло да унищожи цялото население на Солсбъри. Според него това доказва съмнителността на версията, че двамата са били отровени именно с това вещество.  Сергей Скрипал и дъщеря му Юлия бяха настанени в болница веднага след като бяха намерени на улицата в безпомощно състояние, но успяха да се съвземат, макар че британските власти и досега не са показали никакви кадри с тях след инцидента.  Британското ръководство излъга, когато обвини Русия, че е единствен производител на химическото оръжие \"Новичок\", каза в Москва днес говорителката на руското външно министерство Мария Захарова. \"Мъглата се разсейва и многобройните лъжи да правителството на Тереза Мей стават все по-ясни\", написа Захарова във Фейсбук.    Тя се позова на изявлението на чешкия президент Милош Земан, който потвърди, че чешките военни също са произвеждали и експериментирали с боен газ от семейството \"Новичок\".  Отравянето на Скрипал във Великобритания ще попречи на руско-британското антитерористично сътрудничество при гарантирането на сигурността по време на световното първенство по футбол, което започва в Русия през юни, каза руският заместник-министър на външните работи Олег Сиромолотов, цитиран от Ройтерс.  ", "date": "2018.05.04", "title": "Руски учен: Дозата, с която се твърди, че е отровен Скрипал, може да убие целия Солсбъри "}
{"url": "http://epicenter.bg/article/Putin-vstapva-v-dlazhnost-bez-saltanati/153511/7/0", "text": "  Встъпването в длъжност на Владимир Путин, избран за президент на Русия на 18 март, този път ще е доста по-скромно и без показни тържества. Това става ясно от сценария за инагурацията му, която ще бъде на 5 май, съобщи  Dir.bg .   Така встъпването на президента в неговия четвърти пореден мандат ще бъде без тържествен прием в Кремъл за руския елит. Това бе традиция и неизменно се провеждаше през 2000, 2008 и 2012 година. Присъстваха висши чиновници, министри, политици и общественици.   Приемът не бе публично събитие и за него обикновено се пускаха по 1-2 кратки   с откъси от словото на президента. Сега този прием се отменя, според официалната версия-заради тържествения прием по случай 9 май.   Отменено е и преминаването на кортежа на Путин по московските улици, въведен през 2012 година. Тогава това преминаване на лъскави лимузини стана едно от най-обсъжданите събития в социалните мрежи, съобщи \"Дожд\". Причината- кортежът минаваше по улици, изцяло блокирани за целта.   Сега кортежът ще бъде само на територията на Кремъл. Владимир Путин ще излезе от работния си кабинет и ще се придвижи до Големия Кремълски дворец. Там ще произнесе клетва, ще получи символите на властта и ще държи реч. След като излезе от двореца, ще се срещне за кратко с хора, които са участвали в избирателната му кампания като доброволци.      ", "date": "2018.05.04", "title": "Путин встъпва в длъжност без салтанати"}
{"url": "http://epicenter.bg/article/Viktor-Orban--Nikakvi-pari-na-ES-ne-tryabva-da-hodyat-pri-migrantite-/153512/7/0", "text": "Унгарският министър-председател заяви, че би блокирал дългосрочния бюджет на ЕС и допълни, че парите на Съюза не трябва да ходят при мигрантите, предава Politico. Орбан заяви, че Будапеща няма да одобри следващата Многогодишна финансова рамка, ако тя не е доволна от съдържанието ѝ. Европейската комисия разкри в сряда своето предложение за бюджета, но окончателната версия трябва да бъде одобрена единодушно от всички страни членки.  „Това ще бъде дълъг дебат и преговорен процес“, заяви Орбан. „Унгарците нека не се притесняват. Докато не кажем, че става, няма да има бюджет“, допълни той. Министър-председателят допълни, че средствата не трябва да бъдат изваждани от програми като тези за регионалното оръжие и да бъдат давани на „страните, които допускат мигранти“. Увеличаването на средствата за справяне с мигрантите е една от основите на новото предложение за бюджет на ЕС и това се подкрепя от южноевропейските държави. Орбан допълни, че страната му е съгласна с Франция, че средствата за земеделие не трябва да се намаляват.    ", "date": "2018.05.04", "title": "Виктор Орбан: Никакви пари на ЕС не трябва да ходят при мигрантите!"}
{"url": "http://epicenter.bg/article/Si-Tszinpin--Kitay-shte-prodalzhi-da-darzhi-visoko-velikoto-zname-na-marksizma/153516/7/0", "text": "Президентът на Китай Си Цзинпин обеща страната му да продължи да следва марксизма, докато най-голямата комунистическа партия в света се подготвя да отбележи 200-годишнината от рождението на Карл Маркс, съобщава \"Франс прес\".  Китай ще продължи да \"държи високо великото знаме на марксизма\", а партията завинаги ще остане \"пазители и практици\" на философията, подчерта Си Цзинпин по време на официално честване в китайския парламент в Пекин.  Марксизмът все още господства в Китай, въпреки че от десетилетия китайската икономика отбелязва невероятен растеж, движен от пропазарна политика, което го направи втората най-голяма икономика в света.  Учениците започват да учат теориите на Маркс и Ленин в гимназиите, а държавните служители - дори журналистите в държавните медии - трябва да преминават задължителни курсове по марксистка теория, за да си гарантират повишения в службата.  Наследството на германския революционен философ продължава да предизвиква разногласия в много части на света, включително в собствената му страна.  Ала в Китай 200-годишнината от рождението на Маркс се разглежда като възможност за \"възстановяване на теоретичната душа\" на китайския народ, както с апломб обявява един от китайските печатни официози.  Суетнята около отбелязването на събитието в дните преди големия ден, който е утре (5 май), включва документален сериал на китайската държавна телевизия, озаглавен \"Маркс е прав\".  Пекин също така дари голяма бронзова статуя на философа на родния му град Трир в Западна Германия, където неговата работа остава спорна повече от четвърт век след падането на Берлинската стена.  Си Цзинпин призова днес партийните членове да си изградят навика да четат марксистки класици и да го възприемат като \"начин на живот\" и \"духовно търсене\".  Китай е най-голямата самоопределила се социалистическа страна след рухването на Съветския съюз, а държавни компании продължават да държат монопол в ключови икономически сектори.  Но в Китай живеят също така и над 370 милиардери, като само в САЩ те са повече, а разликата в богатството между градския елит и селската беднота се е увеличила през последните години.  Придобивките на капитализма - включително луксозни марки, които наводниха страната след реформирането и отварянето ѝ в края на 1970-те години, накараха някои анализатори в миналото да предположат, че партията просто си е сложила марксизма като \"брошка\", но че практическите икономически тревоги са надцакали идеологията.  Си Цзинпин обаче отхвърли скептиците, изтъквайки, че \"Китайската комунистическа партия е напълно коректна (в избора си) да напише марксизма на своето собствено знаме\".  ", "date": "2018.05.04", "title": "Си Цзинпин: Китай ще продължи да държи високо великото знаме на марксизма"}
{"url": "http://epicenter.bg/article/Poredniyat-opit-za-sformirane-na-pravitelstvo-v-Italiya-zavarshi-bez-uspeh/153517/7/0", "text": "Поредният опит за съставяне на правителство в Италия завърши с неуспех, предаде Дойче веле, цитирана от Нюз.бг.  Президентът на страната Серджо Матарела обяви, че на коалиционните преговори между популисткото движение \"Пет звезди\" и социалдемократите не е постигнато споразумение.  Според него, два месеца след парламентарните избори, перспективите за създаване на правителството на мнозинството са изчерпани.  В понеделник, 7 май, президентът Матарела свиква на консултации лидерите на всички парламентарни сили, за да се намери път за излизане от кризата.  Според публикации в местните медии, може да бъде взето решение за продължаване на работата на експертното правителство, ръководено от Паоло Джентилони, преди да се пристъпи към организиране на нови избори.  Възможно е да бъдат дискутирани и промени в изборното законодателство.", "date": "2018.05.04", "title": "Поредният опит за сформиране на правителство в Италия завърши без успех"}
{"url": "http://epicenter.bg/article/Moskva--Ekspertite-ot-OZHO-priklyuchiha-deynostta-si-v-grad-Duma-/153530/7/0", "text": "Експертите от Организацията за забрана на химическото оръжие са завършили работата си в сирийския град Дума, за който се смята, че е бил подложен на химическо нападение, предава ТАСС, цитирана от Агенция \"Фокус\".  „Експертите от ОЗХО, проверяващи информацията за уж извършената на 7 април химическа атака в сирийския град Дума“, заяви прессекретарят на министерството на отбраната на Русия генерал-майор Игор Конашенков. Той допълни, че „в момента очакваме отчет на комисията на ОЗХО с резултатите от дейността на експертите на организацията в града“.  Според генерала на инспекторите е предоставен пълен и безпрепятствен достъп във всички интересуващи ги райони, сгради и помещения, където те са работили колкото им е било необходимо. Военната полиция на Русия е обезпечила пълната им сигурност.  Конашенков уточни, че в Източна Гута експертите от ОЗХО са посетили „две квартири на предполагаема употреба на отровни вещества, откъдето са взети необходимите проби, а също така лаборатория на терористите и склад за химически вещества“.  „Също така инспекторите посетиха болницата в град Дума, където разпитаха местните жители и участниците в постановъчния клип, сниман от организацията „Белите каски“, а също така са взели необходимите проби“, разказва генералът.  ", "date": "2018.05.04", "title": "Москва: Експертите от ОЗХО приключиха дейността си в град Дума "}
{"url": "http://epicenter.bg/article/Vseki-shesti-amerikanski-pensioner-e-milioner-/153532/7/0", "text": "Американските пенсионери са по-богати и по-здрави от всякога, показва проучване на инвестиционната компания United Income, цитирано от Bloomberg, предаде \"Профит\".  Под въпрос остава единствено мъдростта на възрастните американци, тъй като по някои показатели тя отчита влошаване.  От United Income са анализирали данни от различни източници, включително от Федералния резерв, бюрата по труда, приходната агенция и Центъра за контрол на заболяванията, за да изследват показателите за качеството на живота на американските пенсионери.  Един от най-изненадващите изводи е, че броят на пенсионерите-милионери значително се е увеличил през последните няколко десетилетия. Един на всеки шестима пенсионирани американци в днешно време е милионер (ако в сметката се включи и стойността на личните имоти).  Средният размер на личното им имущество е нараснал двойно от 1989 г. насам - до 752 000 долара, а делът на милионерите също се е удвоил.  Много повече пенсионери се радват и на по-добро здраве - 62% от всички не страдат от физически или умствени ограничения, показва още проучването.  Не всички показатели обаче се подобряват. \"Една от най-големите промени, що се отнася до активността на пенсионерите, касае свободното им време. Часовете, които прекарват пред телевизора, са два пъти повече, отколкото преди 40 години\", твърдят авторите на изследването, цитирани от Bloomberg.  Средностатистическият 60-годишен американец гледа телевизия по над три часа дневно.  Най-големите промени по този критерий се наблюдават при домакинствата с доходи над средните и сред хората с висше образование. Времето, прекарано на дивана, при тях нараства със 78%, в сравнение с 1975 г., докато при тези с по-ниски доходи увеличението е само с 43 на сто.  Най-лошото е, че възрастните хора не получават информационна стойност от предаванията, които гледат. Цитирани са данни от проучване на изследователския център Пю, според които 55% от пенсионерите гледат новинарските емисии на кабелните телевизии, а не на националните ефирни канали.  Оказва се обаче, че аудиторията им няма адекватни познания за политическата ситуация в страната и в чужбина.  Неравенството в доходите на пенсионерите в САЩ се запазва на същите равнища, както през 1989 г. Картината обаче се променя драстично, ако към нея се прибавят и финансовите активи. Ръстът на капиталовите пазари доведе до разширяване на \"ножицата\" между бедните и богатите американци с 42 на сто.  \"Приходите и разходите на възрастните американци се запазват почти без промяна. Най-богатите пенсонери разполагат с много повече средства, но не харчат повече, в сравнение с предишните поколения\", казва основателят и главен изпълнителен директор на United Income Мат Фелоус.  По думите му може дори да се каже, че някои от американските пенсионери са твърде консервативни в управлението на финансите си и водят прекалено скромен начин на живот спрямо възможностите си.  Интересното е, че разликата между богатите и ултрабогатите също се увеличава. Състоянието на средностатистическия американски възрастен милионер се повишава с 12% от 1989 г. насам, а делът на акциите в инвестиционния му портфейл нараства от 27 на 55% за същия период.  В групата на най-богатия 1% от пенсионерите средният размер на богатството на глава от населението се повишава почти двойно - от 14.9 на 31.3 милиона долара. А делът на акциите в портфейла им скача от 30 на 69%, показват още данните на United Income.  Изводът, според Мат Фелоус, е, че ползата от инвестициите на капиталовия пазар си проличава на стари години. Лошата новина е, че хората, които не са спестявали и не са инвестирали по време на активния си трудов стаж, изостават все повече и повече от всяко следващо поколение, което излиза в пенсия.", "date": "2018.05.04", "title": "Всеки шести американски пенсионер е милионер "}
{"url": "http://epicenter.bg/article/Amerikanskata-filmova-akademiya-izklyuchi-Bil-Kozbi-i-Roman-Polanski/153534/7/0", "text": "Управителното тяло на Американската филмова академия гласува за прекратяване на членството на Бил Козби и Роман Полански, предадоха ДПА и Асошиейтед прес, като се позоваха на институцията.   Академията, която раздава наградите \"Оскар\", съобщи в изявление, че актьорът и телевизионен водещ Бил Козби и режисьорът Роман Полански, носител на \"Оскар\", са изключени \"в съответствие с нормите на поведение на организацията\". Членовете на Академията са длъжни да отстояват нейните ценности, като зачитането на човешкото достойнство, се казва в текста.   Миналата седмица Козби бе признат за виновен по обвинения с сексуални престъпления. През 1977 г. Полански призна, че е правил незаконно секс с 13-годишно момиче в Лос Анджелис, посочва Ройтерс. През октомври миналата година филмовата академия изгони от редиците си продуцента Харви Уайнстийн, озовал се в центъра на разразилия се секс скандал в киноиндустрията.   Източник: бТВ", "date": "2018.05.04", "title": "Американската филмова академия изключи Бил Козби и Роман Полански"}
{"url": "http://epicenter.bg/article/Balgariya-zalaga-na-shou--nevizhdano-dosega-v-tv-izlachvaneto-na-Evroviziya/153446/6/0", "text": "Българските представители в Евровизия стъпиха за втори и последен път на сцената в Лисабон преди генералната репетиция за първия полуфинал.   \" \" (Equinox) предизвиква огромен интерес сред феновете на конкурса по света, като букмейкърите поставят страната ни сред фаворитите за победата тази година. Оказва се, че България ще експериментира с нещо невиждано в историята на шоуто. Малко след 17 ч \"Икуинокс\" излезе на бляскавата сцена в зала \"Altice Arena\" и доказа колко много иска песента \"Bones\" да спечели сърцата на максимален брой хора по света.   почти напълно са усъвършенствали представянето си вокално и вече се концентрират изцяло върху това как още по-добре може да изглежда изпълнението им. Страната ни залага на нещо буквално  . Освен много ефекти за преход между кадрите, се използва и т. нар. \" \" - екранът се разделя на три равни части, както във всяка една от тях виждаме даден изпълнител и постепенно тримата артисти се превръщат в едно цяло. Така топ хореографът Саша Жан-Баптист, чийто проекти вече са печелили конкурса, иска да развие идеята за прехода от мрак към светлина.   По информация на Дарик промените на тази репетиция, освен в заснемането, са били изцяло насочени върху осветяването. В началото властва мракът, а в края яркостта надделява.   Иначе в последните няколко дни наблюдаваме резки и големи промени в нагласите на букмейкърите. Немалка част от фаворитите излязоха от топ 5, като към този момент  , но разликите между най-силните са минимални.   В  феновете на конкурса вече могат да изгледат поне малка част от официалното телевизионно заснемане на страни от първия полуфинал, което още веднъж ще промени съществено коефициентите. А до генералната репетиция на 7 май се очаква да знаем окончателно остава ли България в борбата за първото място на .", "date": "2018.05.04", "title": "България залага на шоу, невиждано досега в тв излъчването на Евровизия"}
{"url": "http://epicenter.bg/article/Devet-hora-uchastvat-v-XXXIX-Mezhdunaroden-mayski-horov-konkurs--Prof--Georgi-Dimitrov----2018/153485/6/0", "text": "  Девет хора от Италия, Филипините, Украйна, Турция, Словения, Швеция ще участват в XXXIX Международен майски хоров конкурс „Проф. Георги Димитров“, който ще се проведе от 10-ти до 13-ти май във Варна, съобщиха от Община Варна.   Участниците са: Хор на девойките „Бодеча Нежа“ – Саво̀ня д’Изо̀нцо, Италия, Камерен хор „Имузикапела“ – град Имус, провинция Кавите, Филипините, Хорова капела „Павло Чубински“ – Киев, Украйна, Смесен хор „Резонанс“ – Истанбул, Турция, Смесен хор „Филипинските майстори певци“ – Провинция Кавите, Филипините, Камерен девически хор „Ярославна“ – Киев, Украйна, Академичен хор на Марибор – Марибор, Словения, Камерен хор „Младите гласове на Енгелбрект“ – Стокхолм, Швеция и Тоскански младежки хор – Арецо, Италия.    Те ще се състезават в две категории – камерни и смесени хорове, а седемчленно международно жури в състав Александър Вацек - Украйна, Лоренцо Донати – Италия, Никол Корти – Франция, Енрике Азурза – Испания, Ясенка Остоич – Хърватия и доц. д-р Весела Гелева и Елена Христова от България ще класират участниците.   За първи път като съпътстващо събитие от 11-ти до 13-ти май ще се състои и Национален фестивал на детските и младежки хорове, организиран от дирекция „Култура и духовно развитие“ към Община Варна. Фестивалът няма конкурсен характер.   Международният майски хоров конкурс е член на Асоциацията, която организира състезанието, и връчва голямата европейска награда за хорово пеене. Ежегодните издания се провеждат последователно в шест държави - в Арецо (Италия), Дебрецен (Унгария), Тур (Франция), Варна (България), Марибор (Словения) и Толоса (Испания).    Носител е на лейбъла на Европейската фестивална асоциация „Европа за фестивалите, фестивалите за Европа“ 2017-2018.       17:00 – 17:45 Дефиле на участващите хорови колективи   18:00 – 18:30 Поднасяне на венци и цветя на паметника на композитора   Добри Христов   19:30 – 21:00 Официално откриване         10:00 – 10:30 Заседание на Международното жури     11:00 – 13:00 Конкурс - Категория „Камерни хорове“   Хор на девойките „Бодеча Нежа“ – Саво̀ня д’Изо̀нцо, Италия   Камерен хор „Имузикапела“ – град Имус, провинция Кавите, Филипините   Смесен хор „Резонанс“ – Истанбул, Турция   Смесен хор „Филипинските майстори певци“ – Провинция Кавите, Филипините     15:00 – 16:30 Конкурс - Категория „Камерни хорове“   Камерен девически хор „Ярославна“ – Киев, Украйна   Камерен хор „Младите гласове на Енгелбрект“ – Стокхолм, Швеция    Тоскански младежки хор – Арецо, Италия     19:00 – 21:30 Конкурс - Категория „Смесени хорове“   Хорова капела „Павло Чубински“ – Киев, Украйна   Смесен хор „Резонанс“ – Истанбул, Турция    Смесен хор „Филипинските майстори певци“ – Провинция Кавите, Филипините   Академичен хор на Марибор – Марибор, Словения    Тоскански младежки хор – Арецо, Италия       11:00 – 14:00 Откриване на Националния фестивал на детските и младежки хорове – Варна 2018. Концерт на участващите хорове.     13:00 – 15:00 Концерти на участващите хорове в Международен майски хоров конкурс     16:00 – 17:30 КОНКУРС ЗА ГОЛЯМАТА НАГРАДА НА ВАРНА   (участват победителите в отделните категории)     17:30 – 19:30 Концерт на участниците в Националния фестивал на детските и младежки хорове – Варна 2018 и участниците в Международния майски хоров конкурс „Проф. Георги Димитров“     20:00 – 21:30 Връчване награди на победителите   Официално закриванe на XXXIХ Международен майски хоров конкурс „Проф. Георги Димитров“       11:00 – 13:00 Концерти на участниците в Националния фестивал на детските и младежки хорове – Варна 2018 и участниците в Международния майски хоров конкурс „Проф. Георги Димитров“", "date": "2018.05.04", "title": "Девет хора участват в XXXIX Международен майски хоров конкурс „Проф. Георги Димитров“ – 2018"}
{"url": "http://epicenter.bg/article/Restavratorka-debyutira-s-erotichni-platna/153493/6/0", "text": "  Реставраторка изненада колекционери и ценители с актова живопис, след като 5 години от живота си е посветила на рисуването. Теодора Величкова-Теа, която е завършила Националната Художествена Академия със специалност реставрация, представи пред подбрана публика широкоформатни творби, изобразяващи голи тела.   Колекционерът Ники Младжов, собственик на галерия Нирвана, бе сред ВИП гостите на изложбата, която Теа смело е нарекла \"Дебют\".   Дамата, която привлече вниманието на критици и ценители, е горда с факта, че много известни българи, сред които и Слави Трифонов, са почитатели и притежатели на нейните творби.   Картините на талантливата реставраторка, която е концентрирала творческия си заряд в провокативен модернизъм, могат да се видят в галерия Българи.", "date": "2018.05.04", "title": "Реставраторка дебютира с еротични платна"}
{"url": "http://epicenter.bg/article/Azbukata---na-otkrito-v-gradinata-pred-Narodniya-teatar/153494/6/0", "text": "На 14 май в 18 часа в „Галерия на открито” в Градската градина пред Народния театър ще бъде открита изложбата „За буквите – Кирилицата в съвременното българско изкуство”.   Фондация „Ценности” на бившата първа дама Антонина Стоянова с партньори Столичната община, община Пловдив, Пловдив Европейска столица на културата 2019 и Градска художествена галерия –Пловдив, представя атрактивната експозиция, която съчетава празника на азбуката с поредното доказателство за високото ниво на съвременната българска живопис.   Трийсет пловдивски художници, сред които изпъкват имената на Станимир Видев, Кольо Карамфилов, Николай Кучков, Недко Итинов, Вълчан Петров, Васко Стоев, са представени с по едно платно, изобразяващо буква от българската азбука.   Живописните средства са различни и отразяват неповторимостта и почерка на своя автор. Буквите са разпределени между творците чрез жребий. И само на един от тях първата буква от името съвпада с тази, която му се е паднала да претвори - късметлийката е Емилия Арабаджиева.    Обединяваща нишка на експозицията е еднаквият размер на платната: 90/90 см.     Творческият прочит на всяка буква е представен на зрителя като кадър от своеобразна фотолента, запечатала иначе невидими особености на авторския стил.   Въздействаща, неочаквана и много лична интерпретация на буквите – това е посланието на пловдивската група художници в изложбата „За Буквите – Кирилицата в съвременното българско изкуство. Благодарение на експозицията, която бе  представена и в Двореца на нациите в Женева,  в ООН научиха, че с нашата азбука пишат над 250 милиона души в Европа и Азия.     „Днес в Европейския съюз има три основни официални азбуки - латинска, гръцка и българската кирилица. Ние, като българи, трябва да се гордеем, че нашата страна като член на ЕС, добави своя цивилизационен принос”, казва Антонина Стоянова от фондация „Ценности”.       А - Михаела Иванова Б - Станимир Видев В - Маргарита Джарова Г - Бисер Дамянов Д - Венета Маринова Е - Емилия Арабаджиева Ж - Ицко Мазнев З - Жорж Трак И - Валери Ценов Й - Матей Матеев К - Ангел Гешев Л - Недко Итинов М - Георги Щърбев Н - Никола Певичаров О - Кольо Карамфилов П - Васко Стоев Р - Ангел Василев С - Румен Жеков Т - Ангел Китипов У - Вълчан Петров Ф - Румен Нечев Х - Николай Няголов Ц - Димитър Кирчев Ч - Владимир Генадиев Ш - Атанас Хранов Щ - Нели Ценова Ъ - Николай Кучков Ь - Ангел Пачаманов Ю - Лили Кичукова Я - Димитър Келбечев", "date": "2018.05.04", "title": "Азбуката – на открито в градината пред Народния театър"}
{"url": "http://epicenter.bg/article/Rusiya-predstavi-v-OON-filma--Sobibor--/153525/6/0", "text": "Русия представи в ООН филма „Собибор“, разказващ за въстанието на концлагеристите в лагера в лагера на смъртта Собибор през 1943 г. В лентата се снима популярният актьор Константин Хабенский, известен у нас с ролите си в „Адмирал“ и новата версия на „Ирония на съдбата“. Хабенский е и режисьор на филма, както и един от авторите на сценария. Това е режисьорски дебют за популярния актьор.  В основата на филма лежи реална история, случила се през 1943 г. в лагера „Собибор“ на територията на днешна Полша. Главният герой във филма, чиято роля изпълнява Хабенский, е съветският евреин Александър Печьорский, лейтенант от Червената армия. През октомври 1943 г. той попада в плен и се оказва в лагера на смъртта. Изпращаните в „Собибор“ евреи не отивали там на работа, а за да умрат в газовите камери. Александър успява за три седмици да организира въстание в лагера, в който има затворници от Западна Европа и Полша. Това се оказва единственото успешно въстание в концлагер по време на Втората световна война. То завършва с масово бягство на затворниците в лагера на смъртта.  Кинозвездата Кристоф Ламбер изпълнява ролята на есесовеца Карл Френцел.  Сюжетът на филма е базиран върху книгата на Иля Василев „Александър Печьорский: пробив в безсмъртието“. По-голямата част от него е снимана в Литва.  В Русия премиерата на филма „Собибор“ бе на 29 януари 2018 г. на мероприятие, посветено на Международния ден в памет на жертвите на Холокоста и на годишнината от пълното разкъсване на блокадата на Ленинград по време на Втората световна война. Президентът Владимир Путин присъства на премиерата, на нея бе и премиерът на Израел Бенямин Нетаняху.  На 24 април филмът е показан в родния град на Александър Печьорски Ростов на Дон. Ден по-рано е световната премиера на лентата - във Варшава.", "date": "2018.05.04", "title": "Русия представи в ООН филма „Собибор“ "}
{"url": "http://epicenter.bg/article/Festivalat-v-Kan-puska--quot-goreshta-quot--telefonna-liniya-za-zhertvi-na-seksualno-posegatelstvo/153535/6/0", "text": "Филмовият фестивал в Кан открива гореща телефонна линия за жертви на сексуално посегателство. След многобройните скандали в Холивуд, френсият министър за равенство между половете обяви, че заедно с организаторите на кинофестивала пускат спешния номер, съобщава Нова.тв Според френското правителство мярката се наложила, защото едно от обвиненията срещу Харви Уайнстийн е, че е посегнал на италианска актриса в Кан.", "date": "2018.05.04", "title": "Фестивалът в Кан пуска \"гореща\" телефонна линия за жертви на сексуално посегателство"}
{"url": "http://epicenter.bg/article/Prestapni-arabski-klanove-bezchinstvat-v-Germaniya/153498/11/0", "text": "Престъпни арабски кланове безчинстват в Германия и я презират за това, че им позволява почти безнаказано да правят каквото си искат. Има само един-единствен начин клановете да бъдат спрени, твърди известен експерт, цитиран от „Дойче веле” ( ).   Престъпните кланове от етнически араби, кюрди или турци се превръщат във все по-голям проблем за Германия - и най-вече за столицата Берлин. Проблемът вече е хроничен и заплашва да се превърне в национална опасност, ако веднага не се вземат твърди мерки, твърди най-известният експерт по темата Ралф Гадбан, който е родом от Ливан и десетилетия наред се занимава с проблемите, които създават т.нар. кюрдско-ливански кланове. Наскоро той публикува и книга под заглавие „Арабските кланове. Подценяваната форма на организираната престъпност”. По този повод с него разговаря Райнер Бургер от „Франкфуртер Алгемайне Цайтунг”.   Ралф Гадбан твърди, че ключова роля за възникването на престъпните кланове играе етническата група на т.нар. мардинци. Това са арабскоезични хора от турската провинция Мардин в Анадола, преселили се през 40-те години на XX век в Ливан, част от които са приети в Германия като бежанци от гражданската война в Ливан през 70-те и 80-те години. Смята се, че най-голямата общност мардинци в Европа живее в Берлин – около 8000 души. В Ливан те били в много тежко положение, на най-ниското социално стъпало, така че пристигайки в Германия, първоначално се чувствали благодарни и щастливи, разказва Гадбан. После обаче постепенно се оказало, че нямат право да работят и да получат постоянен статут, което тласнало мнозина от тях по наклонената плоскост на престъпността.   „  между отделните кланове вече се водеше криминално съревнование: кой ще бъде най-сплотен, кой ще извърши най-много обири. С течение на годините нарасна и „професионализмът” на престъпните банди. Днес те вече печелят милиони с грабежи, наркотърговия и проституция, като в престъпния бизнес участват вече няколко поколения, които постепенно разширяват дейността си и в посока пране на пари. В същото време те „доят” и социалната държава: 90% от членовете на клановете в Берлин официално се водят безработни и получават помощи, които те смятат за нещо като полагаща им се „основна заплата”.   С други думи, те са на издръжка на обществото, което в същото време експлоатират. Все по-силно се усеща презрението им към това общество, което смятат за слабо, след като им позволява да правят каквото си искат. За тях всички извън клана са врагове. Те мразят своите жертви и вече презират всичко германско. Клановете се чувстват всесилни. Те са прекрачили всички граници и преминават в открито настъпление срещу правовата държава. Типичен пример е опитът да бъде освободен един член на клановете, арестуван по подозрение в грабеж. През миналата година бяха осъдени шестима представители на клановете, нанесли тежък побой на полицаи, но наказанията бяха смехотворно ниски, а самите престъпници бяха пуснати под гаранция.”   Според Гадбан, властите пипат с кадифени ръкавици, защото изпитват панически страх да не ги обвинят в расизъм. И дори непрекъснато се води дискусия дали е редно да се говори за „кланове”, защото това понятие било дискриминиращо.   Експертът твърди, че идеята за мултикултурност сериозно пречи на властите да си вършат работата както трябва. Той обяснява още, че всъщност жертви на клановете са и част от техните собствени членове, които са се превърнали почти в пленници и не могат да се освободят от престъпната хватка, за да започнат нормален живот.   „ . Когато някоя жена се опита да се откачи от клана, нейните мъжки родственици – баща, братя, съпруг – с насилие я връщат в „правия път”. Контролът над жената е ключов елемент във властовата структура на клановете. За да се укрепи тази структура, младите момичета от рано биват омъжвани за някой братовчед, след което трябва да раждат деца, по възможност много деца. Семействата с по 9-10 деца там са нещо обичайно.”   Ралф Гадбан обяснява, че клановете използват своя бурен демографски ръст като силов инструмент срещу властите и понякога дори открито заплашват, че полицията не може да спечели битката, защото „са много”. Според експерта, те са наясно, че силите на реда не разполагат с достатъчно ресурси, че са ограничени от политическите изисквания и от стремежа към максимална толерантност, а това прави клановете особено нагли. Той смята, че полицията трябва да започне да действа твърдо и да демонстрира сила.   Едно от най-силните оръжия на клановете е тяхното поведение на „глутница”. „Когато се намеси полицията, те за броени минути могат да мобилизират целия род, ето защо полицията трябва да пипа много здраво при всеки опит да бъде блокирана работата ѝ.”   „ . Но в правова държава като Германия вече няма нужда от подобна защитна система. Тъй че става дума за нещо съвсем друго – за престъпна кланова система. Архаичните кланови структури целенасочено се трансформират в организирана престъпност. И се стабилизират благодарение на перспективата за печелени на безкрайно много пари, която обещават”, посочва Ралф Гадбан.   „Всяко подкопаване на семейната солидарност застрашава престъпния бизнес, така че укрепването на единството е една от най-важните задачи. От това следва, че единственият начин да се овладее положението, е да бъдат разбити клановите структури. Клановете ще се разпаднат в мига, когато бъде разбит техният „бизнес-модел”. А това е вече първата стъпка към интеграцията на тези хора в германското общество.” В отговор на въпроса какво ще се случи, ако правовата държава все пак не успее да се справи с проблема, Ралф Гадбан описва един доста тревожен сценарий.   „ . Те са отлично омрежени със сродни престъпни структури из цяла Европа. Виждам обаче и още един много сериозен проблем. От началото на бежанската криза в Германия пристигнаха близо 1,5 милиона имигранти, повечето от които са мюсюлмани от страни, където в сила е шериатът, а обществата са авторитарни и патриархални. Не можем да очакваме, че тези хора ще бъдат интегрирани чрез прегръдки и целувки и чрез културата на гостоприемството в едно мултикултурно общество. Точно обратното. Забелязвам първи признаци за това, че някои от новопристигналите възприемат престъпните кланови структури като привлекателен обществен модел, който ще им помогне бързо да осъществят мечтите си за материално богатство”.   , за да набират млади хора за мръсните си дейности, например за пренасяне на наркотици”, казва Ралф Гадбан. Той предупреждава, че интеграцията на имигрантите в Германия е трудна и дългосрочна задача. Решението да се приемат по максимум 220 000 нови имигранти годишно, според него, е прекалено смело, още повече, че има перспектива техните семейства също да дойдат в страната. Според Ралф Гадбан, това създава опасност от възникване на нови кланови структури и допълнително затруднява опитите за интеграция.", "date": "2018.05.04", "title": "Престъпни арабски кланове безчинстват в Германия"}
{"url": "http://epicenter.bg/article/Zaplashen-ot-unishtozhavane-e-sektor--koyto-osiguryava-zaetost-na-nad-120-000-dushi/153479/4/0", "text": "Управителният съвет на Конфедерацията на работодателите и индустриалците в България по повод на внесения пакет за мобилност от Европейската комисия в Европейския парламент и предстоящото му гласуване, и изхождайки от обстоятелството, че най-големите транспортни сдружения - Българската асоциация на сдруженията в автомобилния транспорт и Съюзът на международните превозвачи са нейни колективни членове, заявява следната позиция:  Предложените в пакета промени в регулациите на ЕС за товарните превози предвиждат изключително тежки рестрикции по отношение на транспортния сектор в отделни държави членки и могат да доведат до фактическото му унищожаване в България.  В действителност заплашен от унищожаване е сектор, който формира 15% от БВП на страната и осигурява заетост на над 120 хил. души.  Изискването за завръщането на водачите до дома на всеки 3 или 4 седмици, от каквито и съображения да е продиктувано, на практика ще ограничи достъпа на българските транспортни оператори до европейския пазар.  Загубите ще бъдат най-вече за малките и средни предприятия, които разполагат с ограничен автопарк и персонал.  Водачите ще бъдат принудени да се връщат в отдалечени от европейските дестинации райони за своя сметка. Това от своя страна ще доведе до фалити и отпадане от бизнеса на малките семейни фирми.  С благородния мотив, че предложеният пакет за мобилност е в контекста на защитата на правата на заетите, тяхното по-добро заплащане и право на почивка, в крайна сметка ще ги лиши от възможността да упражняват професията си.  Според представителите на бранша промените са чиста проба протекционизъм за няколко държави, с което се цели големите страни в Европа да изхвърлят от пазара българските, полските, унгарските и румънските камиони.  Тези, както и останалите мерки в пакета, които са силно дискриминационни спрямо българските превозвачи в противовес на предвидените привилегии за превозвачите от развитите европейски държави, поставят транспортния сектор и самата държава България в неравностойно положение спрямо останалите страни членки. Това е нарушаване на правата и законните интереси на отделни членове на общността, като ограничава правото им на труд и равния достъп на икономическите оператори от сектора до единния европейски пазар.  КРИБ подкрепя предстоящия протест на представителите на транспортния бранш и споделя виждането им, че новата регулация е неуместна и несправедлива и не следва да бъде прилагана.  ", "date": "2018.05.04", "title": "КРИБ: Пакетът на ЕК за мобилност застрашава транспортния бранш, в който работят 120 000 души!"}
{"url": "http://epicenter.bg/article/Do-kraya-na-godinata-v-NAP-shte-zarabotyat-20-novi-elektronni-uslugi/153487/4/0", "text": "  Финансовото министерство подготвя допълнителна електронна услуга за нотариусите. Те ще могат да правят автоматична проверка за платен годишен данък при сделка за превозно средство. Това съобщи по време на парламентарния контрол финансовият министър Владислав Горанов, предаде БНР.   \"С промени в Закона за ДДС е предвидено заявяване на доброволна регистрация по ДДС през Агенцията по вписвания, едновременно със заявлението за вписване на първоначална регистрация в Търговския регистър. Предвижда се услугата да се предостави и по електронен път и отпада изискването, когато заявлението за регистрация по ДДС се подава от адвокат, той да представя нотариално заверено пълномощно. От 1-ви януари 2018-а в НАП са внедрени 5 нови електронни услуги, като до края на годината се очаква да бъдат реализирани и внедрени още 15\", посочи финансист номер едно пред народните представители.   Владислав Горанов добави, че до този момент над 30 общини са подали заявления за включване до регистри в Националната агенция по вписванията.   ", "date": "2018.05.04", "title": "До края на годината в НАП ще заработят 20 нови електронни услуги"}
{"url": "http://epicenter.bg/article/Balgariya-v-ochite-na-nemskiya-biznes---evtini-i-zle-obrazovani-visshisti-i-prividna-borba-s-koruptsiyata/153507/4/0", "text": "Евтини, но и зле образовани висшисти в страна, която разпределя непрозрачно еврофондовете, в която борбата с корупцията е привидна, съдебната сигурност е относителна, а работата на администрацията - посредствена. Така изглежда България през очите на германския бизнес, показват резултатите от анкетата \"Бизнес средата в България\", проведена от Германо-българската индустриална търговска камара (ГБИТК) в периода 1 февруари - 1 март 2018 г. Резултатите бяха представени днес на пресконференция,    Анкетата на ГБИТК е част от изследване на 15 германски външнотърговски камари в Централна и Източна Европа (ЦИЕ). Участниците от страната ни са 108 - фирми с германско участие между 1% и 100%, които поддържат търговски взаимоотношения с Германия, а общо от ЦИЕ те са 1754. Проучването е своеобразен барометър на бизнес климата и откроява силните и слабите страни на България като бизнес дестинация. То се прави от 2005 г. насам.  Германските работодатели са много доволни от цената на труда у нас. По-евтина е работната ръка единствено в Албания. Те планират около 10% ръст в разходите за работна ръка.  Това, разбира се, не е добре от гледна точка на работещите, но на това възражение работодателите имат друго: хората тук са зле подготвени. Както завършилите висше образование, така и дипломиралите се в професионални гимназии.  За поредна година страната ни е в дъното на класацията по качеството на академичното образование. Малко над 20% от анкетираните смятат, че у нас се подготвят кадри, отговарящи на изискванията на пазара на труда, само 1% са много доволни от тях. 17% обаче са крайно недоволни.  При професионалите гимназии нито един не казва, че е много доволен. 17% заявяват, че са много недоволни, 33% - че са по-скоро недоволни, 36% определят нивото на завършилите като посредствено. И все пак тук се наблюдава известно подобрение спрямо миналата година.  Като конкретни мерки за справяне с кризата инвеститорите виждат привличането на българите от чужбина, наемането на служители от трети страни и инвестиции в образованието.  Критиките, за съжаление, не свършват дотук.  Правната сигурност е относително понятие в България, споделят работещите у нас германски бизнесмени. Най-големият процент отговори се съсредоточава в графата \"Много недоволен\" - 31%. Много доволен не е нито един.  48% от предприятията заявяват готовност да наемат нови служители, докато 7% най-вероятно ще се разделят с част от персонала си. Тези резултати остават непроменени в сравнение с миналогодишното изследване.  Логично следва и друг извод - че борбата с корупцията и престъпността е привидна. Тук процентът на много недоволните е 44. Отново нито един не е отговорил, че е много доволен.  Друго слабо звено е работата на администрацията. И тук, като при професионалното образование, има известно подобрение, но и предстои много работа. Нито един от анкетираните не отговаря, че е много доволен, а на противоположното мнение са 17 на сто от запитаните. По-скоро недоволни са 30 на сто, а като средно определят нивото на администрацията ни други 37%.  Има обаче нещо, което ни издърпва напред и това е ниската данъчна тежест. Много доволни от това са 26%, доволни - други 44%.  България заема първото място сред останалите 16 страни в Централна и Източна Европа, провели анкетата по отношение на данъчната тежест.  По-голямата част от участниците (53%) оценяват икономическата обстановка в България като задоволителна, като 44% вярват, че през настоящата година общото състояние на икономиката в страната ще се подобри. Компаниите са по-големи оптимисти по отношение на собствения си бизнес.  63% от анкетираните заявяват, че състоянието на предприятията им ще се подобри през тази година като 49% разчитат на повишаване на износа, а 46% планират повече инвестиции през 2018 г. На въпроса „Бихте ли инвестирали отново в България?“ 88% от анкетираните фирми членове на ГБИТК отговарят положително (за сравнение, в миналогодишното допитване 90% от анкетираните са отговорили утвърдително).  Членството на България в Европейския съюз безспорно е едно от конкурентните предимства на страната ни. 83% от запитаните са доволни или много доволни. Все повече компании подкрепят влизането на страната в еврозоната - 48% (2017: 42%), 36% са по-скоро притеснени от навлизането на единната европейска валута.  По отношение на политическата и социална стабилност нивото на удовлетвореност е малко над средното за Централна и Източна Европа. Не така стоят нещата с предвидимостта на икономическата политика обаче.  По данни на Германската статистическа служба стойността на търговския стокообмен между България и Германия през изминалата година достига нов рекорд - 7,51 млрд. евро, което е ръст от 12,7% спрямо предходната година. Българският износ се развива изпреварващо в сравнение с вноса от Германия. Търговският дефицит за Германия е в размер на 136,6 млн. евро. Страната ни е изнесла стоки на стойност 3,82 млрд. евро за Германия (ръст от 20,1% спрямо предходната година), а вносът възлиза на 3,68 млрд. евро (нарастване с 6% в сравнение с предходната година). Стойността на германските инвестиции у нас за 2017 г. е 130,7 млн. евро по данни на БНБ.   ", "date": "2018.05.04", "title": "България в очите на немския бизнес - евтини и зле образовани висшисти и привидна борба с корупцията"}
{"url": "http://epicenter.bg/article/GERB-spira-blokiraneto-na-obshtestveni-porachki/153513/4/0", "text": "Промени в Закона за обществените поръчки, които да ограничат възможността за съдебно обжалване на обществените поръчки, внесоха днес в    В мотивите на законопроекта е записано, чрез множеството облажвания в съда се блокират ключови проекти, за някои от които има осигурено финансиране за милиони, а се бавят с години. Ако промените бъдат приети, жалбоподателите ще трябва да предоставят доказателства, че са заинтересована страна, и да носят съдебна отговорност, ако се докаже, че недобросъвестно бавят хода на обществената поръчка със съдебни процедури.   Авторите на промените, сред които е и шефът на правната комисия Данаил Кирилов, предлагат да отпадне настоящият текст от Закона за обществените поръчки, който гласи, че всяка заинтересована страна участник има право да обжалва процедурата.   Ако предлаганите промени минат, ще бъде заличен настоящият член 198, ал. 3, който гласи:    Вносителите посочват, че се надяват да прекратят практиките на тенденциозно и неоснователно забавяне на процедурите. За целта създават нов текст към член 196 - 196 а. Той гласи, че жалбоподателите са длъжни да упражняват правата си добросъвестно и ще носят отговорност за вреди при недобросъвестното им използване. С други думи, въвежда се отговорност за причинените вреди, ако се установи злоупотреба с правото на обжалване.   Управляващите предлагат и възможност за връчване на съобщения и призовки само по електронен път - по имейл и факс, за да бъдат ускорени процедурите.  В жалбите си до КЗК участниците в обществените поръчки вече ще трябва да прецизират интереса си, като включат в мотивите си обстоятелствата, на които основават качествата си на заинтересовани лица и посочат конкретно и изчерпателно всички възражения, основанията за тях и своите искания.   Авторите на текстовете посочват, че към момента около 1/3 от обжалванията са неоснователни и с новите текстове очакват този процент да намалее чувствително.", "date": "2018.05.04", "title": "ГЕРБ спира блокирането на обществени поръчки"}
{"url": "http://epicenter.bg/article/Vtora-niskotarifna-aviokompaniya-puska-poleti-ot-Velikobritaniya-do-Burgas-/153531/4/0", "text": "Нискотарифната авиокомпания JET 2.com ще извършва полети от 9 британски града до Бургас. Това са Белфаст, Бирмингам, Единбург, Глазгоу, Лийдс, Манчестър, Нюкасъл, Лондон, Брадфорд. Това означава, че през следващата година в региона ще има повече английски туристи, заяви кметът на Бургас Димитър Николов по време на съвместна пресконференция с министъра на туризма Николина Ангелкова и кметове на черноморски общини.  Хората, които използват такъв тип компании, са млади семейства и приятели. Те често пътуват с децата си, отсядат на избраните от тях дестинации за няколко дни и прекарват времето си в посещение на туристически и културни забележителности.  Димитър Николов подчерта, че трябва регионът и общините усилено да се рекламират чрез интернет предимно в градовете, от където се извършват полетите. Този начин е лесен път към туристите и не е много скъп.  \"Това е част от формулата да увеличим потока от туристи към Бургас и Южното Черноморие. Нискотарифните полети носят реалното увеличение на туристите. Те идват в началото на сезона, идват много и след края на сезона. Имат конкретна специфика, нека да се нагодим към тях. Следващият месец ще имаме много сериозен разговор с друга голяма нискотарифна компания. Дано да постигнем договорка с тях и те да започнат да летят до Бургас\", каза още Николов.  150 полета повече ще има през месец май до Бургас спрямо същото време на миналата година. През месец април е отчетен 164 процента ръст на пасажерите, пристигнали на Летище-Бургас.  Бургаският кмет поиска държавата да предостави на Община Бургас плажа Атанасовска коса, за да го стопанисва. В момента ивицата е без концесионер и не се поддържа. Община Бургас през последните години облагороди района около това място и изгради велоалея, която свързва централната част на града с квартал \"Сарафово\". Така плажът вече е достъпен за посетители. След като Община Бургас получи плажа, тя ще може да полага подходящите грижи за него и ще го обезопаси. Писмо с искане за това ще бъде изпратено през следващите дни до Министерството на туризма.  ", "date": "2018.05.04", "title": "Втора нискотарифна авиокомпания пуска полети от Великобритания до Бургас "}
{"url": "http://epicenter.bg/article/Otmaknaha-4-mashini-za-kriptovaluta-ot-ofis-v-Gotse-Delchev-/153444/3/0", "text": "Извършена е кражба на 4 машини за криптовалута от офис в град Гоце Делчев, съобщиха от ОДМВР - Благоевград. Сигналът е получен около 22.53 часа на 3 май.  Полицейски служители на РУ - Гоце Делчев работят по случая. Става въпрос за извършена кражба на четири машини за криптовалута от офис в град Гоце Делчев.  За случая е уведомена Районна прокуратура - Гоце Делчев. Образувано е досъдебно производство.  ", "date": "2018.05.04", "title": "Отмъкнаха 4 машини за криптовалута от офис в Гоце Делчев "}
{"url": "http://epicenter.bg/article/Mashtabna-aktsiya-v-Evropa-sreshtu-nelegalni-onlayn-magazini-s-falshivi-stoki/153448/3/0", "text": "  В резултат на съвместни разследвания на Координираната коалиция за борба с престъпления срещу интелектуалната собственост (IPC3) към Европол, Финансовата гвардия на Италия и правоохранителните органи от девет държави членки на ЕС, са иззети над 20 000 артикула и закрити повече от 1000 акаунта. Това съобщиха от пресцентъра на МВР.     Предлагани за продажба чрез различни социални платформи са били лекарства, спортни артикули, мобилни телефони, чанти, бижута, слънчеви очила, дрехи, часовници, парфюми и козметика, незаконни устройства за гледане на IP телевизия, онлайн пиратско съдържание.   Операция „Афродита“, проведена със съдействието на Белгия, България, Кипър, Гърция, Ирландия, Италия, Португалия, Испания и Обединеното кралство, доведе до предварителни производства спрямо повече от 250 души, продавали фалшиви стоки и пиратско съдържание, действия са предприети с срещу над 100 заподозрени, множество разследвания все още продължават.   На територията на България действия по съвместните разследвания са осъществени от служители на ГД „Национална полиция“. Експерти от Отдел „Икономическа полиция“, сектор „Компютърни престъпления“ са извършили мониторинг на социалните мрежи, осъществен е контакт с притежателите на защитени търговски марки, чиито права са били нарушени. Образувани са пет преписки, част от материалите са докладвани в прокуратурата.    ", "date": "2018.05.04", "title": "Мащабна акция в Европа срещу нелегални онлайн магазини с фалшиви стоки"}
{"url": "http://epicenter.bg/article/Dve-detsa-v-bolnitsa-sled-golyam-pozhar-v-Plovdiv/153471/3/0", "text": "  Пожар в Пловдив, избухнал през нощта срещу петък, изпрати две деца в болница. Те са с обгазяване. Наложила се е евакуация и на 90-годишна трудноподвижна жена, съобщи Нова телевизия.   Огънят избухнал малко след 3.00 ч. Три пожарни автомобила и повече от 10-има огнеборци се бориха с пламъците до петък по обяд.   Пожарът обхванал автокомплекс, склад за авточасти и част от двуетажна къща, разположена в близост до търговските обекти.   Според първоначалните данни, огънят е тръгнал първо от къщата, прехвърлил се е към склада, който е плътно прилепен към нея. В момента пожарникарите разчистват мястото.    ", "date": "2018.05.04", "title": "Две деца са в болница след голям пожар в Пловдив"}
{"url": "http://epicenter.bg/article/Detsa-sa-postradali-pri-vzriv-v-Dobrich/153481/3/0", "text": "  Пет деца в Добрич са пострадали при взрив на бутилка с неустановена течност. Три от тях са настанени в многопрофилната болница в Добрич без опасност за живота, четвъртото дете е транспортирано в специализираната очна клиника във Варна, съобщи БНР.   Децата, на възраст от около десет години, са играели в двора на Студентските общежития в Добрич, собственост на \"Жилфонд Инвест\". По думите на живеещата в същата сграда Стела Иванова, децата са намерили буркан, пълен с бяла течност, който по време на играта им се взривява. \"Просто са си играли зад блока. Намерили са отнякъде този буркан. Нас, живущите, ни съмнява, че е изкаран от мазите\", каза Иванова.    Директорът на многопрофилната болница в Добрич д-р Трифон Йорданов обясни:   \"Две от децата са настанени в отделения по ортопедия и травматология с изгаряния по крайниците и едно от децата е настанено в отделение по неврохирургия с травма в областта на гръбначния стълб\".   По случая е образувано досъдебно производство.    ", "date": "2018.05.04", "title": "Взрив рани деца в Добрич"}
{"url": "http://epicenter.bg/article/Izvadiha-tyaloto-na-balgarka-ot-r--Dunav-v-Avstriya/153503/3/0", "text": "  37-годишна българка, обявена за издирване в началото на април в Австрия, е била открита мъртва във водите на река Дунав, съобщава австрийският \"Кроненцайтунг\", предаде  Dir.bg .   Тялото на жената било намерено от работници край електроцентралата Мелк.   От какво е починала Виолета И. би трябвало да стане ясно от аутопсията. Семейството на българката обаче не приема версията за трагичен инцидент. Има много несъответствия, казва пред австрийското издание майката Дида Видева.   Младата жена била обявена за издирване през април, след като паднала във водите на река Ибс в едноименния град. Там българката се лекувала от алкохолна зависимост.   Вечерта, преди да изчезне, Виолета била заедно със свой приятел унгарец. Мъжът бил собственик на павилион. Прекарали времето край Дунава. По думите му, българката тя била пияна, когато паднала в реката. Той не реагирал, защото не можел да плува. Семейството на Виолета обаче не вярва на разказа на мъжа.   Случаят се разследва.  ", "date": "2018.05.04", "title": "Извадиха тялото на българка от р. Дунав в Австрия"}
{"url": "http://epicenter.bg/article/Zadarzhan-mazh-pochina-v-sgradata-na-politsiyata-v-Troyan/153520/3/0", "text": "  34-годишен мъж от София почина днес около 10 ч. в помещението за настаняване на задържани лица в сградата на Районното управление на полицията в Троян, съобщиха от полицията в Ловеч, предаде  bTV .   Мъжът е бил задържан снощи в 21 ч., след като е самокатастрофирал в Априлци. Установено е, че е управлявал лек автомобил с концентрация на алкохол в издишания въздух 3,55 промила.   За изясняване на всички обстоятелства около смъртта му е назначена вътрешна проверка в РУ Троян. По случая е образувано досъдебно производство.  ", "date": "2018.05.04", "title": "Задържан мъж почина в сградата на полицията в Троян"}
{"url": "http://epicenter.bg/article/Obsazhdame-s-Gartsiya-kazusa-s-podsadimi-balgari--chiito-avtomobili-sa-v-ratsete-na-kanaldzhii-/153543/3/0", "text": "Вътрешните министри на България и Гърция са се ангажирали да обсъдят казуса с множеството българи, чиито автомобили след продажба са попаднали в ръцете на каналджии и така са се оказали подсъдими за трафик на мигранти. Това се случва след репортаж на bTV.  Николай Иванов от Враца е осъден в Гърция, след като продава свой бус на румънци преди 6 години. Те не го пререгистрират, а превозното средство е хванато в Гърция с 18 мигранти в него.  „Първата присъда е била 40 години, тежка каторга, без право на замяна. Втората е 17 години, като може да се плати затвора по 5 евро на ден, около 60 000 лева. Това е бизнес за гърците, от който страдат невинни хора”, заяви Тереза Вълчева, съпруга на Николай.  Николай веднага търси помощ от Външното ни министерство и говори с техен представител. „Той просто ми каза да се оправям сам, защото делото било от частно-правен характер и те не могат да ми съдействат”, каза Николай Иванов.  „Моят съвет е да не се страхуват. Когато съдът ви призове, сте длъжни да се явите”, коментира Бойко Христов, началник на дирекция „Ситуационен център” към Външното министерство.  Милен Маринов, управител на една от най-големите рент-а-кар компании у нас, е със същото обвинение – заплашват го над 30 години затвор и глоба от близо два милиона евро. В края на 2016 г. бус на фирмата му е нает от Антон Марков от Видин. Няколко дни по-късно автомобилът е хванат също в Гърция с около 30 мигранти.  Маринов се срещна днес с омбудсмана Мая Манолова. „По конкретния случай се свързах с главния прокурор г-н Цацаров и организираме работна среща през следващата седмица, защото случаите нарастват лавинообразно. Също така се чух с министър Захариева и вътрешния министър, в момента те са в Солун и поеха ангажимент, че ще се свържат с техните колеги”, обясни Манолова.  „Помолили сме ги, решихме с министър Тоскас, да се направи бързо работна група да се реши въпросът и да не страдат хората. Ако има нещо несправедливо, или най-малкото различно при нас и в съседна Гърция, да го изравним”, заяви министърът на вътрешните работи Валентин Радев.  Милен Маринов е категоричен, че трябва да се проведе сериозно разследване и да се установят истинските виновници.  ", "date": "2018.05.04", "title": "Обсъждаме с Гърция казуса с подсъдими българи, чиито автомобили са в ръцете на каналджии (Видео)"}
{"url": "http://epicenter.bg/article/Golyam-pozhar-v-Sofiya--gast-dim-se-steli-ot-Ovcha-Kupel-do-Gorna-Banya--VIDEO-/153546/3/0", "text": "Голям пожар гори в склад за алкохол на столичния булевард \"Никола Мушанов\" № 127 в кв. Красна поляна, предаде репортер на Канал 3.  На място вече са шест коли на пожарната, които се борят с пламъците. Има и линейки.  Гъст, жълт дим се стели от Овча Купел до Горна Баня. Според първоначалната информация огънят е възникнал в склад на веригата магазини \"Аванти\".  ", "date": "2018.05.04", "title": "Голям пожар в София, гъст дим се стели от Овча Купел до Горна Баня (ВИДЕО)"}
{"url": "http://epicenter.bg/article/Polovin-milion-balgari-tragvat-na-pat--politsiyata-debne-otvsyakade-/153521/2/0", "text": "Още от ранния следобед вече е засилен трафика по основните пътни артерии в големите градове и страната. От петък хората започват да се изнасят за предстоящите три почивни дни покрай Гергьовден.  Общо 450 хиляди българи се очаква да пътуват, като много от тях ще предпочетат южната ни съседка Гърция, предаде Нова телевизия.  От 14 ч. на всички изходи на София екипи на КАТ ще помагат на шофьорите, като при голямо натоварване движението ще се регулира ръчно.  В цялата страна ще има засилено полицейско присъствие с проверки за употреба на алкохол и наркотици, а също и за каране с непозволено висока скорост. Ще се отнема книжката и на всеки водач, който не си е платил старите глоби.  Междувременно Асоциацията на пострадалите в катастрофи, съвместно с \"Пътна полиция\", започна информационна кампания за ползата от използване на предпазни колани в автобусите. След тежкия инцидент на АМ \"Тракия\" с обърналия се автобус, вече се проверява дали пътниците са обезопасени.  Заради очаквания интензивен трафик днес ще бъде ограничено движението на камиони над 12 тона по автомагистралите и най-натоварените пътища. Забраната ще важи от 16 до 20 часа по следните участъци от републиканската мрежа:  - Всички автомагистрали;  - път I-1 с. Ребърково - Ботевград, като движението се пренасочва по път II- 16 Ребърково - Своге - София;  - път I-1 - етапна връзка на лот 2 на АМ \"Струма\" при Благоевград - ГКПП \"Кулата\";  - път I-4 п. в. \"Коритна\" - Велико Търново - Шумен;  - път I-5 Русе - Велико Търново;  - път I-8 ГКПП \"Калотина\" - София;  - път I-9 Варна - Бургас;  - път II-18 Околовръстен път на град София;  - път II-99 Бургас - Царево.  Забраната не важи за камионите, които превозват бързоразвалящи се храни и товари на температурен режим, живи животни и опасни товари (ADR).  За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\".  На 7 май (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".  ", "date": "2018.05.04", "title": "Половин милион българи тръгват на път, полицията дебне отвсякъде "}
{"url": "http://epicenter.bg/article/Filiz-Hyusmenova-izprati-delegatsiya-v-Istanbulskata-obshtina-Kartal/153522/2/0", "text": "Евродепутатът и зам.-председател на ДПС Филиз Хюсменова  изпрати делегация в община Картал, Истанбул. На среща с кмета на общината  – Алтънок Йоз бяха предадени нейните посланията. В делегацията бяха включени координаторите на Европейските информационни центрове на евродепутата и представители на женските дружества от областите Бургас и Хасково. В нея участва и депутатът от ДПС в 42-то Народно събрание – Невин Хасан.   Чрез представителите си, Хюсменова предложи на домакина съвместни инициативи с информационните й центровете и съдействие за общи събития в цялата страна. Като поле на действие се очертаха социалните дейности и теми в областта на равенството на половете – все  политики, които кметът на Картал е извел като приоритети в работата си.   Алтънок Йоз запозна делегацията с най-новите проекти на община Картал – дом за стари хора и обширен парк за отдих и забавление. Кметът е изградил общинска детска градина, в която и неработещите жени да оставят децата и да имат време за себе си. За нуждаещи се хора в България, той направи дарение от  бастуни и проходилки за хора с увреждания.   Привърженик на принципите на демокрацията и на идеите на Мустафа Кемал Ататюрк, кметът заяви, че е „доброволец към Движението за права и свободи”, тъй като твърдо вярва в идеологията, която то изповядва. Членовете на делегацията имаха възможност да се убедят в последователната и безрезервна помощ, която той и неговият екип оказват на изселниците от България след срещата с Олджай Йозгйон – председател на Балканско дружество на изселниците за култура и солидарност. На срещата присъства и отговорника на ДПС за район Мармара, Турция - Лютфи Йозгюр.", "date": "2018.05.04", "title": "Филиз Хюсменова изпрати делегация в Истанбулската община Картал"}
{"url": "http://epicenter.bg/article/Podpisan-e-dogovor-za-integrirana-logistichna-poddrazhka-na-transportnite-samoleti--Spartan--/153523/2/0", "text": "Министърът на отбраната Красимир Каракачанов и вицепрезидентът по продажби и поддръжка за клиенти на италианската компания „Леонардо“ (предишно наименование „Аления Аеронаутика“) размениха днес, 4 май, Допълнително споразумение към Рамковото споразумение, сключено между Министерството на отбраната и италианската компания, за интегрирана логистична поддръжка на самолети „Спартан“ и втори конкретен договор към рамковото споразумение. Това стана на церемония в Министерството на отбраната.  „Това за нас е важен договор и е крачка за добро сътрудничество в бъдеще“, каза министър Каракачанов  Договорът за интегрирана логистична поддръжка на транспортните самолети „Спартан“ на българските ВВС е подписан на 30 април 2018 г. Той обхваща период на действие до 16 декември 2021 г. и е на стойност 17 519 346, 94 евро. В хода на преговорите стойността на интегрираната логистична поддръжка на самолетите „Спартан“ е намалена с 22%.  ", "date": "2018.05.04", "title": "Подписан е договор за интегрирана логистична поддръжка на транспортните самолети „Спартан“ "}
{"url": "http://epicenter.bg/article/Den-na-Azerbaydzhan-se-provede-v-Ruen-sas-sadeystvieto-na-Ilhan-Kyuchyuk-/153524/2/0", "text": "Ден на Азербайджан се проведе в Руен, област Бургас, със съдействието на евродепутата от АЛДЕ/ДПС Илхан Кючюк.   Жителите на общината имаха възможността да се запознаят с културното богатство на Република Азербайджан. Посетителите дегустираха традиционна азербайджанска кухня, бяха представени и автентични носии и занаяти, както и традиционен азербайджански фолклор. Домакините също имаха възможността да представят пред своите гости българската култура и местните традиции. Представен бе и азербайджанският филм „Градината с наровете”.   На събитието присъстваха посланикът на Република Азербайджан Н. Пр. д-р Наргиз Гурбанова, Илхан Кючюк, член на Европейския парламент и вицепрезидент на партия АЛДЕ, народният представител Севим Али, Сезгин Мехмед – зам.-председател на Младежко ДПС, Ахмед Сюлейман – областен председател на ДПС - Бургас, Ружди Хаджен – областен председател на Младежко ДПС - Бургас, Сейфи Мехмедали – председател на Общински съвет гр. Джебел, кметове и общински съветници, директори на училища, учители и др.   Н. Пр. д-р Наргиз Гурбанова сподели, че Азербайджан колкото и да е близка и позната страна за българите, все пак остава екзотична и нова дестинация. „Подобни мероприятия за културно опознаване и сближаване на двата народа със сигурност ще допринесат за осъществяване на бъдещи съвместни проекти в сферата на туризма, енергетиката и др. За нас е огромно удоволствие и чест да споделим с жителите на община Руен нашата култура и традиции в навечерието на 100-годишнината от създаването на Азербайджан като демократична република.”    „България и Азербайджан са две много идентични държави. Въпреки преживените трудности назад в историята, днес Азербайджан се признава като успешна многонационална държава, където представителите на всички народи и религии живеят като едно семейство. От тази гледна точка и България е дом на различни етноси и религиозни малцинства, където утвърденият български етнически модел е не само пример, от който могат да се възползват страните от Балканите, но и по-далечни страни със сходна история като Азербайджан,” добави Илхан Кючюк.", "date": "2018.05.04", "title": "Ден на Азербайджан се проведе в Руен със съдействието на Илхан Кючюк "}
{"url": "http://epicenter.bg/article/Sofiya-i-Skopie-gotovi-da-obyavyat-sastava-na-komisiyata-za-izchistvane-na-spornite-vaprosi-v-istoriyata/153526/2/0", "text": "България и Македония имат готовност да обявят състава на комисията за изчистване на спорните въпроси в историята. Това стана ясно от думите на вицепремиерът и министър на външните работи Екатерина Захариева пред журналисти след третата четиристранна министерска среща в Солун между делегациите на България, Гърция, Албания и Македония, предаде Агенция \"Фокус\".  Захариева обясни, че тримесечният срок, в който трябва да бъде създадена тази комисия, изтича на 14-и този месец. \"Ние имаме готовност да обявим следващата сряда заедно с тях състава на двете комисии. Поканихме също така първото заседание на тази комисия да бъде в края на юни в София и получихме съгласие от Никола Димитров\", отбеляза Захариева. Тя добави, че според подписания Договор за добросъседство с Македония в състава на комисията ще влязат по 7 члена от всяка страна.  \"Българското правителство ще утвърди този състав следващата сряда в Министерски съвет. Има председател, зам.-председател. Всички са изключително уважавани експерти, водихме разговори с БАН, водихме разговори със Софийския университет и съм убедена, че няма да има никакви възражения срещу състава на тази комисия. Както бях поела ангажимент, информирах и външната комисия в нашия парламент, защото считам, че всички политически партии следва да бъдат въвлечени в подкрепа и се надявам да получим тази подкрепа. Не чух нито едно възражения срещу имената, които на последния блиц-контрол споделих с членовете на парламента и членовете на всички политически сили в нея\", каза още министърът.  Вицепремиерът Захариева обясни, че по време на двустранната среща с македонския ѝ колега Никола Димитров не е обсъждан съставът на комисията. \"Когато подготвяхме и обмисляхме как да работи тази комисия, се разбрахме колко да бъдат членовете. Нашето решение е част от тях да имат дипломатически опит във водене на преговори, историци са, разбира се, голяма част от тях. Има писател, уважаван професор и специалист по средновековна литература, така че съм сигурна, че всички членове на комисията са дълбоко уважавани и много опитни експерти, които българските граждани ще одобрят също\", добави тя.  \"Не сме сложили срок в договора, нито решение за създаването им. Искаме да оставим тези комисии сами да определят правилата си и честотата на срещите. Нашата цел е правителствата да организират логистиката и да подкрепят учените да си свършват работата. Не случайно беше толкова важен подбора на тези експерти. Те трябва да изградят доверие между двете комисии. Много се надявам това да се случи на първата им среща\", каза още Захариева.  ", "date": "2018.05.04", "title": "София и Скопие готови да обявят състава на комисията за изчистване на спорните въпроси в историята"}
{"url": "http://epicenter.bg/article/Bozhidar-Dimitrov--Yuristite-se-smeyat-na-motivite--s-koito-ni-otkazaha-registratsiya-/153528/2/0", "text": "  Това заяви в предаването \"Лице в лице\" по БТВ проф. Божидар Димитров.   Той коментира отказа на Агенцията по вписванията да регистрира неговия „Български надпартиен съюз Кан Кубрат“. \"Те са три реда и в тях пише, че Чл. 1 от Конституцията, постановяващ, че България е парламентарна република, не може да се смени. Нямало да бъдем правова държава и сме щели да извършим държавен преврат\", посочи професорът. Според агенцията партията искала да прави преврат, защото настоявала за президентска република. 19-майският преврат е направен от армия, по-малка от сегашната, изтъква той.   „Това не беше искане за регистрация на партия, а на най-обикновена неправителствена организация, независимо от това, че тя ще се занимава с решаване и на политически проблеми“, уточнява проф. Димитров.   За да бъдем правова държава, трябва да ни регистрират, смята той.   . Цял ден се занимаваха с това дали трябва да си намалят заплатите и не ги намалиха. Това беше чист популизъм“, категоричен бе проф. Димитров.   „Парламентарната демокрация е атрофирала. Нашето движение е надпартийно“, коментира историкът. По думите му може и цялата Конституция да се смени и това е правено и преди. „Всичко можем да направим, включително и референдум. Аз съм демократ и искам да имаме правова държава\", посочи той.   \"Масата на българския народ иска промяна. Промяна не на \"спасителя\", а на формата на управление. Не съм срещнал един човек, който да е против президентската република.  Ако искат, да се присъединят\", посочи той.   „ , разясни политическата програма на движението проф. Димитров. Запитан президентът Радев ли ще назначи премиера, Божидар Димитров вметна: „Румен Радев, ако не е Иво Христов, е жив умрял като политик. Ако някой му казва нещо политическо – и добро, и лошо, това е Иво Христов”.    А на забележката на водещата Цветанка Ризова, че програмата на партията е малка, професорът припомни, че на Хитлер е била още по-малка и са я разхвърляли от самолети. Проф. Божидар Димитров даде оценка \"добра\" на кабинета на първата му годишнина. И се аргументира - има 4% ръст на БВП.    ", "date": "2018.05.04", "title": "Божидар Димитров: Каня и Бойко, и Корнелия в моето движение \"Кан Кубрат\""}
{"url": "http://epicenter.bg/article/Boyko-Noev--Ne-mozhe-pensioner-na-rakovodi-armiyata-ni/153533/2/0", "text": "„ Не може пенсионер да ръководи българската армия. Военните очакват с нетърпение генерал-лейтенант Андрей Боцев да се оттегли като началник на отбраната“.   Това заяви изненадващо пред БТВ бившият министър на отбраната Бойко Ноев. Според него ген. Боцев трябвало да си тръгне по един „достоен начин“, тъй като било \"унизително и срамно човек в пенсионна възраст да ръководи армията\".   Дни преди Гергьовден Бойко Ноев обрисува нерадостна картина за състоянието на армията и военната ни техника. Според него в момента с България се шегуват като с Албания и нейната подводница по времето на комунизма.    „ Армията не е само изтребител, бронирана машина и кораб. Армията е един сложен механизъм от много материални и човешки способности”, каза Бойко Ноев.  Той заяви, че президентът Румен Радев е прав, че трябва да бъдат включени прожекторите, но първо „да ги включи в своята къща”. „Да каже той как вижда проблемите на армията, да включи прожекторите в НСО”, посочи Ноев.   Той добави, че когато се показва загриженост за войниците и техниката на армията, а се казва, че няма пари, в същото време се дават 1,5 млрд. за саниране. „Не трябва да има двойни стандарти”, допълни Ноев.   Според него в армията трябва да се влеят много повече пари в армията, поне 2,5-3 млрд. лева.„Факт е, че назряват постепенно условия, които – ако не бъдат пресечени, е възможно в някаква екстремна ситуация да променят геополитическата ориентация на България”, посочи Ноев.   Той определи предложението на Веселин Марешки за референдум за излизането ни от НАТО като несериозно.", "date": "2018.05.04", "title": "Бойко Ноев: Не може пенсионер на ръководи армията ни, ген. Боцев да подаде оставка!"}
{"url": "http://epicenter.bg/article/Yordanka-Fandakova--Ne-sam-bolna--nyama-da-podavam-ostavka-/153536/2/0", "text": "Не съм тежко болна, няма да подавам оставка и съм изцяло концентрирана върху изпълнението на амбициозната ни строителна програма за тази година. Така отговори кметът на София Йорданка Фандъкова във Фейсбук на твърдения на някои сайтове и медии, че поради здравословни проблеми се готвела да напусне поста, за който ГЕРБ щял да предложи Лиляна Павлова и дори Мая Манолова като надпартиен кандидат.  \"В последните дни бяха публикувани и материали, за които се твърди, че са част от разговор, записан със специални разузнавателни средства, между г-жа Иванчева и Петко Дюлгеров, в който фигурира и моето име\", отговори Йорданка Фандъкова.  \"Тези материали бяха препечатани и от партийния вестник (на БСП) \"Дума“. Веднага официално поисках от прокуратурата информация дали има такъв разговор и получих отговор, че такъв запис не съществува.  В други сайтове твърдят, че съм много болна и ще подавам оставка. Истината е, че съм в много добро здраве и съм изцяло концентрирана върху изпълнението на амбициозната ни строителна програма за тази година.  Споделям това за всички, които се интересуват от истината и смятам, че като публична фигура дължа тази лична информация на хората.  Очевидно е, че черната кампания срещу мен е започнала. И затова призовавам всички политически партии и проекти, които имат амбиции за София, да излязат с конструктивни предложения и идеи за града. Хората очакват от кметовете решения на реални проблеми. С лъжи нито се печели доверие, нито се управлява\", написа още Йорданка Фандъкова.  ", "date": "2018.05.04", "title": "Йорданка Фандъкова: Не съм болна, няма да подавам оставка!"}
{"url": "http://epicenter.bg/article/Radev--Nyama-da-komentiram-tv-izyavite-na-premiera--te-ne-sa-v-moya-dneven-red--/153537/2/0", "text": "„Днес мои гости в Русе са президентите на Австрия и Румъния, за да обсъждаме европейския дневен ред. Срещам се със студенти и кметове от крайдунавски градове, включително и румънски. Това е моят дневен ред и в него аз няма коментирам телевизионните изяви на премиера“.   Това заяви в Русе президентът Румен Радев, помолен да коментира думите на премиера Бойко Борисов, че престрелките между институциите идват от президентството, предаде Агенция \"Фокус\".  \"Преди 30 години русенските майки протестираха срещу една екологична катастрофа и това даде началото на промените. Днес други русенски майки протестират срещу една социална катастрофа и аз силно се надявам правителството да ги чуе\", каза пред журналисти в държавният глава, коментирайки мирния протест на майките на деца с увреждания, които настояват за индивидуална оценка за помощни средства и по-достъпната архитектурна среда.   Радев посочи още, че със своите колеги е имал ползотворни и конструктивни разговори. ЕС е изправен пред много предизвикателства - икономически, политически, военни, културни.   \"Зададохме и много въпроси - накъде отива Европа, отстояваме ли достатъчно нашата сигурност, какво е бъдещето на Западните Балкани, готовността ни за действие и неутрализиране на терористични атаки. В тази сложна среда можем да бъдем успешни, ако имаме ясни приоритети и дългосрочна визия\", каза още президентът Радев. На срещата с президента майките призоваха за коренна промяна на отношението на държавата към самотните родители и децата с увреждания. Те подчертаха, че от години са призовавали отговорните институции за солидарност, съпричастност и нов подход към децата и хората с увреждания, но без резултат, съобщиха от прессекретариата на държавния глава.  Цивилизоваността на едно общество се оценява по солидарността и подкрепата за хората в нужда и лицата с увреждания, подчерта от своя страна президентът Румен Радев. Държавният глава пое ангажимент да следи за постигането на напредък в социалната политика на страната ни. “Преди тридесет години русенските майки протестираха срещу една екологична катастрофа и това даде началото на промените. Днес други русенски майки протестират срещу една социална катастрофа и аз силно се надявам правителството да ги чуе”, заяви пред журналисти президентът.  България да спазва Конвенцията на ООН за правата на хората с увреждания, като създава условия за тяхната обществена интеграция, да бъде създаден електронен регистър на децата с увреждания, да се преразгледа предложената от Министерството на здравеопазването реформа в системата на ТЕЛК, която предполага отнемане на правото на пенсия, при получаване на доходи от трудова дейност от хората с увреждания, приобщаването на хората с увреждания и техните близки към процеса на взимане на решения в тази сфера, както и промяна в Закона за отпускане на персонални пенсии за деца с един родител, бяха част от поставените въпроси по време на срещата.  Майките посочиха също така, че за тях е изключително трудно да запазят работата си, тъй като децата им се нуждаят от постоянни грижи. Обикновено, когато в едно семейство има човек с трайни увреждания, това води до край на професионалната кариера на родителите и социалната изолация на семейството, беше подчертано на срещата, като финансовите затруднения се увеличават, когато детето с увреждания стане на 18 години, а отпусканата пенсия е в размер на 145 лева. ", "date": "2018.05.04", "title": "Радев: Няма да коментирам тв изявите на премиера, те не са в моя дневен ред! (Обновена)"}
{"url": "http://epicenter.bg/article/Rabotnoto-vreme-na--sinyata-zona--vav-Varna-shte-bade-ot-9-do-19-ch-/153538/2/0", "text": "  Работното време на „синята зона“ във Варна ще бъде от 9:00 до 19:00 часа. В почивните и в празничните дни паркирането ще е безплатно, съобщават от Общинското предприятие „Общински паркинги и синя зона“.   Таксата за престой ще е 1 лев на час, като всеки автомобил ще може да остане максимум три часа. Плащането ще става чрез смс, чрез специално мобилно приложение или чрез плащане в брой - в около 100 търговски обекта, намиращи се в обхвата на зоната. Единствено чрез мобилното приложение шофьорите ще имат възможност да плащат и за половинчасов престой.   Очаква се „синята зона“ във Варна да стане факт до края на месеца. Тя ще обхваща карето между бул. “Христо Ботев“, бул. “Мария Луиза“, бул. “Осми Приморски полк“, бул. “Цар Освободител“, бул. “Приморски“ и ул. “Девня“ и в нея ще бъдат обособени 2603 паркоместа. Зоната е разделена в четири подзони, вече се полага и хоризонталната маркировка - в дните 8-ми и 9-ти май това ще става по улиците „Бдин“, „Драган Цанков“, „Фр.Шопен“, „Драгоман“ и „Шейново“.   След въвеждане в експлоатация на гражданите и гостите на Варна ще бъде осигурен гратисен период от около 30 дни. През този период служители от общинското предприятие ще раздават информационни брошури и ще обясняват начините за заплащане. Неправилно паркиралите автомобили в зоната ще бъдат задържани с техническо средство тип „скоба“.", "date": "2018.05.04", "title": "Работното време на „синята зона“  във Варна ще бъде от 9 до 19 ч."}
