{"url": "http://epicenter.bg/article/Ot-8-avgust-i-Uran-stava-retrogrraden-/160872/2/0", "text": "След като Меркурий обърка тотално плановете ни, идва ред на действието на Уран. На 08 август планетата ще навлезе в своята ретроградна фаза, която ще продължи чак до края на месеца. Периодът ще бъде напрегнат за много хора, но и повод за “прекъсване“ на оковите и започване на нещо ново. Подобно на ретроградните Меркурий, Марс, Нептун, Сатурн и Плутон, тази планета също ще ни накара да преосмислим живота си. Ретроградният Уран се свързва с промяната, освобождаването на духа и реализиране на позабравени планове и мечти.    Ретроградното ѝ движение въздейства върху усещанията, начина на мислене и оценката за обективната действителност.     Той тръгва в ретроградно движение на 08.08.2018 г. в зоната на знака Телец и ще продължи до 06.01.2019 г., като през това време Уран ще премине в знака на Овена.      Забележете, че става дума за един земен, един воден и един огнен знак, което има своя дълбок смисъл. При нормални условия Уран фактически по никакъв начин не помага на представителите на тези знаци. Напротив, предизвиква състояние на меланхолия, несигурност, обърканост.   Ретроградното движение ще се отрази положително на самочувствието на хората със зодия Телец, Рак и Лъв, те ще са в стабилно душевно равновесие. Интересите им ще се променят, ще се ориентират към нови, неприлагани до момента занимания.   Влиянието на Уран обичайно създава нервно напрежение, но при ретроградна фаза на движение представителите на тези три зодиакални знака ще са доста по-спокойни от обикновено и това състояние видимо ще се усети в поведението на Раците, които са най-емоционалните в тройката.      В периода на ретроградност споменатите вече по-горе зодиакални знаци ще отделят много повече време за „подреждане“ на собствените си мисли и чувства, отколкото за чуждите такива. В известен смисъл това поведение може да бъде възприето като егоистично, защото обръщайки внимание на себе си, хората ще оставят на заден план близките си. Негативният ефект е, че ще бъдат твърде снизходителни към собствените си грешки и недостатъци.    Това е едно от отрицателните влияния на ретроградния Уран.      Като управляваща планета на Водолея ролята на Уран е да помага. При ретроградност функциите му отслабват, представителите на споменатите три знака може да имат проблеми с мотивацията, въображението, да спадне желанието им за творчески изяви. Скорпионите и Водолеите ще са доста по-чувствителни от обикновено и е възможно да навредят на любовните си отношения. Да им е трудно да контролират емоциите, съмненията, изблиците на ревност.        За всички останали знаци ретроградността на Уран няма да е свързана със сериозни грижи.   Да, може да се случи от време на време обективните условия рязко да се променят и в тази връзка да се налага представителите на тези знаци да променят диаметрално-противоположно и плановете си, но това не бива да ги безпокои. Важен е крайният резултат.    И един положителен ефект от ретроградността на Уран, който не бива да пропускаме.   ", "date": "2018.08.07", "title": "От 8 август и Уран става ретрограден! Предстоят резки промени!"}
{"url": "http://epicenter.bg/article/Atanas-Zafirov--BSP-ne-e-poluchavala-pari-ot-Bencho-Benchev/160806/2/0", "text": "От БСП не са давали пари за мажоритарната кампания на Бенчо Бенчов. Това каза пред БТВ Атанас Зафиров от ръководството на червената партия по повод ареста на общинския съветник в Бургас и установените му връзки с Димитър желязков-Митьо Очите.   Той е бил мажоритарен кандидат в листата на БСП, каза още Зафиров. Той заяви, че не знае колко пари е наливал Бенчев в кампанията си. БСП не е получавала пари от Бенчо Бенчев, подчерта няколко пъти Зафиров.   Бенчев е общински съветник от 2011 година, преди това то е бил съветник от друга формация, посочи той. Откъде накъде БСП ще се свързва с този процес, попита Зафиров. По думите му, не е коректно Бенчо Бенчев да се нарича работодател на Митьо Очите.   \"Има ясна позиция, където се дава точна справка, и става ясно сумата, с която той участва в партийния живот. Бенчев дава 70 лева месечно като всички общински съветници\", добави депутатът.   Напрежението в студиото стана меко казано горещо и прерастна в спорове и нападки между водещата Мария Цънцарова и госта Зафиров. Водещата го обвини, че той всъщност въобще не отговаря на нейните въпроси.   \"Вие сам казахте, че БСП е наливала пари в собствената си кампания\", заяви Цънцарова, а гостът й отвърна да не му слага думи в устата. \"Кажете ни колко е струвала тази кампания, това не е кампания извън кампанията на БСП\", каза водещата, а Зафиров отговори: \"Той е кандидат на БСП в листата, който е водел мажоритарна кампания\".   \"Тоест не ви интересува как се добира до там\", захапа го Цънцарова. Когато той отрече и каза, че се интересува, водещата му каза: \"Тогава защо не знаете\". \"Такива пари не съм виждал и чувал. Как мога да кажа нещо, което не е факт. Ако са давани такива пари, те са давани в лично качество\", каза Зафиров, но опонентката му добави: \"...за партийна дейност\".   \"Защо правите връзка между Очите и БСП - това е много некоректно. Кога Бенчев е станал работодател на Очите и къде е БСП е свързана с това\", ядоса се депутатът.    След това гостът държеше да цитира изказване на Румяна Бъчварова, но водещата не му позволяваше, а му връчи листове, доказващи връзката между Бенчев, БСП и Очите.   Зафиров обаче държеше да каже цитата на Бъчварова, че \"няма политически чадър над Димитър Желязков\" и неколкократно отказа да преглежда връчените му от водещата листове.   Накрая Цънцарова се вбеси и го попита: \"Успокоихте ли се вече и видяхте ли си малкото листче? Вижте добре какво има отзад\".   Депутатът каза: \"Престанете с тези спекулации. Фиксацията върху БСП има друга цел. Бенчев в свое интервю сам казва, че има 300 служители\". Водещата го секна: \"Много трудно забележим служител е Димитър Желязков. Искате да ми кажете, че всичко е точно и не се притеснявате, че Очите е в бизнес отношения с Бенчев\".   Зафиров отрече: \"Не, ние взехме мерки и помолихме Бенчев да напусне общинския съвет\". В скандала се намеси и самата Бъчварова, която се включи по телефона, заявявайки на Зафиров, че се изказва некоректно. Тя беше много афектирана и нападна остро Зафиров, като заяви, че за пореден път човек от БСП говори пълни лъжи. Накрая членът на ИБ на БСП цитира интервю на Бенчев, в което той казва, че всички български премиери и президенти, включително и Бойко Борисов, са му гостували. По думите на Атанас Зафиров, Цветан Цветанов е бил пред къщата му когато Борисов е бил вътре с Бенчев. Зафиров подкрепи думите си и с поста на Георги Кадиев във фейсбук, който казва, че Бенчо му е споделял как е посрещал Борисов в къщата си в кв.Медвен.", "date": "2018.08.07", "title": "Атанас Зафиров: БСП не е получавала пари от Бенчо Бенчев"}
{"url": "http://epicenter.bg/article/Benchev-oproverga-Kadiev--Borisov-ne-e-idval-v-kashtata-mi--Razprostranyavat-se-lazhi-/160827/2/0", "text": "\" Това заяви в ефира на БиТиВи скандалният общински съветник от БСП Бенчо Бенчев, който бе арестуван заедно с несебърския бос Митьо Очите в Турция.    във фейсбук, в който той твърди:    \"Това са лъжи! Лъжи са! Това са интриги, които създават\", каза още той.   \"  И всеки, който твърди противното, нека го докаже. Никога и по никакъв повод не съм казвал подобно нещо. Познавам и съм в приятелски отношения с много хора от политиката на държавно ниво, но да ме пришиват към ГЕРБ и неговите лидери – не мога да понеса\", заяви Бенчев.   Във връзка с разнопосочните твърдения на представители на БСП в Бургас, че Бенчев е давал по 20-30-50 хиляди лева за кампанията в последните четири години, самият    Атанас Зафиров от ИБ на БСП призна, че Бенчев е участвал и в президентската кампания на Румен Радев, но категорично заяви: \"Бенчо Бенчев не е финансирал БСП\"     Социалистите подчертаха, че Бенчев е уважаван човек в Бургас, в чийто дом по собствените му думи са гостували всички премиери и президенти. И попитаха гостувал ли е и Бойко Борисов.  „Това са лъжи и интриги, никога не са идвали при мен”, каза самият Бенчев.     „ я”.  От БСП намекнаха в ефира на bTV, че охранителна фирма, свързана с Митьо Очите, е получавала поръчки за охрана на държавни структура в град, чийто кмет е от ГЕРБ.     ", "date": "2018.08.07", "title": "Бенчев опроверга Кадиев: Борисов не е идвал в къщата ми! Разпространяват се лъжи! (Видео)"}
{"url": "http://epicenter.bg/article/Ogromen-skandal--Kiril-Dobrev-obvini-GERB--che-kupuvat-deputati-na-BSP-sreshtu-pettsifreni-sumi/160835/2/48", "text": "   Този въпрос зададе публично на пресконференция към ръководството на ПГ на ГЕРБ заместник-председателят на БСП Кирил Добрев. \"БСП не е за продан и БСП не се продава\", категоричен бе той. Според Добрев - на леви депутати са им обещавани петцифрени суми с едно-единствено задължение - да присъстват в пленарна зала по време на вотове на недоверие и да участват в полза на правителството.     \"Всички тези елементарни опити да бъде разбита БСП няма да стане. Ние искаме промяна на този модел\", каза Добрев.     Добрев припомни, че това е изказване на покойния Илия Павлов от началото на прехода. Той цитира данни за редица общинари от ГЕРБ, които, по думите му, са функционери на ГЕРБ и в същото време се занимават с разпространение на наркотици и трафик на хора.   \"Започвам - селски кмет, член на ГЕРБ и гербаджия задържан с 24 килограма амфетамини. Съпруга на друг селски кмет, задържана за търговия на наркотици, общински съветник с 300 грама кокаин, общински съветник и друг селски кмет участват в трафик на хора. Нали сме наясно, че след наркотиците другият доходоносен бизнес в момента е трафикът на хора\", допълни Добрев.   Той бе категоричен, че това са видни функционери на ГЕРБ. Добрев не пропусна и обвиненията срещу кметовете на ГЕРБ за злоупотреби с обществени поръчки, като визира кметовете на Пловдив и Септември.   \"  Мисля, че втори ден се обясняваме за това имаме ли сестра или нямаме. Надявам се този път да бъда изключително точен. Бенчо Бенчев е общински съветник от групата на БСП и коалиция в Бургас. Той е представител на нашия коалиционен партньор „Сдружението на пенсионерите“. \"Единствените средства, които Бенчо Бенчев по някакъв повод е давал на БСП, са 70-те лв., които групата общински съветници събира за своята дейност.  . Кой какви имущества има – може да проверите в регистъра“, допълни Добрев. По думите му всички останали приказки са в сферата на „някой казал“, „друг чул“.  „Дали се е изпарила през бензиновите пари на Ролс-Ройса на Бенчо Бенчев „Визия за България“? Смятам че, не“, каза Добрев в отговор на журналистически въпрос. По думите му смисълът на \"Визия за България\" е да се сложи край именно на този модел.  Добрев посочи, че ако някой си е мислил, че представлява БСП и е взимал пари от Бенчо Бенчев и не ги е внасял в партията, това не означава, че БСП е получавала пари.  Това е изключително важен въпрос“, коментира Добрев.   Според него Димитър Желязков вече не е водеща фигура в скандала.  „От няколко дена той е функция на Бенчо, а през цялото време говорихме за Митьо Очите. Тази фирма на Бенчо Бенчев, в която Митьо е помагал за обекти, както разбрахме от днешните интервюта,  допълни още Добрев.   Това попита още Кирил Добрев. Добрев разкритикува последното разпределение на пари за общините чрез постановление на Министерски съвет. Той обърна внимание, че село с 200 души получава 1 млн. лв. за асфалтиране. „  Може би като се прибират козите да не си цапат копитата. Ние от БСП с нашите представители в местната власт няма да оставим тези неща така“, посочи Добрев.  „В този тежък за ГЕРБ момент - купува ли си правителството парламентарна подкрепа за новия политически сезон? Опитва ли една година преди местните избори да купи изборите“, попита Добрев.   Докато тече скандалът с Митьо Очите,   каза Кирил Добрев.  „Провокирани сме да се съберем и коментираме теми, които остават зад кулисите. Докато по медиите тече скандалът какво се случва с Митьо Очите, кой е Бенчо Бенчев и докато прожекторите са насочени натам, в тъмното се разпределят поредните огромни порции. Надявам се да сте проследили последното решение на МС, което още не е публикувано в държавен вестник и за новото разпределение на 111 млн. лв“, каза Добрев.  Той отчете, че това е третото постановление за една година управление на ГЕРБ. По думите му това се случва без всякаква санкция.  ", "date": "2018.08.07", "title": "Огромен скандал! Кирил Добрев обвини ГЕРБ, че купуват депутати на БСП срещу петцифрени суми"}
{"url": "http://epicenter.bg/article/Borisov--Nyama-da-napadam-Ninova-zaradi-Benchev-/160836/2/0", "text": "Министър-председателят Бойко Борисов не пожела да взима отношение по ситуацията, при която покрай ареста на Димитър Желязков – Митьо Очите, бе задържан и зам.-председателя на общинския съвет на Бургас, избран от квотата на БСП, Бенчо Бенчев.     \"Това най-малко ме интересува. Има кой да си отговаря – голяма партия, винаги може и такива да се вкарат. Ако очаквате да нападна г-жа Нинова, няма да го направя. Решението в такива случаи е веднага гонене, махане и готово. Местните организации винаги могат да направят някоя беля. Мен ме интересува в средата на август догодина да открием участъка на магистрала \"Хемус\", заяви премиерът, който инспектира строежа на магистрала \"Хемус\" в участъка между Ябланица и Боаза, за който стана ясно, че ще бъде завършен преждевременно.   Той изтъкна и други постижения на правителството му, а именно, че догодина ще бъдат вложени 620 милиона лева в изграждане и ремонт на училища и детски градини.   Относно срещата в Министерски съвет с представители на хората с увреждания той коментира: \"Надявам се до края на годината да бъде направена информационната система, както бе договорено по време на срещата му с Национално представителните организации на хората с увреждания и с майките на деца с увреждания. В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години\", каза още премиерът. По думите му над 6 милиарда са били платени за КТБ, за руските реактори и за американските централи, което всъщност били парите за две магистрали \"Хемус\".", "date": "2018.08.07", "title": "Борисов: Няма да нападам Нинова заради Бенчев!"}
{"url": "http://epicenter.bg/article/Tihomir-Stoychev--Operatsiyata-s-aresta-na-Ochite-i-Benchev-e-beleg-za-slabosti-na-sistemata-za-sigurnost/160838/2/0", "text": "Операцията с ареста на Бенчо Бенчев, Митьо Очите и така нататък, показва слабости на системата за сигурност за пореден път. Остава открит и въпросът по какъв начин контролира работата на службите. Митьо Очите е свързан с активния криминален контингент, което предполага че той е бил на някаква разработка и всички засечени лица са попадали в тази разработка. Въпреки всичко обаче се оказва, че в навечерието на непосредствената реализация по разработката, която се наблюдава от специализираната прокуратура, той свободно преминава границата на България отива първо в една страна, след това е от друга страна. Това каза за предаването „12+4“ по програма „Хоризонт“ на БНР експертът по сигурността, бивш шеф на ЦСБОП и преподавател в НБУ Тихомир Стойчев.   Според него възниква и въпросът дали операцията „не е имала изцяло политически цели“:    От друга страна, БСП през годините се топи и има все по-малко представителство „сякаш постигнаха масовия ефект да бъдат игнорирани в съзнанието на хората“:    Стойчев обвърза с олигархията и назначенията на ръководни позиции в МВР в последните години.  Политологът Димитър Димитров припомни богатата криминална биография на Димитър Желязков - Очите и коментира:    Проблемът в момента е какво ще направи прокуратурата, коментира Димитров.    Явлението „Бенчев“ засяга всички партии, но случаите са различни, изтъкна Димитров:  ", "date": "2018.08.07", "title": "Тихомир Стойчев: Операцията с ареста на Очите и Бенчев е белег за слабости на системата за сигурност"}
{"url": "http://epicenter.bg/article/Dobrev--Pravitelstvoto-razpredelya-na-tamno-stotitsi-milioni-/160840/2/0", "text": "„В тъмното се разпределят поредните огромни финансови порции. В последното решение на МС, което още не е публикувано в Държавен вестник, са разпределени 111 милиона лева. Това е третото постановление за една година управление на ГЕРБ без всякаква логика и санкция от парламента, дори от НСОРБ, но се разпределят средства.” Това каза на пресконференция зам.-председателят на БСП Кирил Добрев.   Той добави, че 40 общини от ГЕРБ получават близо 73 млн.лв., 34 общини на ДПС и близки до тях – 28 млн.лв. и само 5 общини на БСП получават 2,2 млн.лв.   „Само да припомня, че все още БСП е втора политическа сила с тенденция да стане първа, а разпределението на средствата е като за треторазрядна политическа сила, която няма никакво участие в българския политически живот”, категоричен беше той. След като събрал сумите от трите постановления се оказало, че става дума за 360 млн.лв. – разпределени от правителството на Борисов за по-малко от 1 година. „250 млн.лв. са дадени на общини на ГЕРБ, 70 млн.лв. на общини на ДПС и 8 млн.лв на общини, управлявани от БСП”, коментира Кирил Добрев и посочи фрапантни случаи на малки населени места, които са получили огромни суми от правителството на Бойко Борисов. „Село с 200 души получава 1 млн.лв. за асфалтиране, друго с 2000 души – 3,5 млн.лв. за пречиствателна станция. Има населени места с малко жители, които не са пропуснати и в трите постановления и получават големи суми, като Доспат, Харманли, Казанлък и др.”, посочи зам.-председателят на БСП и добави, че от големите градове рекордьор е Варна, която е получила 90 млн.лв. „Купува ли си правителството по този начин парламентарна подкрепа за новия политически сезон, и опитва ли се едва година преди местните избори ГЕРБ да предреши и купи изборите? Защото в тези списъци на населени места няма нито лев за бедстващи и наводнени общини, за хора, които останаха под водата. Всички казваме, че Видинският край е с приоритет и си късаме ризите, но за област Видин имаме само 200 000 лева. Това ли се прави за приоритетния Северозападен край”, попита Добрев. Той добави, че няма пари за майките, за социални мерки, но има пари за асфалт за село, в което живеят 200 жители. „Ние от БСП и нашите представители в местната власт, няма да оставим това просто така. 100 са българските общини, в които живеят над 2 млн. души, които за една година не са получили нито лев от това правителство. ”, заключи Кирил Добрев.    „Ние от НСОРБ сме силно разтревожени от субективното разпределение на средствата от централния бюджет за българските общини. Години наред изразяваме своята тревога от липса на публичност на критериите, по които се разпределят тези средства”, това заяви Донка Михайлова, кмет на община Троян, член на Националния съвет на БСП и зам.-председател на УС на НСОРБ. Тя бе категорична, че неясният начин за разпределяне поставя общините в зависимост от волята на централната власт, на отделни членове на правителството и партийни лидери. „Ние ще настояваме за спешно заседание на Управителния съвет на НСОРБ, в което да бъде прието становище за механизма за разпределение на средствата от националния бюджет. И ние кметовете, издигнати от БСП, ще внесем това предложение до дни”, отсече Донка Михайлова. Тя добави, че ще настояват за адекватно разпределение на пари за онези 100 български общини, които години не са получавали средства.  „Въпросното постановление на МС е внесено на 31 юли в 20:00 часа, без съгласуване между отделните министерства в нарушение на устройствения правилник на МС. В аргументацията на МФ има текст само за разходването на средствата за Пловдив и София, както и средствата за храмовете за Варна и Русе. За останалите 80% от парите за общините е записано: По бюджета на редица общини са предвидени допълнителни трансфери, които са предназначени приоритетно за ремонт на улична мрежа и реализиране на редица инфраструктурни проекти”. Това каза на пресконференцията зам.-председателят на БСП Деница Златева. По думите й по-странното е, че в обсъждането на тази точка, зам.-министърът на финансите е предложил проектът на постановлението да бъде приет по предложението на вносителя, защото не са били прецизирани точните наименованията на обектите в общините. Освен това в доклада, внесен от министъра на финансите, не са ясни критериите и липсва ясна обосновка защо точно на тези общини да бъдат дадени тези средства, дали имат проектна готовност, дали могат да реализират обектите до края на финансовата година и др.  ", "date": "2018.08.07", "title": "Добрев: Правителството разпределя на тъмно стотици милиони "}
{"url": "http://epicenter.bg/article/V-Sofiya-40-dushi-sa-pripadnali-ot-zhegata-do-obyad/160841/2/0", "text": "40 души са припаднали от жегата по улиците на София днес до обяд, съобщиха за „Хоризонт“ от Центъра за спешна медицинска помощ.   „Лятото създава проблеми от рязкото покачване на температурата, повлиява негативно на организма и хората, които имат хронични проблеми. Те ще трябва малко да се погрижат за себе си и да бъдат по внимателни - да не излизат в най-топлите часове от деня, да носят светли дрехи, със светла шапка, винаги да имат в ръката си вода и по възможност, разбира се, да стоят на закрито.   15 екипа обслужват над три милиона град. Те са непрекъснато заети, от адрес на адрес. Ако в момента няма остър проблем, той може да се случи малко по-късно“. Това каза, началникът на пресцентъра на Бърза помощ Катя Сунгарска. ", "date": "2018.08.07", "title": "40 души са припаднали от жегата до обяд в София"}
{"url": "http://epicenter.bg/article/Turtsiya-pusna-video-ot-aresta-na-Mityo-Ochite--Bencho-Benchev-i-Nesrin-Uzun/160802/3/0", "text": "Видео, на което се вижда как турските власти предават арестуваните заедно с Митьо Очите в Истанбул българи на нашата гранична полиция, се появи на турски сайт.   Видеото е заснето на граничния пункт \"Капитан Андреево\".   От него става ясно, че в задържаната група около Митьо Очите е имало и две жени.   На кадрите се вижда общинският съветник Бенчо Бенчев, облечен с бяла блуза. Бившиият депутат от ДПС Несрин Узун е облечен в тъмно сиво.", "date": "2018.08.07", "title": "Турция пусна ВИДЕО от ареста на Митьо Очите, Бенчо Бенчев и Несрин Узун"}
{"url": "http://epicenter.bg/article/Petrolat-poskapva-sled-ofitsialnoto-podnovyavane-na-sanktsiite-na-SASht-sreshtu-Iran/160844/4/0", "text": "Петролът поскъпва за втора поредна сесия на търговия, тъй като официалното подновяване на санкциите на САЩ спрямо Иран от рано тази сутрин се очаква да доведе до ново ограничаване на доставите на черно злато в световен план. Това съобщи БНР.  Фючърсите на петрол сорт Брент с доставка през октомври поскъпват във вторник с 1,15% към 74,56 долара за барел, а септемврийските фючърси на американския лек суров петрол - с 0,8 към 69,56 долара за барел, след като вчера те нараснаха съответно с между 0,8% и 0,7% благодарение най-вече на информации за изненадващо намаляване през юли на добивите в Саудитска Арабия до 10,3 млн. барела на ден от 10,49 млн. барела през месец юни.  Трябва да се има предвид, че първият кръг от американските санкции не включва иранския експорт на петрол, като той е насочен към забраната на покупките на американски долари, търговията на злато и на други метали, въглища, индустриален софтуер и автомобилния сектор.  Едва вторият кръг от санкции, който ще влезе в сила от 6-ти ноември, ще засегне енергийния и банковия сектор на Иран. Трябва да се има предвид, че добивът и износът на петрол са ключови за икономката на Ислямската република с оглед на факта, че през миналия месец Иран изнасяше ежедневно почти 3 млн. барела.  Въпреки че петролните санкции ще влязат в сила на малко по-късен етап, редица анализатори и търговци продължават да правят оценки, доколко тези санкции ще повлияят на иранските доставки на петрол. Според анализатори на банката ANZ, подновяването на американски санкции ще доведат до ограничаване на световните петролни доставки с между 500 хиляди и 1,5 милиона барела на ден. В резултат на това, петролният пазар ще остане затегнат, въпреки че ОПЕК и други водещи производители като Русия се ангажираха да увеличат техните доставки.  Редица страни, включително американският съюзник в лицето на ЕС, както и Китай и Индия, се противопоставят на санкциите, но властите в САЩ заявиха, че ще настояват възможно най-много държави да спрат да купуват ирански петрол. \"Нашата политика е да стигнем до нула колкото се може по-бързо. Ще работим с отделните държави за всеки отделен случай, но нашата цел е да намалим размера на приходите и на твърдата валута, влизащата в Иран\", заяви преди ден висш американски държавен служител, цитиран от Ройтерс.  Според банката Julius Baer обаче, \"пълното ембарго изглежда малко вероятно и пазарът на петрол трябва да остане добре балансиран в светлината на нарастващото производство и на инфлационните проблеми, които изпитват нововъзникващи и развиващите се пазари, с оглед на по-скъпите горива\".  Трябва да се има предвид, че основни движещи сили за цените на петролните пазари през последните месеци бяха свързани с добивните нива на водещи производители като Русия, Саудитска Арабия и Съединените щати, с подновените американски санкции спрямо Иран, с търговския спор между САЩ и Китай и непредвидените сривове на доставките.  В последно време някои анализатори започнаха да предупреждават, че глобалната гореща вълна също може да повлияе върху търсенето на петрол и респективно върху цените.  През това лято голяма част от северното полукълбо е обхванато от екстремно горещо време и рекордни температури, което увеличава търсенето на промишлени и битови охладителни системи. Това от своя страна оказва най-сериозно въздействие върху търсенето на енергийни горива като термични въглища и природен газ.  \"Тъй като търсенето в световен мащаб остава здраво и глобалното гореща вълна увеличава петролното търсене, мисля, че цените ще останат добре подкрепени в близко бъдеще\", отбеляза Хюсеин Сайед, главен пазарен специалист в компанията FXTM.  От американската банка JPMorgan пък заявиха, че по-топло от обичайното четвърто тримесечие на настоящата година в резултат на възможно природно явление \"Ел Ниньо\", \"може да причини засушаване, наводнения и други природни бедствия по целия свят, включително горещи вълни в САЩ, като всички тези природни бедствия могат се отразят на пазарите на суровини\".  \"Последните случаи на \"Ел Ниньо\" доведоха до резки спадове в търсенето и цените на петролните горива за отопление\", се посочва в доклада на JP Morgan.  ", "date": "2018.08.07", "title": "Петролът поскъпва след официалното подновяване на санкциите на САЩ срещу Иран"}
{"url": "http://epicenter.bg/article/Prof--Ivo-Hristov--Zad-Tramp-stoyat-moshtni-sili--vodi-se-zhestoka-bitka-sas-starite-eliti/160829/11/0", "text": "- Разбира се, че има алгоритъм. Зад привидната хаотичност, която се привижда само на либералстващите медии, има желязна логика. За да разберете тази логика, трябва да разберете чий представител е Тръмп. А той е представител на стари сили в нова форма в САЩ, които се отказват от така наречения глобалистки проект в досегашния му вид. Те наистина са си поставили за цел „Америка на първо място“, но не глобалистична Америка, лидер на някакви транснационални сили, а Америка като Америка – едноличен доминьон на света. Тръмп е представител на „добрата“ стара империалистическа Америка, каквото и да означава това. Тези сили нямат интерес от установеното статукво и произтичащите от него международни връзки, договори, баланси и свързани с тях икономически и военни зависимости. Става въпрос за сблъсък на далеч по-мощни сили, които само формално се свързват с името Тръмп или с клана Клинтън. Това са две различни тенденции в развитието на Америка, на световния капитализъм и на света като цяло.  В международен план, ако забелязвате, се очертава странен тактически алианс между Тръмп и силите, които стоят зад него, от една страна и Бенямин Нетаняху и Владимир Путин. Но тези тънкости са неведоми за нашия затънтен край. Тук все още бивши комунисти се борят самоотвержено с комунизма. Някой трябва вече да им съобщи, че това бе актуално преди 40 години. - Това е така нареченият „план Кисинджър“. За международната политика обаче е валиден принципът, известен още от елинистичната епоха: не можеш два пъти да влезеш в една и съща река. Това, което Кисинджър разигра с китайската карта през 1971 г., според мен няма да се повтори през 2018 година.  Логиката тогава бе проста и ясна: ще „надуем“, грубо казано, Китай като контрабаланс на Съветския съюз, като средство за неговото обкръжаване и разрушаване. Сега ще направим обратното, тъй като изпуснахме Китай и китайския проект, който от инструмент за натиск и разрушаване на Съветския съюз, се превърна в самостоятелен геополитически играч – втора икономика в света, с тенденция в средата на века да стане първа. Разигравайки обратната стратегия, ще дадем захарче на отслабената Русия, тоест, ще й върнем под някаква форма при съвършено други условия това, което й взехме. Например Украйна, например влияние в Източна Европа, зона за действие в Близкия изток и така нататък.  Привидно няколко мощни фактора работят в полза на тази стратегия. Първият е огромната продажност на голяма част от руския елит, създаден след 1990-1991 г.. Той е изцяло прозападно настроен, изцяло против всякакви идеи Русия да бъде самостоятелен център на сила, самостоятелен цивилизационен център, самостоятелен геополитически играч. Както казва моят колега Валентин Вацев, те си представят Русия като малък, бял и пухкав елемент от евроатлантическия съюз, тъй като парите, децата и яхтите им са на Запад. Тези хора не си представят, че Русия може да има самостоятелна роля в света, тъй като това моментално ще премине като валяк през тяхното лично, семейно и фирмено добруване.  Тази по-умна и по-перфидна карта се разиграва в момента. Наскоро един руски анализатор отбеляза, че всички крясъци на неолибералното лоби във Вашингтон само усилват антизападните настроения в Русия и тласкат руския елит именно към това – третирането му като самостоятелен център на силата, като самостоятелен геополитически полюс, евентуално – в геополитически съюз с Китай. Обратното е много по-опасно. Не само Кисинджър, но и видният русофоб Бжежински казваше същото в Трилатералната комисия, перифразирам: „Да задушим Русия в обятията си.“  - Като гледам кой стои начело на Русия, едва ли имат големи шансове. Този човек не показва видими емоции, освен една, за която загатна в едно свое интервю. Каза: „Защо ни е свят, в който я няма Русия“. Това беше предупреждение към всички, които са опитват да играят като геополитически еквилибристи.  - Много просто. По логиката, която за либералстващите медии е неведома, но която всъщност е видима, но не им изнася.  Европейският съюз в този му вид е продукт на транснационалните елити и е свързан с опонентите на Тръмп и силите зад тях. Следователно – Европейският съюз в този му вид няма да го бъде дълго.  Първо, защото е свързан със старите елити.  Второ, защото е реален или потенциален икономически конкурент на Америка.  Трето, защото Америка създаде ЕС и Америка, ако реши, ще го разруши. Просто не ѝ върши работа.  Америка в лицето на сегашния елит предпочита двустранни отношения, тъй като е ясно, че 360-милионната суперсила винаги ще бъде в доминираща позиция и спрямо най-могъщата европейска държава.  Тази политика на новия елит около Тръмп е реалистична, защото не се базира на фантасмагории, а на нещо реално. Все пак не случайно негов идеен ментор е Кисинджър, любител на реал политик в стил княз Метерних и Ото фон Бисмарк. ЕС е изкуствен конструкт. Бидейки изкуствен конструкт, не е нужно да търсите или да създавате противоречия. Те са налице: между Севера и Юга, Изтока и Запада, страните от Вишеградската четворка и западните държави и т.н. Не е нужно да си измисляш противоречия, а само да катализираш съществуващите.   „Внезапно“ започна да се развива картата за европейския национализъм, за защита на националните интереси, против  обезличаването на европейските народи и нации, все едно това не беше ясно и преди 15, 20 или 50 години. Очевидно, сега му е дошло времето. Банън играе умна игра - и с конструирането на правителството в Италия, вероятно и със сепаратистките тенденции в Испания, вероятно и с „надуването“ на Полша като някакъв геополитически фактор за сметка на Германия, и с подтикване към „твърд“ Брекзит, и т.н.  - Това е идейно и политическо клише, свързано още с възникването на Новото време преди 300-400 години.   Историята не се развива, самата идея за „история“ като линеен постъпателен процес във времето и пространството е типично европейска и по-скоро западноевропейска в Новото време. Извън този цивилизационен ареал понятието за история не съществува. Да речем, в Китай: там се говори не за история, а за цикличност и повтаряемост.  Но да се върнем към Банън. За добро или за лошо, историята работи за новия курс, който не се базира на измишльотини, а на реалности. А реалностите са, че европейският проект е изкуствен и че е базиран върху грамадни национални, икономически и регионални противоречия. Следователно ще се играе за засилването на тези противоречия, за сблъскването им, за да може Америка да излезе от системната криза на хегемон на света и отново да ликвидира или елиминира своите опоненти. В случая – Китай.  - България затова е обект, защото като чаша можеш да я местиш напред назад. Обектът и да чака, и да не чака, това няма никакво значение за субекта, който твори процеса.  България е периферна територия за изпадналия в криза европейски проект. Нейният така наречен „елит“ за последните 30 години сръчно смени едни обвързаности – тези с Москва, на която се кланяше безпрекословно, за да се присламчи към новия господар във Вашингтон и Брюксел. Сдаването и приемането на територията стана в Малта през 1989 година без много да ни питат. Сега отново се чака да се види кой ще е новият чорбаджия, за да му се поднесе коленопреклонна вярност в „битката за новите идеи“, няма значение какви са те. Може да са точно обратните на досегашните. Идеите тук нямат никакво значение. Интересът преди всичко, разбиран предимно в гастрономическите му измерения.  - Мъртвешкото статукво, което съществува в последните 30 години, доведе до унищожаване на страната ни. Вече започнаха да излизат резултатите от „прелестите“ на българския преход - че българската нация е намаляла наполовина; че реално България е деиндустриализирана страна; че българският етнически елемент ясно отива към малцинство в собствената си страна и то на фона на изгряващи мощни регионални държави – само една Турция ви стига, а тук бих добавил и мощния взрив на албанския етнически компонент в западна посока, който скоро може буквално да ни стане съсед. В този контекст ние действително чакаме новият господар да благоволи, грубо казано, да ни поеме в куфара и по този начин местните български елити отново да се залепят за силните на деня.  Боя се, че историята ще бъде по-тежка, отколкото си я представяме.  - Революции се правят от млади хора. Младите хора на България не са тук. Моето дълбоко уважение към възрастните хора в страната, но с баби и дядовци ли ще сменяме елита и статуквото?  В България няма критична маса за натиск и за промяна на курса. От друга страна трябва да е ясно, че има мъртвешка сглобка между вътрешно статукво и доминиращ мощен външен геополитически интерес, заинтересуван точно от тази, а не от друга ситуация у нас. Бидейки дълбоко безидейно общество, липсват идеи въобще за дълбочината на екзистенциалната криза, в която сме попаднали. За тресавището, в което се намираме. Оттам липсват и идеи дали и по какъв начин може да се излезе оттам. Задействал се е мощният механизъм, за който проф. Николай Генчев казваше: „Единственият реален инстинкт на българите е инстинктът за оцеляване и то поотделно.“  Важното е да се оцелява. Но не като общество, не като държава, не като национален проект. Поотделно!  - Да. Това са локални протести на битова основа. Подчертавам – битова. Българският обществено-политически живот се е сринал до купчина битовизми. На това му викат „политика“.  - Защото не става въпрос за общ фронт, който да има критична маса и тежест и да поставя управляващите в цайтнот. Поради тази причина те гасят огъня поотделно – техника, която успешно прокарват повече от 10 години. Когато имате общ фронт, нещата стават различни. Такъв фронт отсъства.  - Не са свикнали да губят. Не са свикнали и да имат алтернатива. За част от управляващите дори самият факт, че може да има опозиция, която да има друго мнение и да се опитва да го налага, вече е кощунство.  - Президентът Радев се опитва да балансира между очевидните обвързаности, които имаме по евроатлантическа линия, и все пак желанието за установяване на някакви добри отношения с Русия. За едните не е достатъчно правоверен русофил, съответно той е продал се враг на отечеството в полза на „американския империализъм“. А за домашните адепти на „американския империализъм“ е прикрит руски агент. Накратко - няма угодия. ", "date": "2018.08.07", "title": "Проф. Иво Христов: Зад Тръмп стоят мощни сили, води се жестока битка със старите елити"}
{"url": "http://epicenter.bg/article/Izliza--Dobriyat-valk--na-Aleksander-Syoderberg/160858/6/0", "text": "На 10 август излиза „Добрият вълк”, книга трета от нашумялата поредица на Александер Сьодерберг, който се нареди до най-бляскавите имена на шведския трилър.   „Добрият вълк“ (превод: Стела Джелепова; стр. 368, цена: 20 лв.)  отново ни среща с медицинската сестра и самотна майка Софи Бринкман, която е обявена за международно издирване и се крие в Прага заедно със сина си Алберт. По следите й е Томи Янсон, криминален комисар от Стокхолм, натоварен със задачата да я открие.   Софи знае твърде много за нечистите му дела и той трябва на всяка цена да я отстрани от пътя си, за да може да продължи живота си спокойно. В същото време в манастир в Тоскана се крие обеднелият мафиотски бос Хектор Гусман, в когото Софи е влюбена. Гусман се подготвя за последната си битка – възнамерява да си върне сина, империята и всичко, което някога му е принадлежало.   Дали омразата и жаждата за мъст ще се окажат по-силни от добротата на монасите, сред които живее?   ***   Александер Сьодерберг си извоюва място сред звездите на шведския трилър. Роден през 1970 година, по професия той е телевизионен сценарист. „Андалуският приятел“ и „Другият син” демонстрират умението му да гради фабула с удивителни обрати, задължаващи читателя да тръпне в очакване на развръзката. „Добрият вълк“ е венецът на криминалния триптих - събитията се развиват главоломно, а действието препуска неумолимо към суровия си финал.         (Вале дел Каука)   Миришеше на печено месо, а Ернст Лундвал бе на път да умре. Стоеше вцепенен и дезориентиран, напъхал само части от омачканата си бяла риза в панталоните. Кевин Горман седеше на табуретка на няколко метра зад него и почесваше издаденото си чело със сребрист пистолет. Изглеждаше наистина много тъп. Какъвто си и беше. Йенс и Лотар бяха получили места на първи ред. За да не пропуснат и секунда от представлението. На каменната веранда над тях, сред колони и бели статуи, се беше разположил дон Игнасио Рамирес. Ядеше печено прасенце, затъкнал салфетка в яката си и със слънчеви очила на очите. Типичният наркобарон. Фризиран и прясно боядисан в чест на събитието; неестествено черна коса на фона на бледата кожа. Мястото – старомодният му дворец. Безвкусна смесица от Дисниленд и Версай. Нелепа розова торта, скрита в колумбийските джунгли. Претрупана градина, екзотични животни в заграждения. Жирафи, самотен носорог, две зебри, един лъв... няколко хипопотама. Всички стояха кротко и зяпаха унило в празното пространство. Това представляваше сцената, режисирана от Игнасио. Ернст беше осъденият, Горман – екзекуторът... Йенс и Лотар – зрителите. – Йенс? – извика Ернст. Гласът му една идея по-тънък от обикновено. – Ернст – отзова се Йенс. – Не се страхувай – продължи той, сякаш успокояваше уплашено дете. Но това бяха празни думи. Йенс се обърна към дон Игнасио Рамирес: – Може ли да поговорим? – запридумва го той. Дон Игнасио не трепна, лицето му остана все така безстрастно зад тъмните очила, коремът, който изпъваше полиестерната риза, продължи да поглъща мазното свинско. А и за какво да говорят? Какво можеше да каже Йенс? Да се моли? Нямаше с какво да търгува. Той също беше пътник, по нищо не се различаваше от Ернст. В най-близко бъдеще щеше да го сполети същата съдба. И то от ръката на Кевин Горман, палачът на служба при Игнасио, тъмничарят на Йенс и Лотар... пазачът, мъчителят... Седеше с пистолета в ръка. Както винаги, надрусан с кокаин. Нито стар, нито млад. Родом от Южна Каролина, с провиснала коса и развалени зъби; и водеше дневник на всичките си убийства. Игнасио отпи от чашата си, вдигна я като за наздравица към Горман. Това беше знакът. Кевин Горман се изправи и тръгна с леко вдигнати ръце, за да изглежда по-едър. Застана пред Ернст. – Йенс? – повтори Ернст, този път по-високо, въпросително. Кевин Горман вдигна пистолета с изпъната ръка, Ернст Лундвал примижа, панически се разпищя, че ще направи каквото пожелаят... – Затвори си очите – прошепна Йенс на Лотар. Но Лотар не отмести поглед. Оръжието на Горман избумтя. Животните в загражденията подскочиха, птичите ята се разлетяха от дърветата и Ернст се строполи на сухата земя с дупка в челото и напикани панталони. Йенс подхвана Лотар, чиито крака се огънаха. Горман се обърна към тях. Усмихваше ли се? Да. На устните му танцуваше усмивчица. Погнусата се събра в устата на Йенс, трябваше да я изплюе. Лотар трепереше, вперил очи в земята, краката не го държаха от ужас. Йенс го крепеше. Твърде малък беше за това, едва седемнайсетгодишен... – Йенс, Лотар! – дебелият глас на дон Игнасио. Беше се облегнал на каменния парапет на терасата. Салфетката още висеше от ризата му, мазнината от прасенцето проблясваше около устата. – Живеете тук, под моя покрив, от близо половин година. Отнасяме се добре с вас. Театрална пауза. Горещината и природата около тях, шумовете на джунглата. Йенс отмести очи по посока на Ернст. Той лежеше на сухата земя, изкривен, мухите вече се събираха. – Сега е време да заминете – продължи Игнасио. – В някои моменти, Йенс, усещам съпротивата ти. Двама мъже хванаха краката на Ернст и го задърпаха. Ръцете се влачеха по земята и вдигаха прах, образува се червеникавокафява мъгла. – Лотар ще дойде с теб, Йенс, но само до Маями. Ще остане там като заложник. Ако ти хрумне нещо, докато си в Европа, той ще срещне същата съдба като Ернст. Игнасио смъкна салфетката от яката си, избърса се, хвърли я на масата и се прибра. Йенс стискаше здраво Лотар, както баща би държал сина си, за да го предпази. Но Лотар не беше син на Йенс. Негов баща беше Хектор Гусман.   (Прага)   Тя беше под повърхността. Светът навън – мъглив и неясен. Софи лежеше във ваната, сред тишината. Сърцето й биеше все по-учестено. Тя се съпротивляваше на рефлекса да се надигне. Жаждата за кислород обладаваше цялото й тяло. Натискът върху гърлото и гърдите беше страхотен. Болката раздираше крайниците и органите й. Всичко в нея крещеше да изскочи на повърхността. Но Софи Бринкман не помръдна, не се поддаде на импулса. Това беше самоналожено наказание. Което не можеше да обясни. Зад сивото терзание и болката се криеше нещо друго. Почти невидимо... Лъч червена светлина. Това беше насладата. Горчивата и сладка наслада. Себеомразата... самоизмъчването. Моментното удоволствие от болката, временното облекчение. Тя започна да се вцепенява. Устните загубиха усещане... Натискът върху очите стана непоносим. Страхът от смъртта се пробуди. Крайниците се разтърсиха, лицето трепна. Цялата й вътрешност взе да се извива. Сърцето биеше учестено, някакъв вакуум изсмукваше всичко от тялото. Предупредителните сигнали крещяха вътре в нея. Мисълта се замъгли, няколко кратки секунди тя се люшкаше между съзнанието и безсъзнанието. И после – внезапна чернота, когато безсъзнанието надделя. Неволно си пое дъх, водата нахлу в дробовете и Софи се събуди, изскочи на повърхността, грабна хавлията, оставена на ръба на ваната, и зарови лице в нея; кашляше и повръщаше вода, накрая успя да си поеме дъх. Болката беше неописуема. Тя изкрещя в хавлията, за да приглуши звука доколкото е възможно, помъчи се да успокои дишането си – леки повърхностни вдишвания, малко въздух и после още малко, – гърлото и дробовете й изгаряха. Отметна глава назад, отпусна ръце на ръба на ваната, задиша по-равномерно, напълни дробовете с въздух, почака кислородът бавно да изпълни тялото и органите й... Обгърна я усещане за неописуемо доволство. С наслада се вслушваше в звука от капещия кран. Кап-кап-кап във ваната на дълги интервали, липсваше постоянство, липсваше ритъм... Видя тънки цепнатини на тавана, малко обелена боя. Изви глава, роклята висеше на закачалка на вратата. „Соня Рикел“... Бум-бум-бум. Тропането на вратата отекна в малката баня, прозвуча гласът на Алберт:", "date": "2018.08.07", "title": "Излиза „Добрият вълк“ на Александер Сьодерберг"}
{"url": "http://epicenter.bg/article/Sedem-balgarcheta-sa-postradali-pri-vzriva-na-kamion-tsisterna-v-Bolonya/160803/7/0", "text": "Седем българчета са леко пострадали при взрива на камион-цистерна на магистрала край летището в Болоня. Те са ученици от професионалната гимназия по механотехника „Владимир Комаров“ в Силистра и са се оказали в района на катастрофата. По-голямата част от тях са с леки наранявания, съобщиха от МВнР.   При инцидента загинаха най-малко трима души, а други 70 бяха ранени.   Младежите са част от група от общо 20 единайсетокласници от учебното заведение, които са на практически стаж в местна фирма в Италия. Групата се придружава от четирима преподаватели от училището, сред които няма пострадали.   „Това е едно нещастие, децата са отивали да си купят нещо в близкия магазин, когато на магистралата гръмва цистерната и от ударната вълна, това се е получило, заяви за bTV Марин Ботев, началник на РУО-Силистра.   Генералният консул на България в Милано Росен Руфев потвърди, че почти всички са с леки наранявания и в момента започват да ги изписват от болниците.   По информация на директора на гимназията, която също пътува с групата, двама от младежите вече са изписани. По-късно тази вечер или утре сутрин се очаква да бъдат изписани още трима от учениците.   По-тежко е пострадал един ученик, който е с наранявания в областта на долните крайници без опасност за живота, транспортиран е до болница в град Чезена.   Почетният консул на България в Болоня Франко Кастелини тази вечер ще посети болниците в района, където са настанени българските младежи заедно с преводач от български език, за да получи по-изчерпателна информация за състоянието на учениците.   Установен е контакт с родителите на децата. Генералното ни консулство е в постоянен контакт с местните полицейски власти и службата на гражданска защита, както и с болничните заведения, в които са настанени пострадалите ученици.  Мисията ни е в готовност да окаже и необходимото съдействие на място. ", "date": "2018.08.07", "title": "Седем българчета са пострадали при взрива на камион-цистерна в Болоня"}
{"url": "http://epicenter.bg/article/Grigor-sreshtu-Verdasko-v-sryada-rano-sutrinta-v-Toronto-/160815/8/0", "text": "Григор Димитров ще се завърне на корта след месец почивка. Той ще изиграе първия си мач в сряда (8 август) в ранните сутрешни часове, най-вероятно около 4:00 - 5:00 ч. българско време, предава бТВ.  Българинът ще си съперничи с 31-годишния испанец Фенандо Вердаско във втория кръг на надпреварата в Торонто. Мачът им е последен, пети, в програмата на корта, а първата среща на него започва в 18:00 ч. българско време.  Димитров е поставен под номер 5 в основната схема на надпреварата и пропусна първия кръг, в който Вердаско победи Петер Гойовчик с 6:2, 6:2.  Мачът между Григор и испанеца ще бъде техен шести сблъсък. За сега Вердаско има предимство от 3:2 победи. В последните два мача Димитров не успя да победи - на \"Ролан Гарос\" и в Индиън Уелс през 2018 г.  При победа, българинът най-вероятно ще срещне Милош Раонич, който победи Давид Гофен на старта, а във втория кръг му предстои среща с по-непретенциозен съперник. ", "date": "2018.08.07", "title": "Григор срещу Вердаско в сряда рано сутринта в Торонто "}
{"url": "http://epicenter.bg/article/Vanga-sreshtu-Aynshtan-v-Kashtata-na-Sofiya/160790/10/0", "text": "Според Айнщайн в обитавания от нас свят, няма обект, който да може да превиши скоростта на светлината, защото ще увеличава критично масата си и се ще деформира, а и времето не само ще намалява като величина в този обект, но и ще спре.   Ванга казва, че мисълта е тази, която надвишава стократно скоростта на светлината без да се деформира, а и променя посоката си...   За тези и за други неща говорят във филма изследователят Генади Григоров и режисьорът Стилиян Иванов, които ще се срещнат със зрителите в “Къщата на София”.   Датата 10 август е напълно закономерна за представянето на поредния поглед към живота и посланията на прочутата ясновидка от Рупите. На този ден, преди 22 години, леля Ванга си отиде от видимия свят...   Заповядайте на националната премиера на АЙНЩАЙН СРЕЩУ ВАНГА - ще поговорим на чаша вино!", "date": "2018.08.07", "title": "Ванга срещу Айнщайн в Къщата на София"}
{"url": "http://epicenter.bg/article/Suzanita-izdarzha-gadzheto-si--Machoto-izkarval-edva-20-leva-na-vecher/160847/10/0", "text": "Сузанита не крие, че води активен полов живот още от 13-годишна възраст и досега не е крила нито един от партньорите й, които са минали през леглото й. В момента текущо гадже й е Александър Атанасов – младеж, който е с 10 години по-голям от нея. В-к „Шоу“ разкрива, че той работи като охранител на едно от скандалните заведения на Слънчака, срещу които скача вицепремиерът Валери Симеонов.   Татуираният мачо заработва по 20 лв. на вечер. Именно в нощен клуб се запознали с малката лолитка и вече повече от половин година са заедно. През това време заринаха социалните мрежи с куп фотоси, които част от потребителите определят като софт-порно.   Част от критиците подозират, че той я използва, за да се фука с нея, а нищо чудно и тя да го издържа в момента. С надника си от 20 лева не може да покрие дори цигарите и кафетата й за 1 ден. В същия момент тя бръмчи  по участия срещу хонорар от 2000 лева. По думите на певицата родителите й го одобряват и много добре се разбират с него.", "date": "2018.08.07", "title": "Сузанита издържа гаджето си! Мачото изкарвал едва 20 лева на вечер"}
{"url": "http://epicenter.bg/article/London-iska-ot-Moskva-ekstradatsiyata-na-dvama--zameseni-v-sluchaya--quot-Skripal-quot-/160813/7/0", "text": "Великобритания се готви да поиска от Русия да екстрадира двама мъже, заподозрени в извършването на нападението с нервнопаралитично вещество над бившия руски двоен агент Сергей Скрипал и дъщеря му Юлия в английския град Солсбъри в началото на март. Това съобщи в. \"Гардиън\" който се позовава на източници от правителството и службите за сигурност.   Според вестника, прокуратурата е изготвила молбата за екстрадиция и тя е готова за връчване. Руското посолство в Лондон заяви, че не е получавало такава официална молба от Лондон.   Говорител на британското вътрешно министерство отказа да потвърди или отрече информацията.   Руската конституция забранява екстрадиране на руски граждани в друга държава. Молбата за екстрадиция вероятно ще се отхвърли от Русия, което може допълнително да обтегне отношенията между Лондон и Москва, които и в момента са в най-тежкото си състояние от края на Студената война, отбелязва Ройтерс.", "date": "2018.08.07", "title": "Лондон иска от Москва екстрадацията на двама, замесени в случая \"Скрипал\""}
{"url": "http://epicenter.bg/article/Boyko-Borisov-shte-provede-nova-sreshta-s-horata-s-uvrezhdaniya/160804/2/48", "text": "Министър-председателят Бойко Борисов ще проведе нова среща с майки на деца с увреждания и с представителните организации на хората с увреждания.   Това е втора среща помежду им, след като преди седмица премиерът пое ангажимент да се осигурят още 150 милиона лева допълнително през 2019 година за финансиране на личната помощ и месечното подпомагане.   Днес се очаква да се обсъди в детайли как да се реши проблемът с липсващата информация в електронния регистър за хората с увреждания. Това е едно от условията за справедлива преценка на индивидуалните потребности и определянето на подпомагането.   Вчера, по време на инспекция на домове за възрастни хора с увреждания в Пловдив, министърът на труда и социалната политика Бисер Петков също призна, че е необходим нов регистър, за да се решат проблемите и че настоящият е неадекватен.", "date": "2018.08.07", "title": "Бойко Борисов ще проведе нова среща с хората с увреждания"}
{"url": "http://epicenter.bg/article/V-Sofiya-razdavat-mineralna-voda-zaradi-goreshtinite/160805/2/0", "text": "Във връзка с високите летни температури на 7 август, Столичната община организира раздаване на минерална вода.   Гражданите ще получават бутилките безплатно от 13.30 ч. на площада при храма \"Света Неделя\" и на \"Орлов мост\" - при езерото \"Ариана\", уточняват от пресцентъра на местната власт.   Във вторник се очаква температурите отново да са високи. Специалистите напомнят, че е полезно да пием поне 1.5-2 литра вода на ден, а в горещините - дори и повече.", "date": "2018.08.07", "title": "В София раздават минерална вода заради горещините"}
{"url": "http://epicenter.bg/article/Tatyana-Doncheva--Udarat-varhu-Bencho-Benchev-shteli-da-diskreditira-BSP/160807/2/48", "text": "Всички са навътре в тези игри и зависимости. Най-вече ГЕРБ. Ако Бургас си има Митьо Очите, то в Пазарджик се убиват общински съветници. Това заяви лидерът на „Движение 21“ Татяна Дончева в сутрешния блок на Bulgaria on air.   \"Темата за Митьо Очите ми изглежда така - ГЕРБ има възможности да нанася на своите политически противници удари, на които те не могат да отвърнат. Зърненият бос Бенчо Бенчев не е единичен случай. Ударът върху него цели няколко неща - едното е дискредитация на БСП\", каза още тя.   \"Митьо Очите не е известен като специалист в охранителния бизнес, а Бенчо Бенчев трябва да носи отговорност, че го е наел за консултант на фирмата му\", допълни лидерът на \"Движение 21\".   \"Щетата за БСП е очевидна, както и умишлено нанесена\", коментира Дончева. Според нея, ДПС не се намесват в темата, защото не ги инитересува.   Всички политически партии са оплетени в тези казуси. Най-вече ГЕРБ. Те имат възможности да нанасят на своите политически противници удари, които да не могат да върнат. ГЕРБ имат най-големи възможности да реализират властта. Щетата за БСП и ДПС е очевидна и смятам, че е умишлено нанесена от ГЕРБ. Така Татяна Дончева коментира акцията ”Бенчев и Очите”.   \r\n Някой е казал на Митьо Очите да напусне страната. Той е изваден навън, за да хванат другите двама - Бенчо Бенчев и Несрин Узун. Близки до Очите в Националната сигурност са го информирали, допълни Дончева от \"Движение 21\". \r\n   \r\n Тя опита да разсее част от неяснотата около казуса Бенчев-Очите като изтъкна, че Митьо Очите няма какво да прави като консултант на охранителната фирма на Бенчо Бенчев. \"Желязков не може да има фирма, тъй като има присъда. Очите не е известен като експерт по сигурността. Какво ли прави там?\", добави Дончева. \r\n В момента в парламента всички са представители на една политическа сила – БКП. Различни нейни кланове и крила. Тези хора не се самоизбират. Българският народ има опрощаващо отношение. Той е сеирджия. Къде са по време на изборите тези, които плюват управниците? Българите гласуват за победителя, а не за тези, които ще отговорят на изискванията им, поясни политикът. \r\n   \r\n Българският политически живот трябва да позволява на хората с идеи, но не с много пари, да могат да се включват в системата. Когато политиката се определя от парите, всяка политическа партия ще има нужда от някой Бенчо. Така се взимат медии, социолози и бизнесмени. Ако искаме нормална политическа система, то значително трябва да са намалят парите от предизборните кампании, които отиват за медии. Около 95% от разходите отиват за медии. Всеки трябва да има право и възможност да се състезава, категорична бе Татяна Дончева. \r\n   \r\n За финал на разговора тя подчерта, че това, което се случва в България от последните десет години, предвещава катастрофа. \"Случващото се с футболния отбор \"Левски\", ще се случва и с държавата. Дилетантство, отсече лидерът на \"Движение 21\" пред Bulgaria ON AIR. \r\n   \"Корнелия Нинова трябва да спре да говори, че не трябва да се гледа какво прави, а да се слуша какво говори\", завърши Татяна Дончева.", "date": "2018.08.07", "title": "Татяна Дончева: Ударът върху Бенчо Бенчев цели да дискредитира БСП"}
{"url": "http://epicenter.bg/article/Georgi-Kadiev--Bencho-mi-e-razkazval-kak-e-posreshtal-Borisov-v-kashtata-si-v-kv-Medven/160808/2/0", "text": "    \"Познавам Бенчо Бенчев още като бях кандидат-депутат от Бургас през 2005. Тогава не беше общински съветник, просто местен голям зърнопроизводител. Никога не съм взимал пари от него.   Когато го видях в листата на общинските съветници на БСП, разбира се, веднага стана ясно защо е там: финансира кампанията. Такива като него са десетки и са в сивата зона между всички партии- веднъж финансират едни, друг път- други, а често- всички. Понякога директно си купуват мястото в нечия листа  и влизат в политиката.  Бенчо, например, лично ми е разказвал как в къщата си в кв. Меден Рудник се е срещал с Бойко Борисов като гл.секретар на МВР, а помощникът му Цветан Цветанов е чакал отвън при охраната.    Финансирал ли е ГЕРБ? Не знам, но ще се учудя, ако не е. Истината е, че по отношение на финансирането всички партии са еднакви. Взимат общо взето от едни и същи хора, просто понякога повече, понякога по-малко, според това дали са управляващи или опозиция.  Всички обичат суджук на аванта. Сегашната ситуация със сигурност е голям гаф за БСП и ще бъде безпощадно използвана от ГЕРБ и патриоти. Но съм убеден, че същия тип бенчобенчевци са и техните спонсори. И ако Бенчо (или Цветан Василев, примерно) реши да говори, много партии ще потънат в земята.  От   никога не се допряхме до такива пари, защото знаем последствията. Затова ме е толкова яд на Иванчева- защото й осигурихме чиста кампания, без никакви мръсни пари или ангажименти към \"бизнесмени\", само и само да управлява Младост както трябва. Резултатът от управлението беше трагичен, като дори не засягам корупционната страна (има съд, да доказват), а чисто управленската.  Само с чисти пари не става. Трябват и умения.  Но и с мръсни пари не става, дори да имаш умения.  Епизодът с Бенчо е поредното доказателство, че няма особена разлика между съществуващите партии. Видяхме го при приемането на законите за \"редник Киро\" и малките бензиностанции, виждаме го и сега.  България все повече става държава на мафията. И ще бъде все по-трудно да излезем от това русло. Много хора се обезвериха и предпочитат просто да вземат някой лев на избори. Много хора напуснаха България. Много хора излязоха от политиката.  Но не можем да ги оставим просто да победят. Все някой трябва да оказва отпор. Все някой трябва да прави политика по нормалния начин.  Не знам дали сме много, които мислим така.   Но колкото и да сме, струва си да продължим.\"", "date": "2018.08.07", "title": "Георги Кадиев: Бенчо ми е разказвал как е посрещал Борисов в къщата си, а Цветанов е чакал отвън"}
{"url": "http://epicenter.bg/article/Toma-Bikov--Uchastval-li-e-Bencho-Benchev-v-kampaniyata-na-prezidenta-Rumen-Radev-/160809/2/0", "text": "Това заяви Тома Биков по БТВ, включвайки се на живо от Бургас и отговаряйки на твърденията на Атанас Зафиров от БСП. Тома Биков от своя страна попита дали Бенчев е участвал в кампанията на президента Румен Радев. Представителят на БСП Атанас Зафиров, който все още беше в студиото отговори, че всички общински съветници на БСП са участвали в кампанията на президента Радев и не отрече Бенчев също да е участвал. Той заяви обаче, че не знае по какъв начин.  ", "date": "2018.08.07", "title": "Тома Биков: Участвал ли е Бенчо Бенчев в кампанията на президента Румен Радев?"}
{"url": "http://epicenter.bg/article/Skandal-mezhdu-Zafirov-i-vodeshtata-Tsantsarova-zaradi-Benchev--Ochite-i-BSP-/160810/2/0", "text": "Арестуваният бургаски общински съветник Бенчо Бенчев стана повод за скандал в ефира на БТВ. Той се разрази между социалиста Атанас Зафиров и водещата Мария Цънцарова, а в препирнята се включиха депутатът от ГЕРБ Тома Биков и шефката на кабинета на премиера Бойко Борисов – Румяна Бъчварова.   „Няма официални документи дали Бенчо Бенчев е финансирал партийните структури в Бургас. Той не е член на БСП - коректен изказ е общински съветник от групата общинските съветници и зам. предсдетел на града, избран с гласовете на ГЕРБ и всички различни политически сили. Странната фиксация върху БСП може да бъде обяснена по съвсем друг начин\", каза Зафиров.   \"Има ясна позиция, където се дава точна справка, и става ясно сумата, с която той участва в партийния живот. Бенчев дава 70 лева месечно като всички общински съветници\", добави ексдепутатът.   Напрежението в студиото стана горещо и прерасна в спорове и нападки между Мария Цънцарова и госта. Водещата го обвини, че той всъщност въобще не отговаря на нейните въпроси. \"Вие сам казахте, че БСП е наливала пари в собствената си кампания\", заяви Цънцарова, а гостът й отвърна да не му слага думи в устата. \"Кажете ни колко е струвала тази кампания, това не е кампания извън кампанията на БСП\", каза водещата, а Зафиров отговори: \"Той е кандидат на БСП в листата, който е водел мажоритарна кампания\".   \"Тоест не ви интересува как се добира до там\", захапа го Цънцарова. Когато той отрече и каза, че се интересува, водещата му каза: \"Тогава защо не знаете\". \"Такива пари не съм виждал и чувал. Как мога да кажа нещо, което не е факт. Ако са давани такива пари, те са давани в лично качество\", каза Зафиров, но опонентката му добави: \"...за партийна дейност\". \"Защо правите връзка между Очите и БСП - това е много некоректно. Кога Бенчев е станал работодател на Очите и къде е БСП е свързана с това\", ядоса се Зафиров.   След това гостът държеше да цитира изказване на Румяна Бъчварова, но водещата не му позволяваше, а му връчи листове, доказващи връзката между Бенчев, БСП и Очите. Зафиров обаче държеше да каже цитата на Бъчварова, че \"няма политически чадър над Димитър Желязков\" и неколкократно отказа да преглежда връчените му от водещата листове.   Цънцарова се вбеси и го попита: \"Успокоихте ли се вече и видяхте ли си малкото листче? Вижте добре какво има отзад\". Депутатът каза: \"Престанете с тези спекулации. Фиксацията върху БСП има друга цел. Бенчев в свое интервю сам казва, че има 300 служители\". Водещата го секна: \"Много трудно забележим служител е Димитър Желязков. Искате да ми кажете, че всичко е точно и не се притеснявате, че Очите е в бизнес отношения с Бенчев\". Зафиров отрече: \"Не, ние взехме мерки и помолихме Бенчев да напусне общинския съвет\".   В скандала се намеси и самата Бъчварова, която се включи по телефона, заявявайки на Зафиров, че се изказва некоректно. Тя беше  афектирана и нападна остро Зафиров, като заяви, че за пореден път човек от БСП говори лъжи. Румяна Бъчварова обясни, че няма информация Бойко Борисов да е гостувал в частни домове във всичките си качества (главен секретар на МВР, депутат от НДСВ, кмет на София, премиер и лидер на ГЕРБ).   В пряко включване от Бургас се включи и депутатът от ГЕРБ Тома Биков, който заяви, че за първи път чува премиерът Бойко Борисов да е гостувал в дома на Бенчо Бенчев. Биков контраатакува като попита дали Бенчо Бенчев не е участвал и в предизборната кампания на президента Румен Радев.  ", "date": "2018.08.07", "title": "Скандал между Зафиров и водещата Цънцарова заради Бенчев, Очите и БСП!"}
{"url": "http://epicenter.bg/article/Novi-tapi-v-Sofiya-zaradi-remonti-na-osnovni-patni-arterii/160811/2/0", "text": "Нови ремонти на основни пътни артерии започват в София. С тях ще се образуват и нови тапи от автомобили в следващите седмици.   В края на тази седмица или началото на следващата ще започне преасфалтиране на бул. „България” – първо в лентата в посока кв. „Бояна” – от бул. „Гешов” до бул. „Гоце Делчев”. То ще бъде затворено, когато приключи ремонтът на релсите на трамвай №7 и бъде възстановено движението на трамваите от НДК до кв. „Борово”.   От началото на тази седмица беше отпушено движението по бул. „Васил Левски” от бул. „Патриарх Евтимий” до Ректората на Софийския университет, тъй като ремонтът там приключи. Другата седмица обаче ще започне преасфалтиране от Ректората до паметника на Васил Левски.   През следващата седмица започва и рехабилитация на бул. „Арсеналски”.  ", "date": "2018.08.07", "title": "Нови тапи в София заради ремонти на основни пътни артерии"}
{"url": "http://epicenter.bg/article/Bencho-Benchev--Nyamam-obsht-biznes-s-Dimitar-Zhelyazkov--ne-sam-go-ukrival--VIDEO--/160818/2/0", "text": "Общинският съветник от групата на БСП в Бургас Бенчо Бенчев, който беше арестуван заедно с Димитър Желязков – Митьо Очите в Истанбул, е категоричен, че няма общ бизнес с Очите, предава бТВ.  „С толкова различни неща се занимаваме. Аз се занимавам, знаете, със селско стопанство, със земеделие. Димитър Желязков не мога да ви кажа с какво се занимава. Познавам го, не мога да кажа, че не се познавам с него, поздравяваме се. Държавата го е обявила за някакъв престъпник, за мен няма никакво значение – уважаваш ли ме, и аз те уважавам. Когато говоря с един престъпник, не значи, че и аз съм престъпник. Това престъпление ли е? Ако говоря с един доктор ще стана ли хирург, няма да стана, нали? Защо трябва да делим хората на прокажени и на нормални хора?”, коментира пред bTV Бенчев.  Относно охранителната фирма на Митьо Очите, в която има дял, той обяви: „Димитър Желязков не работи сега там. Работеше преди да стане престрелката… Не Димитър Желязков, а тази фирма охраняваше моите обекти тогава и аз давах някакви пари. Като бизнесмен реших, че ако стана собственик, не само, че няма да давам пари, ами и ще печеля. Това е основанието”.  Бенчо Бенчев твърди също, че не е укривал Димитър Желязков. Помогнал му с превоз до Истанбул, където Очите искал да се лекува.  „Аз съм постъпил като човек, не мога да откажа на един болен да го превозя донякъде, разбирате ли? Не знаех, че го издирва Интерпол Ако знаех, никога нямаше да го взема, макар че беше в болно състояние\".  На въпроса: „Как се озовахте в един хотел с Димитър Желязков по едно и също време?” той отговори: „Някаква случайност! Просто аз също се изненадах как станаха тези неща… При ареста на Димитър Желязков аз не бях там, пристигнах по–късно и даже питах: Какво става тук?, понеже виждам, че е със свински опашки на ръцете. Те взеха, че се обърнаха и арестуваха и мен.  Доказателства не може да има за обвинение, защото аз не съм укривал Димитър Желязков. Хотелът не е мой да го укривам, разбирате ли? Говори се, че регистрацията била моя. Регистрацията я направи колегата Несрин Узун на мое име, даже се обади и каза: „Запазих ти стаи на твое име”.  За реакцията на БСП, която се разграничи от него Бенчев каза: „Явно с БСП няма да работя повече! Няма много да плача, имам къде с кого да работя, имам с кого да реализирам идеите си, но времето ще покаже кой какъв е!”  ", "date": "2018.08.07", "title": "Бенчо Бенчев: Нямам общ бизнес с Димитър Желязков, не съм го укривал (ВИДЕО) "}
{"url": "http://epicenter.bg/article/Borisov-inspektira-stroitelstvoto-na-magistrala--quot-Hemus-quot--/160820/2/0", "text": "Върви мащабно строителство и така както съм обещал на хората от Тетевен, Севлиево, Габрово, Търново, Търговище, Варна, до 2024 година АМ „Хемус“ ще е готова. Това заяви министър-председателят Бойко Борисов, който днес инспектира строителството на участъка между Ябланица и Боаза. Това съобщиха от правителствената информационна служба.   Премиерът изтъкна, че това е най-трудният за изграждане участък, за който се изисква огромен труд и капацитет. „Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи“, добави Борисов.  Министър-председателят изтъкна, че на 15 август предстои да започне строителството от Белокопитово до Търговище, междувременно ще стартират тръжните процедури и за двата лота до Велико Търново. Попитан за АМ „Струма“, Борисов отбеляза, че през есента ще бъде открита отсечката до Сандански.  „Мащабно строителство тече и в образователната инфраструктура, каза още премиерът и добави, че за над 620 млн. лв. се строят и ремонтират училища и детски градини. По отношение на хората с увреждания министър-председателят посочи, че в момента върви разпоредената от него проверка на дневните центрове.  „Имаме доста информация къде какво се случва и взимаме мерки“, заяви Борисов. Той изрази очакване до края на годината да се направи и информационната система, което беше договорено по време на срещата му с Национално представителните организации на хората с увреждания и с представители на майките на деца с увреждания.  „В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години“, подчерта премиерът.  „Всички системи имат нужда от повече финансиране“, каза още Борисов, като същевременно напомни, че са били платени над 6 милиарда – за КТБ, за руските реактори и за американските централи. „Това са две магистрали „Хемус“, добави премиерът в заключение.  ", "date": "2018.08.07", "title": "Борисов: До 2024 г. магистрала \"Хемус\" ще бъде готова, както съм обещал на хората "}
{"url": "http://epicenter.bg/article/37-godini-ot-izstrelvaneto-na-parviya-balgarski-spatnik--Interkosmos-Balgariya-1300--/160821/2/0", "text": "На 7 август 1981 година от космодрума Плесецк е изстрелян първият българския спътник „Интеркосмос-България-1300“,  Той е създаден на базата на платформата за сателити „Метеор“, като целта му е била да се отбележи 1300 години от основаването на българската държава. Днес – 37 години по-късно, той все още е в орбита около Земята, но отдавна не е активен.    Краткото му име е „Интеркосмос 22“, а каталожният му номер – 1981-075A. Българският му произход идва от 11 научни инструмента в него, които са направени изцяло от учени в БАН. С тях се измерват и изследват заредени частици, космическата плазма и различни химически явления и процеси.  Орбитата му е на височина от 825 до 906 километра над земната повърхност. Слънчевите панели, с които работи, произвеждат 2 kW мощност, която се събира в акумулатори. Общо спътникът тежи 1500 килограма, което е нормално за 1981-а.  Изстрелването на „Интеркосмос-България-1300“ ни отрежда 17-о място в света от държавите извели своя апаратура в Космоса.  Проф. дфн Йорданка Семкова от Института за космически изследвания и технологии към БАН обяви, че резултатите на някои от експериментите направени от спътника са изключително интересни и досега се цитират в научните работи на техни колеги.  ", "date": "2018.08.07", "title": "37 години от изстрелването на първия български спътник „Интеркосмос-България-1300“ "}
{"url": "http://epicenter.bg/article/Darzhavata-izprashta-pisma-do-migrantite--za-da-gi-varne-u-nas/160826/2/0", "text": "Държавната агенция за българите в чужбина се опитва да върне сънародниците ни, които работят извън родината, чрез писма ,  предаде Нова тв.   „Писма е общо казано. Ние изпращаме имейли, говорим по телефона или скайп. Използваме всякаква форма за общуване.Така, че формата не е просто писма”,  разказа Ива Крумова от Държавната агенция за българите в чужбина.   Тя каза още, че в  България се връщат и висококвалифицирани хора, които имат имоти у нас.„Една от основните задачи на нашата агенция е да работим с деца. Работим много добре с Министерството на образованието и науката и с българските училища в цял свят. Задачата ни е тези, които искат да останат в чужбина, да успеят да запазят своя език и култура”,  коментира още експертът.   Тя допълни, че в писмото фирмите описват конкретни работни места и какви изисквания имат към желаещите.", "date": "2018.08.07", "title": "Държавата изпраща писма до мигрантите, за да ги върне у нас"}
{"url": "http://epicenter.bg/article/Tomislav-Donchev--Do-kraya-na-godinata-shte-ima-nov-registar-za-horata-s-uvrezhdaniya/160831/2/0", "text": "До края на годината ще има нов регистър за хората с увреждания, съобщи вицепремиерът Томислав Дончев след среща в МС с представители на протестиращите майки на деца с увреждания, на националнопредставителните организации на хората с увреждания, на институцията на омбудсмана. В срещата участва и министър Бисер Петков, пердаде БТА.   Новият регистър ще обобщи информацията от всички институции - НЗОК, АСП, наличните парчета информация в Агенцията за хората с увреждания. Всеки човек на база на потребителски профил ще може да намира всичко налично за него в системата. Изработването на регистър ще даде прозрачност по отношение на финансовите ресурси, необходими за подкрепа на хората с увреждания - деца и възрастни. Ще се направи проверка и за изразходваните до момента средства за наличния неефективен регистър.   Томислав Дончев благодари на участниците в срещата за конструктивния тон на диалога.   Откровеният разговор включва и това, че  , каза вицепремиерът. Той изтъкна, че ако нямаше предишна среща в МС, темата регистър нямаше да е на вниманието на властта.   , каза Дончев. Същественият концептуален въпрос е и бъдещето на Агенцията за хората с увреждания - какъв тип институция ще бъде - агенция, държавна агенция или комисия, каква част от правомощията на АСП ще преминат към АХУ, допълни още вицепремиерът Томислав Дончев.   . На този проект ще бъде извършена цялостна оценка на въздействието. Прави се всичко възможно до 20 август или най-късно до края на месеца този законопроект да бъде публикуван за обществено обсъждане.    , каза Бисер Петков.   Омбудсманът Мая Манолова припомни, че на предишната среща в МС всички са се обединили около това трите законопроекта - Закон за личната помощ, изготвен от омбудсмана и майките, както и двата на социалното министерство - Закон за хората с увреждания и Закон за социалните услуги, да бъдат гледани от парламента в пакет. Тя посочи, че  .    Обсъжда се и единен орган за уврежданията, каза    . Тя ще е за всички правоимащи с ТЕЛК решения над 50 процента по начина, разработен в проекта на Закон за хората с увреждания на социалното министерство. Предложени са и мерки по отношение на индивидуалната оценка, като тя ще бъде прилагана както по отношение на личната помощ, така и по отношение на различните подкрепи в МОН, за социалните услуги.   , защото общата цел на всички е да има стандарти и контрол на качеството и ценообразуването, така че публичният ресурс, който се отпуска, да е прозрачен, каза Стоименова.   Министърът на труда и социалната политика Бисер Петков съобщи, че заедно с министър Ананиев са информирали участниците в днешната среща за направените от тях посещения в Дневни центрове за хора с увреждания, както и на лечебни заведения. От страна на контролните органи на МТСП до края на септември ще бъдат проверени всички 79 дневни центрове за пълнолетни с увреждания, а заедно с ДАЗД ще бъдат направени проверки в дневните центрове за деца и младежи с увреждания, за да има цялостни впечатления от качеството на услугите и проблемите.   ", "date": "2018.08.07", "title": "Томислав Дончев: До края на годината ще има нов регистър за хората с увреждания"}
{"url": "http://epicenter.bg/article/Kmetove-poiskaha-ot-MVR-poveche-politseyski-patruli-i-poveche-proverki-po-patishtata-/160834/2/0", "text": "Кметове на населени места в района на Елин Пелин поискаха от ръководството на МВР повече полицейски патрули и повече проверки по пътищата. Министърът на вътрешните работи Валентин Радев разговаря час и половина със състава на районното управление и с 15 от кметовете в района, предаде БНР. След срещата министърът обясни:  \"Те са по-близо до София. От една страна това е един плюс, но от друга страна - контингентът е по-близо. Желанията им са такива. За пътищата си говорихме, защото много неща са свързани с тежкия транспорт. Има логистични бази. Преминават камиони, искат да ги проверяваме. Обещахме съвместно с ДАИ и Министерството на транспорта да правим такива проверки, за да успокояваме гражданите.\"  Вътрешният министър и главният секретар на МВР Младен Маринов не се ангажираха със срок кога Димитър Желязков - Очите, който беше задържан в Турция, ще бъде екстрадиран в България:  \"Общуваме на най-високо ниво. И аз два пъти разговарях с министър Ослу. Разбрахме се, че той ще си върви по червената бюлетина, има си процедури, те ще ги изпълнят. Точно как ще стане и колко бързо работят в техния съд - те действат достатъчно експедитивно, така че чакаме да се изпълнят задълженията. Очаквам, че ще стане най-бързо.  Маринов обясни, че според процедурата Митьо Очите може да бъде задържан до 30 дни, след което трябва да мине процедура по предоставяне в турски съд.  ", "date": "2018.08.07", "title": "Кметове поискаха от МВР повече полицейски патрули и повече проверки по пътищата "}
{"url": "http://epicenter.bg/article/Novite-amerikanski-sanktsii-sreshtu-Iran-vlizat-v-sila/160814/7/0", "text": "  Първата част от новите американски санкции срещу Иран влизат в сила от днес. Те са насочени срещу автомобилостроенето и други промишлени браншове, както и срещу покупката на долари и търговията със злато, съобщи БНР.   Това потвърди президентът на Съединените щати Доналд Тръмп три месеца, след като денонсира едностранно споразумението за ограничаване на иранската ядрена програма.   Иранските медии излъчиха отговора на президента на Иран Хасан Рохани. \"Америка води психологическа война срещу нас с цел да разедини иранците\", заяви иранският лидер.   Върховният представител на Европейския съюз Федерика Могерини и външните министри на Германия, Франция и Великобритания изразиха съжаление от решението на Тръмп да наложи санкциите, въпреки че Техеран спазва ограниченията за ядрената си програма.   Европейските дипломати се зарекоха да държат \"отворени\" финансовите канали към Техеран.  ", "date": "2018.08.07", "title": "Новите американски санкции срещу Иран влизат в сила"}
{"url": "http://epicenter.bg/article/Devetima-dushi-sa-tezhko-postradali-pri-pozhar-v-tsentar-za-bezhantsi-kray-Kyoln-/160816/7/0", "text": "Деветима души са тежко пострадали при пожар, избухнал в център за настаняване на бежанци в градчето Бергиш Гладбах, разположен в близост до Кьолн в провинция Северен Рейн-Вестфалия, съобщава германският национален ежедневник Die Frankfurter Allgemeine Zeitung, цитиран от Агенция \"Фокус\".  Уточнява се, че един от ранените е охранител на обекта, останалите осем са негови обитатели. Всички те са в тежко състояние, причинено от отравяне с дим.  Причината за пожара все още е неясна. Според противопожарната служба огънят е избухнал в един от контейнерите, в който са били настанени бежанците.   Националността на пострадалите също не се уточнява.  ", "date": "2018.08.07", "title": "Деветима души са тежко пострадали при пожар в център за бежанци край Кьолн "}
{"url": "http://epicenter.bg/article/Gorskite-pozhari-v-Severna-Kaliforniya-stanaha-nay-golemite-v-istoriyata-na-shtata/160817/7/0", "text": "Горският пожар в Мендосино, Северна Калифорния, разгарян от сухата растителност и топлото и ветровито време, вчера стана най-големият в историята на щата, съобщиха Асошиейтед прес и Ройтерс, предаде БТА.   Пожарът, образувал се от две слели се огнища, е унищожил вече 114 800 хектара и продължава да се разраства, съобщиха местните власти.   Пламъците, бушуващи северно от Сан Франциско, унищожиха 75 къщи и принудиха хиляди жители да се евакуират.   Близо 3900 огнеборци, включително екипи от Аризона, Вашингтон и Аляска се опитват да овладеят пожара.  ", "date": "2018.08.07", "title": "Горските пожари в Северна Калифорния станаха най-големите в историята на щата"}
{"url": "http://epicenter.bg/article/Turisticheski-samolet-se-razbi-v-Alyaska--chetirimata-patnitsi-sa-zaginali/160822/7/0", "text": "Туристически самолет се разби в американския щат Аляска, при което загинаха четиримата пътници - полски граждани, а пилотът е в неизвестност, но вероятно също е загинал, съобщиха Ройтерс и Асошиейтед прес.   Самолетът се разбил в събота вечерта близо до планински връх в националния парк Денали. Поради стръмния заледен терен и лошото време спасителните екипи успели да стигнат до мястото на катастрофата едва вчера, предаде БНТ.   След катастрофата пилотът съобщил по сателитен телефон, че пътниците са ранени, но връзката се разпаднала преди той да успее да каже повече подробности.   Пристигналите на място спасители намерили пътниците мъртви. Пилотът не бил открит, но се предполага, че също е загинал, заяви представител на Службата за националните паркове.", "date": "2018.08.07", "title": "Туристически самолет се разби в Аляска, четиримата пътници са загинали"}
{"url": "http://epicenter.bg/article/Balkanska-panika-trese-Kremal--Reshetnikov-razrabotva-plan-za-deystvie/160828/7/0", "text": "Управляващите в Русия коват спешен план за действие на Балканите, предаде агенция „Блумбърг“   \"Москва е силно обезпокоена от разширяването на НАТО и Европейския съюз в Югоизточна Европа и заради това в Кремъл се готвят за противодействие. Русия губи позиции в стратегическия регион, който свързва Европа с Азия и Африка, пише още медията.   Дори Сърбия и Черна гора, които са традиционни приятели на Русия, започнаха да обръщат очи към Брюксел. Към балканската паника допринесе и последният скандал между Москва и Атина. Гърция изгони руски дипломати заради намесата във вътрешните работи на членката на Европейския съюз и НАТО и мярката на правителството на Алексис Ципрас бе подкрепена от коалиционния партньор - смятаната за проруска партия \"Независими гърци\". Това бе последната капка, която преля чашата на кремълското търпение\", коментира Блумбърг.   Според медията руският президент Владимир Путин е дал лично поръчение на бившия директор на Института за стратегически изследвания Леонид Решетников да оглави разработването на плана за действие.   Решетников е генерал-лейтенант от външното разузнаване на Русия. Той е роден през 1947 г., има докторска степен от Софийския университет. Генералът владее свободно български и сръбски и говори гръцки. За него също се смята, че е бил резидент на КГБ в Атина.", "date": "2018.08.07", "title": "Балканска паника тресе Кремъл, Решетников разработва план за действие"}
{"url": "http://epicenter.bg/article/Svobodnite-rabotni-mesta-v-Germaniya-dostignaha-1-2-miliona/160842/7/0", "text": "През вторите четири месеца на годината броят на свободните места в Германия постави рекорд от 1,214 милиона. Това съобщиха от Института за пазара на труда в Нюрнберг, цитирани от Ройтерс.  Това са със 25 000 свободни позиции повече в сравнение с първите четири месеца и 115 000 повече в сравнение с броя им преди година. Средно на 100 служители, подлежащи на социални осигуровки, се падат три незаети места. През 2012 г. те са две. Търсенето на служители се увеличава, подчертават от института. Изводът е и на база на запитванията на десеткихиляди предприятия и служби, а данните обхващат и работни места, които не са обявени в агенциите за работа.   Като основна причина за кризата се посочва липсата на достатъчно кандидати, а като втора по важност причина недостатъчната им квалификация. ", "date": "2018.08.07", "title": "Свободните работни места в Германия достигнаха 1,2 милиона"}
{"url": "http://epicenter.bg/article/V-Kitay-zabraniha-Mecho-Puh--prilichal-na-prezidenta-Si-Tszinpin-/160848/7/0", "text": "Филмчето на Дисни \"Мечо Пух\" е забранено в Китай, защото сравняват с унесеното мече президента на страната Си Цзинпин.  Когато бъдат направени опити в мрежата Уейбо да бъде намерен любимият на милиони образ, излиза съобщение \"съдържанието е незаконно“, предава Канал 3.  Сравняват Си Цзинпин с мечока от 2013 г. насам. Тогава предишният американски президент Барак Обама се разхожда до Си Цзинпин. Веднага е направен \"дубъл“: снимката на държавните глави е поставена до кадър, на който Мечо Пух се разхожда с приятеля си Тигър.  Китайското приложение за социални съобщения WeChat премахна през уикенда рисунките с мечока.  Националната платформа Сина Уейбо, която е сравнявана с Туитър, също цензурира всички резултати, които се получават при търсене с името на Мечо Пух.  Според китайските власти сравненията се смятат за опит да се подкопае лидерската роля на Си Цзинхин.  От Global Risk Insights заявиха пред Би Би Си, че цензурата може да е стартирана от самия президент, защото изглежда \"подкопава\" националното правителство.  ", "date": "2018.08.07", "title": "В Китай забраниха Мечо Пух, приличал на президента Си Цзинпин "}
{"url": "http://epicenter.bg/article/Ivitsa-Dachich--Samo-slepets-ne-mozhe-da-vidi--che-se-raboti-za-sazdavaneto-na-Velika-Albaniya-/160853/7/51", "text": "Само слепец не може да види, че се работи за създаването на Велика Албания. Това предупреди министърът на външните работи на Сърбия Ивица Дачич в интервю за РТС, цитирано от скопското електронно издание „Фактор“ и Агенция \"Фокус\".  Според Дачич основната пречка за подписването на договор с Прищина са максималистичните цели на управляващите в Косово, които искат признаване на независимостта на страната.  Той подчерта, че подялбата на Косово е идея, която лично той е споделял още преди десет години. Подобна позиция е имал и Зоран Джинджич (министър-председател на Република Сърбия от 2001 г. до 12 март 2003 г., когато е убит - бел.р.), но заради нея е навлякъл върху себе си гнева на западните страни.  Дачич изрази увереност, че крайната цел на Прищина е да се изгонят сърбите, които са останали в Косово и с това да се изпълнят стъпките, които водят до създаване на Велика Албания и че само слепец не може да разбере политиката, която водят управляващите в най-младата държава на Балканите.  ", "date": "2018.08.07", "title": "Ивица Дачич: Само слепец не може да види, че се работи за създаването на Велика Албания "}
{"url": "http://epicenter.bg/article/Sreshtata-mezhdu-prezidentite-na-Sarbiya-i-na-Harvatiya-propadna/160862/7/0", "text": "Планираната среща между президентите на Сърбия и на Хърватия пропадна.  Причината е изявлението на сръбския президент Александър Вучич, че \"Хитлер искаше свят без евреи, а Хърватия и нейната политика искаха Хърватия без сърби\". Вучич направи сравнеието в край на миналата седмица, цитиран от телевизия N1.  Президентът на Хърватия Колинда Грабар Китарович няма да посети Сърбия, както беше обявено по-рано, съобщава днес хърватският \"Ютарни лист\".  След най-новото изказване на Вучич е невъзможно дори да се мисли за подобряване на отношенията между нашите страни, заяви високопоставен държавен представител.  Той добави, че следва дълбок спад в отношенията със Сърбия за неопределен период, което означава, че няма да се разговаря за посещение на хърватския президент в западната ни съседка. По думите му \"за известно време не е необходимо да се очакват срещи на високопоставени правителствени представители на Хърватия и Сърбия\". \"Макар да сме гневни заради сравнението с нацисткия режим, смятаме, че президентът на Сърбия си вкара много радикален автогол\", допълва още държавният представител на Хърватия.  ", "date": "2018.08.07", "title": "Срещата между президентите на Сърбия и на Хърватия пропадна"}
{"url": "http://epicenter.bg/article/Zoran-Zaev--Ilindenskoto-vastanie-e-makedonsko--/160863/7/0", "text": "115–годишнината от Илинденското въстание македонският премиер отбеляза заедно с българския. Двамата участваха в церемонията по полагане на венци и зветя пред паметника на Гоце Делчев на площад \"Македония\" в Благоевград. Това пише македонското издание \"Поглед\".  \"Аз съм политик, който винаги внимава за изявите, които не са в услуга на нашата Македония. Илинденското въстание е македонско и ако някой гражданин от България иска, нека да го чества. Аз съм горд, че съм първият премиер, който чества Илинден, като се поклони на гроба на Гоце Делчев\", заявява Заев в интервю пред за 1ТВ, цитиран от \"Поглед\".", "date": "2018.08.07", "title": "Зоран Заев: Илинденското въстание е македонско!"}
{"url": "http://epicenter.bg/article/Valutnite-rezervi-na-Kitay-dostignaha-3-12-triliona-dolara/160864/7/0", "text": "Валутните резерви на Китай през юли нараснаха с 5,82 милиарда долара до 3,12 трилиона долара. Това се казва в доклад на Държавното управление за валутен контрол на КНР. Резервите от злато са се запазили на предишното равнище от 59,24 милиона унции, което възлиза на 72,3 милиарда долара в парично изражение. „Трансграничното движение на капитала беше стабилно, а търсенето и предлагането на пазара на чуждестранна валута балансирано“, се казва в изявлението на управлението. „Що се отнася до международния пазара, то индексът на американският долар не се промени в сравнение с предишния месец. Цената на финансовите активи отбеляза незначителни колебания преди всичко под влияние на коригирането на валутните курсове на недоларовите активи заради ценовите колебания. Големината на валутните резерви е стабилна с тенденция към растеж“, се посочва още в документа. През последното десетилетие валутните резерви на КНР стремително нарастваха за сметка на постоянно увеличаващото се положително търговско салдо на страната. От средата на 2014 г. до началото на 2017 г. те намаляха с 1 трилиона долара, но от февруари 2017 г. отново започнаха да растат. По обем на златни и валутни резерви Китай заема първо място в света.", "date": "2018.08.07", "title": "Валутните резерви на Китай достигнаха 3,12 трилиона долара"}
{"url": "http://epicenter.bg/article/Turtsiya-sazdava-sobstvena-kosmicheska-agentsiya-/160866/7/51", "text": "Турция планира да създаде собствена космическа агенция до края на годината, каза министърът на промишлеността и технологиите Мустафа Варанк. Той обясни, че космическата агенция ще координира и контролира работата в областта на аеронавтиката, вземайки предвид националните турски интереси, предава БГНЕС.  „Отдаваме особено голямо значение на развитието на космическия сектор, създаден на основата на научна платформа за развитие в тази област и увеличаване на кадрите\", каза Варанк.  Министърът заяви, че агенцията не само ще координира реализацията на проекти в областта на космическите технологии в Турция, но също така ще развие международни връзки в тази област в рамките на ООН.  В края на май азербайджанските медии съобщиха, че Турция планира да стартира собствена програма за подготовка на астронавти след 2023 г., за която предвижда да похарчи около 6 милиарда долара.  Законодателната основа за това беше подготвена още през 2016 г. По-рано, през 2014 г., в турския окръг Коня завърши изграждането на т.нар. Турската космическа база. Там се създават възможности за производство и тестване на сателити.  ", "date": "2018.08.07", "title": "Турция създава собствена космическа агенция "}
{"url": "http://epicenter.bg/article/Vnimanie--Amsterdam-vavezhda-soleni-globi-za-losho-povedenie/160867/7/0", "text": "Амстердам реши да се съпротивлява по-решително срещу туристите с лошо поведение. Вече и за по-леки провинения ще бъдат налагани солени глоби, които трябва да се плащат веднага и на място. Това съобщи spiegel.online, позовавайки се на градската управа. Предупреждението от нейна страна гласи: „Лошото поведение има висока цена“. Всеки, който бъде хванат да пие алкохол на улицата, ще трябва да плати 95 евро. При уриниране на открито, при крещене и изхвърляне на отпадъци глобата скача на 140 евро.  В квартала на червените фенери се предвижда да има „паузи за метене“, когато има прекалено много клиенти. Тогава улиците там ще бъдат затваряни за известно време. Не е изключено същата мярка да се прилага и за други улици и квартали.  Холандската столица има около 800 000 жители, но през тази година се предвижда да бъде посетена от 18 милиона туристи.   Кметицата на града реагира с новите мерки след тревожен доклад на ръста на масовия туризъм. Поради огромния брой посетители Амстердам се превръщал през нощта в „джунгла“, а полицаите и силите на реда били безпомощни, констатира наскоро омбудсманът на града. ", "date": "2018.08.07", "title": "Внимание! Амстердам въвежда солени глоби за лошо поведение"}
{"url": "http://epicenter.bg/article/Boris-Dzhonsan-razgnevi-obshtestvenostta-na-Ostrova-s-komentar-za-burkite-/160873/7/0", "text": "Бившият външен министър на Великобритания разгневи обществеността на Острова с коментара си за жените, носещи бурки. Той обяви, че не подкрепя забраната, но коментира пред в.\"Дейли телеграф\", че е \"смехотворно хората да избират да се разхождат, изглеждащи като пощенски кутии\", предаде бТВ.  Председателят на управляващата във Великобритания Консервативна партия Брандън Луис поиска от бившия външен министър да се извини, предаде Асошиейтед прес.  Държавният министър за Близкия изток в британското външно министерство Алистър Бърт коментира, че коментарът Джонсън за \"много хора е обиден\".  Председателят на Консервативната партия Брандън Луис отбеляза в туит, че е съгласен с Бърт и също поиска от Джонсън да се извини.  ", "date": "2018.08.07", "title": "Борис Джонсън разгневи обществеността на Острова с коментар за бурките "}
{"url": "http://epicenter.bg/article/-Obshtinaryat-ot-BSP--zabarkal-skandala-s-dareniyata-na-Benchev--Mnogo-sazhalyavam--che-go-kazah-tova-neshto-/160837/11/34", "text": "        - Не съм твърдял, че е дал тези пари. Това, което казах, са твърдения в общественото пространство, включително и на самия Бенчо Бенчев, че е финансирал предизборната кампания на партията в Бургас. Но конкретно дали действително е дал тези 10 000, 20 000 или 100 000 лева аз не мога да кажа.     - Като член на Изпълнителното бюро на БСП в Бургас не само, че не са ми давали, но и не съм виждал или не съм чувал за пари, ако някой е спонсорирал БСП. Наистина е така! Защото много хора се учудват, че аз като член на Изпълнителното бюро, не знам.     - Глупости! Това са несериозни работи. Сега може би Бенчо Бенчев е афектиран и затова говори подобни неща*. Аз съм имал много добри отношения с него – той го знае. Винаги съм го уважавал и съм го казвал навсякъде, без да си кривя душата. Казах и че един човек, който има връзки с криминалните среди, няма как да бъде общински съветник. Недопустимо е! За парите – дали са 20 000, 30 000, 50 000 лева не твърдя, че съм ги виждал. Може да е моя грешка, като казах това пред БТВ. Защото ако се срещнете с Бенчо, той ще ви каже: „Да, аз съм давал пари“! Аз казах това, което той е казвал и казва. Колко са  ( парите, б.р. )  аз не знам, нека той да си каже, защото аз не съм ги видял тези пари. Пари не съм виждал да се носят в БСП – Бургас! Това са само приказки, които съм ги чувал от Бенчо, за това как е давал за изборите, как това, как онова...     - Да! Нека да каже той на кого е давал тези пари! Категорично твърдя, че аз не съм виждал пари, при мен не е идвало нищо, не съм виждал и на някого да се дават пари.     - Ами, честно да ви кажа, неудобно ми е! Съжалявам, но ми стана неудобно от това, което се случи. Аз мога да твърдя нещо, което съм виждал! И аз изпаднах в неудобна позиция, защото почнаха да ме атакуват – казват ми: Кажи как е наистина!....Какво да кажа! Който ме е слушал внимателно в понеделник, трябва да е разбрал, че аз не знам дали е давал пари, просто казах това, което съм чул. И водещата ме попита: „Ами вие не знаете ли, като сте вътре в кухнята!“ А аз ѝ отговорих: „Не, не знам!“ Аз не твърдя, че съм видял нещо, просто съм чувал това от Бенчо Бенчев.     - Не, никой не ми е звънял, никой не ме притискал. Не съм очаквал, че ще се случи това след интервюто ми пред БТВ. Аз ако бях по – обигран  ( политик, б.р. )  никога нямаше да говоря такива неща. Съжалявам, че го казах това нещо!  ", "date": "2018.08.07", "title": "Общинарят от БСП, забъркал скандала с даренията на Бенчев: Много съжалявам, че го казах това нещо!"}
{"url": "http://epicenter.bg/article/Prof--Iskra-Baeva--Bogatashite-v-politikata-vredyat-na-demokratsiyata/160839/11/0", "text": "Арестът на председателя на групата съветници от БСП в Бургаския общински съвет Бенчо Бенчев предизвика поредния български политически скандал, но поставя и по-важния, според мен, въпрос – за връзката между капитала и политиката. Скандалът си е скандал. Ръководството на БСП веднага се разграничи, като подчерта, че Бенчев не е член на БСП, че се е кандидатирал в местните избори от 2015 г. от т.нар. гражданска квота. Сиреч – БСП няма никаква вина за това какво е правил Бенчев в свободното си от политика време.  Оставям настрана въпроса дали само в гражданската квота можем да намерим граждани, защото по-важно е как е станало така, че човек с такива дейности (едро зърнопроизводство и предприемачество), връзки и приятели не просто е бил част от листата на БСП, но е избран и за председател на групата на БСП в местния парламент и е такъв вече три години. Присъствието в същия скандал на Несрин Узун, бивш депутат с двоен мандат от ДПС, не само не е оправдание, а демонстрира още по-ясно сливането на капитала с политиката. Което, както показва опитът, винаги води до подчиняване на политиката на капитала. Как се стигна до тук? До все по-видимото присъствие на хора от големия бизнес в политиката – парламент, местна власт, ръководства на политически партии.  Тенденцията не е само българска, наблюдаваме я все по-ясно и по света – в Европа, но и отвъд океана. И тя често е била описвана като позитивна. Според логиката: Този човек е достатъчно богат, за да не бъде изкушен от възможността да краде от народа.  Да, но историята говори, че човешката алчност няма граници. Иначе нямаше да има милионери, милиардери и мултимилиардери, които се надпреварят кой ще стане най-богат в света. Да се върнем към нашите реалности. Често чувам упрека, че не е добре да се говори срещу богатите. Защото върху тях се крепи развитието и богатството на цялото общество. Сиреч, богатите са по-ценни за обществото от бедните, които само изпълняват дейностите и задачите, поставени им от богатите, които отгоре на всичко и им плащат. Тази теза е ярко дясна и консервативна, а според мен, и невярна. Защото развитието на обществото не идва от богаташите, стремящи се да запазят статуквото, а от бунтарите, готови да го нарушат, когато е дълбоко несправедливо.  Според дясно-консервативното виждане, характерно за десните партии, една от които управлява България от 2009 г. само с едногодишно прекъсване, нормално е богаташите като най-заслужили за обществото и да го управляват. Затова там сливането на политиката с капитала е по-скоро практика.  Въпросът е дали това важи и за левите партии, които имат претенциите да защитават интересите на онеправданите слоеве на обществото, сиреч унизените и оскърбените от несправедливата капиталистическа обществена система. Това е реторичен въпрос. Хора, които се гордеят с богатството си и демонстрират публично колко много скъпи коли притежават, не би трябвало да имат място сред водещите политици на левите партии, сиреч и на БСП, социалистическа по наименование. Не би трябвало, но, както виждаме, имат!  Веднага чувам традиционните обвинения в сиромахомилство, в завист и омраза към богатите, както и припомняния, че в левицата винаги е имало състоятелни хора. Това е вярно, достатъчно е да си припомним за Фридрих Енгелс, който е от семейство на богат памукопроизводител и докрай финансира публицистичната дейност на Карл Маркс и своята. И в българската комунистическа история има немалко примери за това, че богати хора се присъединяват към борбите за по-добро бъдеще на експлоатираните слоеве и ги подпомагат, както могат. И тук е достатъчно да спомена само Ана Маймункова или д-р Александър Пеев. Но те го правят в името на идеята за социална справедливост, а не за лични финансови облаги. То и тогава в комунистическо движение не става дума за облаги, а за рискове, често пъти за живота. Например, и двамата споменати по-горе са платили за своите убеждания с живота си.  Докато в годините на прехода богатите се стремят към БСП преди всичко като възможност да се възползват от нейното участие във властта (достатъчно е и в местната). Видяла съм това с очите си – когато влиянието на БСП започва да нараства, около нея веднага се появяват такива хора, които във време на криза бързо се изпаряват. И това се е превърнало в правило. Може би и защото в съвременна България капиталите са натрупани именно чрез близост до властта. Случаят с Бенчо Бенчев потвърждава тази тенденция, а не другата – скромна и нетрапчива помощ в името на борбата за социална справедливост.  Идеите не са собственост на една или друга социална прослойка, всеки е свободен сам да избере за какво да живее и за какво да се бори. Но търговията с идеи и превръщането им в капитали вреди не толкова на една или друга партия или организация, колкото на демокрацията като цяло. Защото идеята за демокрация е всички да могат да участват в управлението на обществото.   А когато богатите решават съдбата на бедните, това не се нарича демокрация, а олигархично управление.  Все по-голямото навлизане на капиталите в политиката поставя под въпрос демокрацията. И, за съжаление, тази тенденция е водеща в развития свят, който по инерция наричаме демократичен. Докога ли?", "date": "2018.08.07", "title": "Проф. Искра Баева: Богаташите в политиката вредят на демокрацията"}
{"url": "http://epicenter.bg/article/Stefan-Tsanev--2012-/160865/11/0", "text": "-   - Преди 15 века френският хронист Магнус Феликс Енодий пише: „Българите - това е народът, който имаше всичко, което е пожелавал; те вярваха, че светът е открит за тях; те никога не се съмняваха в победата си; това е народът, на който се учудваше светът.” От тази чудна характеристика май не е останало нищо. Днес нашият народ няма самочувствието, че може да постигне всичко, което пожелае, че може сам да управлява съдбата си. Днес девизът му е: от мен не зависи нищо. Народът ни е в аморфно състояние - без обща цел, без обща воля. Затова всеки може да го яха и да го управлява, както си ще, той търпи. Докато някой ден…    - Тогава имах нещастието да съм близо до управляващите, да ги наблюдавам от педя разстояние. И колкото по-дълго ги наблюдавах, толкова по-отчаяно откривах, че повечето от тях са обикновени бакали, по култура, по манталитет, по стремежи, по размах – дребни шмекери, никакъв идеализъм, никакво чувство за историческа мисия. Не е нужно да си Ванга, за да предвидиш докъде можеха да ни доведат такива хора.  Държавниците трябва много да внимават с ласкателите. Каже ли ти някой, че си велик, че си гений, започне ли да те хвали, че разбираш от всичко, че само ти можеш да оправиш всичко – гони го веднага, махай го далече от себе си, той ти копае гроба!    - Да, някои не чакат да ги ласкаят – сами се хвалят. Колкото по-глупав е човек, толкова за по-умен се мисли. Нищо не отблъсква така народа, както самохвалството. Много пъти съм давал за пример Чърчил, който, поемайки управлението на Великобритания по време на Втората световна война, се обръща към народа с думите: „Нищо друго не мога да ви обещая, освен кръв и сълзи”. Едва ли народът на Великобритания щеше да застане зад него така, ако беше извикал: „Гарантирам ви пълна победа!” Не, нашите са от гений по-гений, от юнак по-юнак, хвалят се, перчат се, бият се по гърдите, превърнаха ги в тъпани и понеже от хвалби файда няма - все другите са им виновни, все тези преди тях, на тези преди тях пък са виновни онези преди тях и т. н. Накрая виновен за всичко ще излезе хан Аспарух – че е основал тази държава.  -   - Ние не се въртим в кръг, не тъпчем на едно място, ние вървим назад, ние обедняваме с всяка изминала година, с всеки изминал ден. Проблемът не е само в правителствата, не ни е виновна само световната криза – зад мъглата на кризата ние не виждаме истинската причина. Парите изчезват от държавата ни като от съдран чувал. Богатите наши хора, а и чуждите инвеститори, използват евтината ни работна ръка, оглозгват ресурсите ни, доколкото ги имаме, и вместо да инвестират в България спечелените в България пари, вместо да обновяват и развиват българската икономика, те изнасят капиталите си в западните държави, там се изнасят и да живеят богатите ни хора. Чуждите банки, а те у нас почти всичките са чужди, изсмукват държавата ни допълнително - печалбите им от кредитните лихви изтичат в съответните банки-майки: в Германия, в Австрия, в Италия, в Русия и т.н. Може би греша – попитайте шефовете на Булбанк и на ДСК: каква е печалбата им за годините след като продадохме тези банки и къде са отишли тези печалби? Ако благоволят да ви отговорят, обществото ще бъде потресено.    - Свободно движение на капиталите – да, но при нас те се движат предимно в една посока: отвътре навън. Свободен пазар – да, но при свободния пазар печели силната икономика, а слабата, неконкурентно способната – губи. Ние губим. Ние сме фактически в статут на колониална държава, все по-обедняваща, а народът ни се превръща в обслужващ персонал, в келнерите и проститутките на Европа. Не излезем ли решително, радикално от това положение – нито Господ, нито подаянията на Европа ще ни помогнат.    - Аз съм лошо осведомен, но може би Вие ще можете да изредите, за да зарадваме читателите, какви нови заводи, какви нови фабрики, какви нови предприятия сме открили през изминалите, да речем, десет години, които ще произвеждат нещо, с което ще можем да търгуваме, да конкурираме другите държави? Повече от ясно е, че от земеделие и тежка промишленост няма да забогатеем – земеделието иска субсидии, за индустрията трябват суровини, които ние нямаме. Спасението е във високите технологии – там трябва преди всичко ум, а казват, че уж не сме били глупави. Вижте какво правят китайците, тайландците – завладяха света със своята електроника, компютри, телевизори и пр.    - А Финландия, а мъничката Естония – тази „най-електронна” държава, родината на Skype, където, четох, децата щели вече да учат програмиране от първи клас? А у нас? Е, да, и ние имаме учени, и те изобретяват, но бягат от България, само в САЩ работят над 400 наши учени - изтичат мозъците ни! Попитали тайландците: при вас няма ли изтичане на мозъци? Не, отвърнали те, защото ние плащаме на учените си два пъти повече, отколкото им плащат в САЩ. А ние? 350-400 лева е заплатата на младите учени в БАН и чакаме епохални открития, и чакаме да останат тук?! Да не разбираш каква е ползата от изкуството – разбирам, за това е нужно мислене от по-друг порядък, но нe трябва да си мъдрец, за да проумееш необходимостта от наука през ХХІ век. Каквото е положението на неграмотния циганин в съвременното общество, точно такова е и положението на държавата без наука през ХХІ век. 37% от техническите патенти в света принадлежат на Германия, а ние нямаме патент дори за киселото мляко. И се чудим – защо Германия е на първо място, а ние сме на последно. Нашите държавници наистина мислят като бакали, дребни сметкаджии, не мислят в перспектива, няма риск, няма размах, няма полет в начинанията им. Ние сме изостанали с 50 години от европейските народи и ако продължаваме да се развиваме с тези темпове – векове ще се влачим на опашката.    - Това не бе никакъв Преход, това беше време за разграбване на общонародната собственост, създадена при социализма. Как беше създадена тази собственост и каква беше – е друг въпрос, но тя съществуваше и по всички морални и юридически норми принадлежеше на всички, на народа. А какво стана? Всички правителства след 1989 година се занимаваха с едно и също нещо – нямаше идеологии, нямаше политически платформи, нямаше икономически програми, нямаше различия - целта на всички бе една: техни хора да завладеят, да заграбят колкото може повече държавна собственост. Наричаха я държавна за маскировка, да не би народът да се сети, че ограбват неговата собственост. Е, народът не се сети – и сега 600 души притежават колкото останалите 7 милиона и половина, колкото целия народ. А не сте ли си задавали въпроса: къде бяха, какво правеха през това време комунистите? Защо никой от тях не оказа съпротива срещу унищожаването на строя им, нали щяха да защитават идеалите си до смърт? Нямаше бунтове, нямаше драми, нямаше трагедии, никой не се самоуби – дори за фарс не става.  -   - Оказа се, че никой от тях не е вярвал в тези идеали, в името на които избиха милиони. Напротив – комунистите първи се юрнаха да стават капиталисти. Що за цинизъм? Този цинизъм прерасна в наглост, в бруталност, в диващина, в бандитизъм, всичките онези СИК-ове, ВИС-ове, барети, борци и мутри са техни, те заразиха с цинизма си цялото общество, мафията в българската държава е уродливата рожба на този безпрецедентен исторически цинизъм. Няма идеали, няма нищо свято – и комунистите първи започнаха да разграбват социалистическата собственост, може би защото си я смятаха за своя.  -    - Последният, който види, че няма повече нищо за опоскване в държавата, може би ще се направи на борец за правдата...  -   - Навремето казвали на Левски: „Дяконе, сигурно е хубаво нещо да си свободен човек, но свободата не се яде”, днес ние сме на път да кажем: демокрацията не се яде – за какво ни е?    - Сега пиша една кървава комедия за Калигула, занимава ме там именно този въпрос: защо народите са склонни да приемат доброволно единовластието, диктатурата, защо я предпочитат пред демокрацията? Убиват Юлий Цезар, за да възстановят републиката - народът погва убийците му и обожествява Цезар! В случая ме интересува не насилствената диктатура, а диктатурата, налагана с демократични средства от хора със силна харизма, от любимци на народа, дето се вика – народът сам си кове оковите. Не случайно в древна Гърция прославените са били осъждани на самоизгнание, защото са били опасни за демокрацията. Изглежда, че нагонът към единовластие е закодиран в гените на човека на ниско, на биологично, на животинско ниво: стадото, глутницата, племето, ордата да имат водач, да го следват, да му се подчиняват. Стремежът към демокрация е интелектуална идея.    - Да, демокрацията е „измислена”, единовластието е „естествено”, затова е и предпочитано. Освен това, ние, родените, раслите и възпитавани по времето на тоталитаризма, сме всмукали в себе си този манталитет – един да управлява, другите да му се подчиняват и да го величаят. Ако не можем да видим себе си – вижте какво става в Русия. Този мрачен гений Макиавели е изрекъл преди 500 години една мисъл, която покой не трябва да ни дава: „Народ, привикнал да живее под властта на владетел, и благодарение на случая станал свободен, трудно може да запази свободата си.” Надеждата ни сега е кормилото на държавата да се поеме от хора, родени на свобода, незаразени с робство.    - От Протагор, който обявява човека за мярка на всички неща, и Сократ, който твърди, че смисълът на живота е усъвършенстването на човешкия дух – до средата на ХIХ век средно интелигентният човек е бил на равнището на тогавашната наука и техника и това е създавало в него чувство за хармония в света, нещо повече – раждало е самочувствие за хегемония на човека. Още в началото на ХХ век човечеството тръгна по погрешен път: вместо да усъвършенства себе си, започна да усъвършенства техниката. Човекът престана да бъде мярка на всички неща, превърна се в придатък на техниката, в неин роб, а техниката няма съвест, нито морал, робът й - също. Съвременната криза не е резултат на обективни икономически закономерности, а на финансови спекулации, извършени от хора, за които съвестта е фикция, моралът - отживелица.    - Комунизъм.    - Страхът за стомаха е по-голям от страха за главата. - - В цар Иван Асен ІІ.  ", "date": "2018.08.07", "title": "Стефан Цанев с убийствен анализ, 2012: Вече сме колониална държава. Без обща цел, без обща воля"}
{"url": "http://epicenter.bg/article/Velizar-Enchev--Koga-balgarskoto-MVnR-shte-reagira-na-skandalnite-izyavleniya-na-Zoran-Zaev-/160870/11/0", "text": "  КОГА БЪЛГАРСКОТО ВЪНШНО МИНИСТЕРСТВО ЩЕ РЕАГИРА НА СКАНДАЛНОТО ИЗЯВЛЕНИЕ НА ЗОРАН ЗАЕВ ЗА ИЛИНДЕНСКО-ПРЕОБРАЖЕНСКОТО ВЪСТАНИЕ? В рамките на 24 часа македонският премиер Зоран Заев и неговият Социалдемократически съюз излязоха с две декларации, които минират българо-македонските отношения и поставят в крайно деликатна позиция българското правителство.     На 5 август Социалдемократическият съюз на Македония излезе с декларация, в която черно на бяло пише: “С влизането на Македония в ЕС и НАТО македонската идентичност е гарантирана. Македонски народ, македонски език, македонец, македонка са защитени и укрепени веднъж завинаги и никой, никога няма да може да ги оспорва или отрича”...   На пръв поглед това е нормално изявление за македонска партия, независимо дали е управляваща или e в опозиция. Но защо нейният председател не говореше така точно преди година, когато подписа с Бойко Борисов договора за приятелство?   Защо македонският премиер и неговият СДСМ не си позволяваше такива декларации преди подписването на договора с Гърция за името “Северна Македония”?   Отговорът е пределно ясен: Защото ако този речник бе влязъл в употреба преди сключването на договорите със София и Атина, Скопие нямаше да получи гръцка виза за НАТО, а българското правителство едва ли би приело договора за приятелство.   24 часа след декларацията на СДСМ, в интервю за македонския тв канал 1 ТВ, Зоран Заев си позволи изявление, което граничи със скандала. Веднага след завръщането си от Благоевград, където заедно с Борисов отбелязаха 115-та годишнина от Илинденско-Преображенското въстание, той застана пред телевизионните камери и каза: “Илинденското въстание е македонско и ако някой гражданин от България иска, нека да го чества…”   Нямам илюзията, че българското МВнР незабавно ще реагира и ще привика македонския посланик в София, за да протестира поне срещу изявлението на Зоран Заев. Но се надявам, че управляващите ни най-после ще прогледнат за една горчива истина: С написания на крак договор за приятелство с Република Македония на 1 август м.г. България направи щедър жест към македонистите в Скопие, без никакви гаранции, че те ще прекратят присвояването на българската история.   Ако след изявлението на Заев не отговорим на Скопие по дипломатическите канали и отново си замълчим (както унизително сме мълчали стотици пъти в последните сто години), след влизането на Македония в НАТО ще получим нова порция исторически претенции.  ", "date": "2018.08.07", "title": "Велизар Енчев: Кога българското МВнР ще реагира на скандалните изявления на Зоран Заев?"}
{"url": "http://epicenter.bg/article/Kevork-Kevorkyan--Da-iskash---da-mozhesh---da-go-napravish-/160874/11/33", "text": "Автографът на Хайтов е от началото на 1979 година.  С годините той придобива все по-широк смисъл – особено, ако се замислим за упражненията на Властта.  Да искаш – Да можеш – Да го направиш: това са все въпроси, които изплющяват в лицето на Властниците.  Чуват ли ги поне от време на време?  Наясно ли са изобщо: какво искат – какво могат – какво правят – не за себе си, а за Народа си?  Едно е сигурно – Николай Хайтов мислеше за Народа.  Мислеше го/изстрадваше го непрекъснато.  И докато ровеше из Миналото, и докато водеше безкрайните си битки в Настоящето – за българския език, за гроба на Левски, за Паметта, изобщо – за Страданията Български.  Какво ли щеше да мисли днес за тегобите на Народа?  Най-тежкият въпрос е:  какво искат Властниците за Народа – искат ли нещо изобщо?  Или се задоволяват с комични срещи с влюбени в тях баби или бебета, в които…  /Вижте продължението в предишната ми дописка по-долу. Неизвестно защо, тя стигна до малцина от Вас…/  ***  ", "date": "2018.08.07", "title": "Кеворк Кеворкян: Да искаш - да можеш - да го направиш "}
{"url": "http://epicenter.bg/article/Dve-detsa-zaginaha-sled-katastrofa-vav-Varna/160812/3/0", "text": "Около 21.30 часа, снощи, на стария път Варна - Бургас, в м-ст „Крушките”, е възникнало пътно-транспортно произшествие. Л.А. „Фолксваген” с варненска регистрация е самокатастрофирал. Това съобщиха от ОДМВР-Варна.   Водачът на автомобила – А.Х. (19 г.) от Варна, по време на движението си, губи контрол над МПС, излиза извън пътното платно и се удря в дървета, след което се преобръща напречно на пътя. Вследствие на инцидента двама души са загинали на място – непълнолетни момче и момиче.   Тежко е пострадало още едно непълнолетно момиче, което е настанено в болнично заведение със съчетана травма и с опасност за живота. Водачът на автомобила е получил комоцио и травма на глава, настанен е за наблюдение в МБАЛ „Св. Анна”.   Изясняват се причините и обстоятелствата около инцидента. По случая е образувано досъдебно производство.  ", "date": "2018.08.07", "title": "Две деца загинаха след катастрофа във Варна"}
{"url": "http://epicenter.bg/article/Izmamata-s-shofyorski-knizhki--Kak-raboti-shemata--/160819/3/0", "text": "\"Не сме учудени  \", коментира за предаването \"Здравей, България\" на Нова тв Дамян Войновски, заместник-изпълнителен директор на Изпълнителна агенция \"Автомобилна администрация\". Изказването дойде, след като в понеделник Икономическата полиция разби схема на частна автошкола, уреждала изпити.  Той напомни за въведените преди няколко години т. нар. \"бели стаи\", в които се прави лицево разпознаване между данните от личната карта и човека, което се явява на изпит.  \"За съжаление, единственият начин за преминаване на такъв изпит остава с фалшива лична карта\", призна Войновски, като посочи, че агенцията е закупила специални поляризиращи стъкла, с които да се проверяват документите за самоличност.  \"Не е толкова сложно. След като разполагаме с толкова много IT-специалисти, видите ли, не може да се изпрати един протокол по електронен път заедно със снимката и с протокола на хората, които са се явили в момента. Доколкото знам, МВР отказва да се даде възможност по време на самия изпит да се сравнят базите с лични данни на кандидата, който се явява, и много лесно се минава с лична карта\", коментира за \"Здравей, България\" Йонко Иванов от Съюза на преподавателите по авто-мото подготовка.  При разкритата измамна схема трети лица са се явявали на изпит вместо курсистите. Всичко се е уреждало от 62-годишния инструктор Красимир Н., който беше задържан при спецакцията в понеделник. Схемата е работила в няколко общини - Бургас, Стара Загора, Шумен и Сливен.  ", "date": "2018.08.07", "title": "Измамата с шофьорски книжки: Как работи схемата? (ВИДЕО)"}
{"url": "http://epicenter.bg/article/Aktsiya-na-Patna-politsiya-za-kontrol-na-skorostta-zapochva-v-tsyalata-strana/160823/3/0", "text": "Специализирана операция за контрол на максималната скорост на пътя стартира днес в цялата страна, съобщават от Главна дирекция “Национална полиция”. Акцията се провежда на територията на всички европейски държави членки на европейската мрежа на службите на Пътна полиция - TISPOL и ще продължи до 12 август т.г., съобщи БНТ.   Нарушенията, свързани с превишаване на разрешената скорост за движение, се отчитат като често срещано нарушение във всички европейски държави и са признати като най-сериозната причина за възникването на тежки пътно-транспортни произшествия и смърт по пътищата в Европа.   Статистиката сочи, че през 2017 г. в България превишената и несъобразена скорост продължава да е заема най-голям дял в пътно-транспортните инциденти по вина на водачите. По този показател данните за страната са над средното ниво в сравнение с държавите-членки на Европейския съюз.   По време на проверките, освен за превишаване на разрешената скорост за движение, ще се извършват проверки и за валидна задължителна застраховка “Гражданска отговорност”.  ", "date": "2018.08.07", "title": "Акция на Пътна полиция за контрол на скоростта започва в цялата страна"}
{"url": "http://epicenter.bg/article/Katastrofa-na-dva-tira-zatvori-AM--Trakiya-/160824/3/0", "text": "Два тира са катастрофирали при 135 – 136 км на автомагистрала „Тракия” в посока Бургас, няма данни за пострадали. Това съобщи говорителят на ОДМВР, предаде радио „Фокус“-Пловдив.   Няма информация за пострадали хора.   Движението по магистралата е спряно.   Инцидентът е станал около 11.00 часа. В района има полицейски служители, извършва се и оглед на местопроизшествието.", "date": "2018.08.07", "title": "Катастрофа на два тира затвори АМ „Тракия“"}
{"url": "http://epicenter.bg/article/Naglost--Moshenitsi-targuvat-s-falshivi-amuleti-ot-Vanga-/160825/3/0", "text": "Псевдоамулети, уж изписани от баба Ванга, предлагат интернет сайтове с цел да надуват трафика си. Запознати с огромната почит на народа към пророчицата, мошениците публикуват статии за купища предмети, за които обаче твърдят, че лично Ванга е издигнала в ранг на амулети за щастие и богатствo. Toва пише \"Телеграф\", цитиран от БЛИЦ.  Така сайтовете трупат популярност на гърба на паметта на пророчицата от Рупите, приживе дала духовна подкрепа на хиляди нуждаещи се. Трикът масово се използва както от лежерни портали за развлечения, магии, наука, изкуство, така и от малки регионални медийни сайтове, търсещи си място под слънцето.   \"Единствено фондация \"Ванга\" е регистрирала в Патентното ведомство марката \"Ванга\" и само тя има законно право да популяризира нейното име, но не с търговска цел. Запознати сме с този лабиринт от злоупотреби с името на пророчицата. На сергии, в магазини, в интернет, къде ли не се появяват пошли предмети с нейното име, които се продават с меркантилна цел\", каза председателят на фондацията Иван Драмов.  Засега от фондацията действат превантивно, като изпращат предупредителни протоколи до наглите нарушители. Все още се надяват и разчитат на добрата воля.   \"По всяка вероятност скоро обаче ще прибегнем и до финансови санкции чрез Патентното ведомство. Най-наглите нарушители ще ги даваме на съд. Нека те да знаят, че тяхната пошла дейност се следи и архивира от нас, и да очакват неочакваното за тях - скоро ще започнем да завеждаме дела срещу тях\", категоричен е Драмов.  ", "date": "2018.08.07", "title": "Наглост! Мошеници търгуват с фалшиви амулети от Ванга "}
{"url": "http://epicenter.bg/article/Sadat-ostavi-bez-uvazhenie-molbata-na-Budimir-Kuyovich-za-predsrochno-osvobozhdavane-ot-zatvora-/160830/3/0", "text": "Съдът остави без уважение молбата на Будимир Куйович за предсрочно освобождаване от затвора, предаде репортер на Агенция \"Фокус\".  Това реши 9-ти състав на Софийски градски съд след съвещание. Делото бе образувано по молба за условно предсрочно освобождаване от затвора на един от големите наркотрафиканти на Балканите Будимир Куйович, който в момента излежава 16-годишна присъда, след като бе задържан при специализирана акция на 30 декември 2007 г. за трафик на близо 60 кг хероин.  В съдебната зала присъства и самият Куйович, който заяви, че е съгласен с мотивите на защитата.  Мотивите на защитата на Куйович са, че осъденото лице се е поправило и се разкайва за стореното. Защитата изтъкна, че лицето е изпълнило първата предпоставка за предсрочно освобождаване, а именно, че вече е изтърпял повече от половината му наложено наказание.  Държавното обвинение заяви, че молбата на Куйович е неоснователна и следва да бъде оставена без уважение.  Според прокуратурата не е налице втората предпоставка за предсрочно освобождаване, а именно лицето да е дало достатъчно доказателства за своето поправяне в затвора.  В рамките на делото стана ясно, че подсъдимият не е допускал нарушения на трудовата дисциплина в затвора и дори е бил награждаван.  Според съда Куйович няма устойчивост от ефекта на поправянето си. Съдът отчете, че молбата на Куйович е подадена веднага след като е преминало половината от наказанието му.  ", "date": "2018.08.07", "title": "Съдът остави без уважение молбата на Будимир Куйович за предсрочно освобождаване от затвора "}
{"url": "http://epicenter.bg/article/Zadarzhaha-politsay-v-Plovdiv-za-trafik-na-migranti-/160832/3/0", "text": "Полицай е подпомагал трафика на мигранти. Лицето е задържано в Пловдив.  Засега не са известни подробности, като в 15 часа предстои окръжният прокурор на Пловдив Румен Попов да даде извънреден брифинг по случая, съобщава Агенция \"Фокус\".  Това, което е ясно до момента е, че престъплението е свързано с подпомагане на граждани на Афганистан незаконно да пребивават на територията на област Пловдив и че по случая има задържано лице, което е полицейски служител.  ", "date": "2018.08.07", "title": "Задържаха полицай в Пловдив за трафик на мигранти "}
{"url": "http://epicenter.bg/article/Arestuvaha-balgarki--prodavali-bebetata-si-v-Gartsiya--VIDEO-/160833/3/0", "text": "Гръцките власти задържаха 8 български граждани, участвали в канал за продажба на бебета, съобщи Нова телевизия.   Местната полиция е работила по случая месеци наред. Подставени лица са се свързали с участници в схемата и са поискали да закупят българско бебе. Сделката е направена в жилище в центъра на Атина. Гръцкото семейство под прикритие е трябвало да плати 18 хиляди евро, за да получи бебе на 4 дни, което преди това е преминало медицински преглед.   По време на спецоперацията в петък са арестувани петима жени и трима мъже с българско гражданство. Смята се, че три от жените са родили съвсем наскоро. Четвъртата е била в напреднала бременност, а петата - 35-годишна жена, е играела ролята на посредник между купувачите и родилките.", "date": "2018.08.07", "title": "Арестуваха българки, продавали бебетата си в Гърция (ВИДЕО)"}
{"url": "http://epicenter.bg/article/Dve-koli-se-zabiha-vav-vitrini-v-Sofiya/160849/3/0", "text": "Две коли се забиха днес до обед във витрините на магазин и дюнерджийница в София.   Единият инцидент е станал около 10,35 часа на бул. „Сливница“ до площад „Сточна гара“, съобщиха от пресцентъра на МВР, няма пострадали. В колата е пътувала млада жена с дете.   Другата случка е от кръстовището на бул. „Ал. Стамболийски“ и „Опълченска“. При нея лек автомобил се е врязал челно във витрината на магазин за детски дрехи. За това съобщиха пък бдителни граждани във фейсбук групата „Забелязано в София“.   Причините и за двата инцидента се изясняват.", "date": "2018.08.07", "title": "Две коли се забиха във витрини в София"}
{"url": "http://epicenter.bg/article/Sadat-ostavi-v-aresta-arestuvan-ot-grupata-na-Mityo-Ochite-/160851/3/0", "text": "Калоян Колев, обвинен за участие в престъпната група водена от Митьо Очите, остава за постоянно в ареста, реши Специализираният наказателен съд. Групата беше разбита при акция на 2 август в Бургаско. Дни по-късно Митьо Очите беше заловен в Истанбул заедно с още седем души и предстои екстрадицията му, предава БТА.  Колев, за когото беше издадена Европейска заповед за арест, е бил задържан на летището, след като доброволно се е прибрал от Испания. Той отишъл там няколко дни преди провеждането на операцията срещу групата.  Според адвоката на Колев той се е прибрал, защото не е имал намерение да се укрие. По думите му обвиненията срещу него са само заради свидетелски показания.  Пред съда днес Колев каза, че не е участвал в никаква престъпна група и не е продавал наркотици. Той поиска по-лека мярка, но молбата му не беше уважена.  ", "date": "2018.08.07", "title": "Съдът остави в ареста задържан от групата на Митьо Очите "}
{"url": "http://epicenter.bg/article/Arestuvaha-stolichen-politsay--vozil-bezhantsi-ot-Burgas-do-Sofiya/160854/3/0", "text": "Полицията в Пловдив задържа 29-годишен полицай от София, обвинен в трафик на бежанци, съобщи окръжният прокурор на Пловдив Румен Попов, цитиран от БТВ.   Рано тази сутрин арестуваният мъж е прекарал с лек автомобил шестима бежанци от Бургас към София. След това се върнал отново до Бургас и взел други шестима души, които трябвало да стигнат до квартира в София.   Движейки се по магистрала „Тракия” обаче, е забелязан от полицейски служители, които направили опит да спрат автомобила, но неуспешно. Различни полицейски екипи се опитали да спрат колата в района на Сливен, Стара Загора и край Пловдив.   Полицаят се е отклонил от магистралата, опитвайки се да избегне служителите на реда, и около Карлово е изоставил шестимата афганистанци. По-късно той е задържан в Пирдоп, като в колата му е намерена неговата служебна карта.   Полицията е установила, че служителят на реда е извършил тези два курса, след като му е обещана сумата от 2000 лв. В квартира в София органите на реда са открили общо 16 чужди граждани. Полицаят е задържан за 72 часа. Заловени са и други трима негови съучастници.", "date": "2018.08.07", "title": "Арестуваха столичен полицай, возил бежанци от Бургас до София"}
{"url": "http://epicenter.bg/article/Mladen-Marinov--Dimitar-Zhelyazkov-e-zadarzhan-ot-turskite-vlasti-za-srok-do-30-dni/160859/3/0", "text": "Димитър Желязков е задържан от турските власти за срок до 30 дни. Това каза на брифинг в Елин Пелин гл. комисар Младен Маринов, главнен секретар на МВР във връзка с работата по организираната престъпна група, чийто лидер е Димитър Желязков, известен с прякора Митьо Очите, предаде  а генция „Фокус“.   „В момента Димитър Желязков е задържан от турските власти за до 30 дни – такава е процедурата. И трябва да мине процедура по предоставяне в турски съд, за да се спазят законите“, обясни главният секретар.   На въпрос дали седемте души, заловени заедно с Димитър Желязков в Истанбул, имат забрана за влизане в Турция, главен комисар Младен Маринов отговори, че няма такава информация.   „Когато дойдоха на наша територия, на тях им бяха наложени полицейски заповеди за задържане в срок от 24 часа. Проведоха се полицейски следствия в необходимия обем, бяха докладвани в Специализираната прокуратура и в момента работата продължава. Бяха освободени след тези 24 часа и предстои прокуратурата да прецени към кого какви обвинения ще бъдат повдигнати. В момента тече активна работа на територията на ОДМВР – Бургас, обемът от работа е изключително голям. Това, което трябва, го правим. А дали ще защитим тези, които дават сведения, зависи от това доколко тези сведения ще доведат до обвинения на лицето. Всичко се решава от прокуратурата“, обясни гл. комисар Маринов.   На въпрос дали смята, че има теч на информация във връзка с този случай, главният секретар отговори: „Винаги се взимат мерки за теч за информация. Не мисля, че в този случай има проблем“. ", "date": "2018.08.07", "title": "Младен Маринов: Димитър Желязков е задържан от турските власти за срок до 30 дни"}
{"url": "http://epicenter.bg/article/Bachvarova-predi-dve-godini--Ochite-e-biznesmen-s-izryadni-firmi/160843/2/0", "text": "\r\n \"Димитър Желязков е бизнесмен с легален бизнес, с три изрядни фирми, които развиват напълно законна дейност\", заяви пред Нова телевизия в качеството си на вицепремиер и вътрешен министър в Борисов 2, шефката на кабинета на премиера в сегашното правителство Румяна Бъчварова. \r\n \r\n \r\n \r\n   \r\n Това стана преди две години - през юни 2016 г., когато Очите нахлу в заведението на Кравата с малка гвардия въоръжени до зъби биячи. Тогава Бъчварова отричаше бизнесменът да е воювал за преразпределение на територии, а според нея било \"свада за паркомясто\", което медиите веднага иронизираха, като го нарекоха \"наркомясто\". \r\n   \r\n Когато лидерът на ДСБ Атанас Атанасов - шеф на контраразузнаването 1997-2001 г., екссекретар на МВР и бивш прокурор, заяви, че над Очите има политически чадър от ГЕРБ, Бъчварова обяви, че с Борисов щели да съдят генерала за клевета. \"Пълна нелепица е да се твърди, че над престъпността в Слънчев бряг има разпънат чадър\", заяви тогава Бъчварова, като по този начин опроверга сама себе си, понеже вече бе извадила Желязков от кримиконтингента и го бе кооптирала към бизнеселита. \r\n   \r\n  Бъчварова тогава отрече и очевидния свободен режим на Очите в ареста при управлението на ГЕРБ, когато той сам си пускаше снимки от плажа и от яхти, докато трябваше да лежи в затвора. Обяснено беше, че всъщност бизнесменът е настанен в общежитие, а не в кауша, при олекотен режим. \r\n   \r\n \r\n \r\n \r\n", "date": "2018.08.07", "title": "Бъчварова преди две години: Митьо Очите е бизнесмен с легален бизнес и изрядни фирми"}
{"url": "http://epicenter.bg/article/Nesrin-Uzun--Stanahme-zhertva-na-dobrotata-na-Bencho-Benchev/160845/2/0", "text": "Станахме жертва на добротата на Бенчо Бенчев. По този начин ексдепутатът от ДПС Несрин Узун обясни замесването на името му и това на зам.-председателя на Общинския съвет в Бургас Бенчо Бенчев с ареста на Митьо Очите, предаде Флагман.бг.   На пресконференция, Несрин каза, че е запазил три стаи в хотел \"Рамадан\" в Истанбул на името на Бенчо Бенчев, но не знаел кой ще пътува с него. Това била обичайна практика, защото често му резервирал хотел в Турция - знаейки добре турски език.   Вечерта преди ареста, на 2 август, Бенчев и Несрин Узун били на среща в ресторант, вечеряли заедно, а след нея бившият народен представител закарал Бенчо Бенчев до хотел \"Рамада\". След като дошли на място, пред хотела, видели течащата акция срещу Очите и Несрин Узун бил помолен от турските власти, като човек, владеещ езика, да присъства на разпитите и да помага с превода. Нито той, нито Бенчо Бенчев са били задържани в Турция, обясни Узун.   В България им наложили 24-часова мярка по обвинение в укриване на Димитър Желязков и докато се изясни съпричастността им към ОПГ-то на боса.", "date": "2018.08.07", "title": "Несрин Узун: Станахме жертва на добротата на Бенчо Бенчев (Видео)"}
{"url": "http://epicenter.bg/article/Meteorolozite-ot-BAN-do-Borisov--Podnovyavame-protesta/160850/2/0", "text": "Метеоролозите и хидролозите от БАН излязоха с отворено писмо до премиера, в което информират, че ще спрат работа и ще подновят протеста си заради продължаващото несправедливо разпределение на бюджета от ръководството на Академията, въпреки допълнително отпуснатите от правителството 15 милиона лева. Това съобщи БНР.  До извеждането на Националния институт по метеорология и хидрология от състава на БАН спираме да изпълняваме всякакви разпореждания и решения от страна на ръководни органи на Академията\", е записано в решението на учените. В него се настоява правителството на Република България да предприеме спешни действия за извеждането на НИМХ от БАН и Институтът да премине към Министерството на образованието.   Припомняме, че метеоролозите протестираха и през юни, когато предупредиха, че парите за НИМХ към БАН свършват на 9 юли. ", "date": "2018.08.07", "title": "Метеоролозите от БАН до Борисов: Подновяваме протеста"}
{"url": "http://epicenter.bg/article/Samolet--Spartan--na-VVS-transportira-meditsinski-ekipi-za-donorska-situatsiya-/160852/2/0", "text": "Самолет C-27J “Спартан” изпълни успешно транспортна задача от София до Бургас и обратно, свързана с донорска ситуация, днес, 7 август 2018 г. Това съобщиха от пресцентъра на министерството наотбраната.    Самолетът беше с екипаж командир майор Георги Стоименов, втори пилот капитан Стоян Барев и борден инженер капитан Николай Михайлов от транспортна авиогрупа Враждебна на Военновъздушните сили (ВВС). На борда на самолета се намираха два екипа от медицински специалисти на УМБАЛ „Александровска“ и на Военномедицинска академия.   Полетите бяха изпълнени при спазване мерките за безопасност и изискванията на документите, регламентиращи летателната дейност с военни въздухоплавателни средства на Република България.", "date": "2018.08.07", "title": "Самолет „Спартан“ на ВВС транспортира медицински екипи за донорска ситуация "}
{"url": "http://epicenter.bg/article/Premierat--Na-15-avgust-pochvame-stroitelstvoto-na-AM--Hemus--ot-Belokopitovo-do-Targovishte/160855/2/0", "text": "На 15 август заедно с премиера Бойко Борисов ще направим първа копка на участъка от магистрала „Хемус“ - от Белокопитово до Търговище. Това обяви днес министърът на регионалното развитие и благоустройството Николай Нанков при инспекцията на строителството в отсечката между Ябланица и п. в. „Боаза“. Той провери работата на обекта заедно с министър-председателя Бойко Борисов и председателя на Управителния съвет на Агенция „Пътна инфраструктура“ инж. Светослав Глосов ,  съобщиха от пресцентърът на МРРБ .    Тези почти 10 км са предизвикателство, минават през планинска част, но ще сме готови 7-8 месеца предсрочно, без да правим компромис с качеството и сигурността на работниците, категоричен бе министърът.    Регионалният министър сравни инвестицията с тази за изграждането на АМ “Люлин”.   При същия терен и същите съоръжения търгуваната през 2005 г. магистрала струва около 8 млн. евро на километър. Тук говорим за под 3 млн. евро. за километър или почти 3 пъти разлика в цената, обърна внимание той. В момента преработваме наредбите за гаранционните срокове за ново строителство на магистрали, ще ги удължим с поне 3 години. Необходими са добър надзор и добър контрол, подчерта Николай Нанков.   Регионалният министър информира, че  . Тези 52 км ще бъдат разделени на три етапа. До края на годината ще се търгуват и останалите около 83 км до Велико Търново. АМ „Хемус“ е наш основен приоритет, както и пътят Ботевград – Мездра. Процедурата за най-тежкия участък от него се обжалва, като приключи обжалването ще го продължим, посочи министър Нанков.       , коментира премиерът строителството на отсечката до Боаза. От инженерна гледна точка се изграждат огромни съоръжения – насипи по 26 метра, за да се изравни денивелацията на трасето. Водостоците са огромни, тъй като зоната е вододайна. Отливат ги на място, допълни премиерът.   Техническият ръководител на обекта Калин Борисов обясни, че големите насипи се изпълняват чрез арнонасипни системи, а водостоците са 14-тонни, извънгабаритни и се правят на място, за да се спестят разходите от транспорта им.     . В момента другите участъци се строят или търгуват. Остава да се търгува последният - през Кресненското дефиле. По отношение на археологическите находки той посочи, че решението зависи от археолозите.    Над 200 училища и детски градини се ремонтират в момента. Тече мащабно строителство в образованието на стойност 620 млн. лв.   В отговор на въпрос  Първоначално бяха отпуснати около 500 000 лв. за аварийно укрепване и предотвратяване на щети. Всички ще бъдат описани и информацията ще бъде подадена към Комисията за възстановяване и подпомагане към Министерския съвет. Средствата за покриване на щетите в Мизия, Тетевен и републиканските пътища със свлачищни процеси в Смолянско са от нейния бюджет, посочи той.    Необходимите средства за свлачището при с. Тикале, което е в процес на укрепване, са над 7 млн. лв. Разходите за възстановяване в Мизия ще бъдат около 3 млн. лв., а в Дупница, където бяха отнесени общински улици, около 600 хил. лв.   В голяма част от ситуациите реагираме на момента, но се изисква време, коментира регионалният министър. В Мизия на петия – шестия ден започнахме да полагаме асфалт.   Реакцията на областното пътно управление и на общината в Тетевен също беше изключително бърза, напомни той. Николай Нанков обърна внимание, че за свлачището на пътя между Смолян и Мадан е необходимо време, тъй като укрепването е много тежко. Алпинистите отново са на терен и геомрежите са поставени, съобщи регионалният министър.  ", "date": "2018.08.07", "title": "Премиерът: На 15 август почваме строителството на АМ „Хемус“ от Белокопитово до Търговище"}
{"url": "http://epicenter.bg/article/BSP-Burgas-se-razgranichi-ot-Benchev--no-ne-posmya-da-go-izklyuchi-ot-grupata-si-/160856/2/0", "text": "БСП-Бургас се разграничи от общинския съветник Бенчо Бенчев, но остави той сам да реши дали да напусне местния парламент. Това стана ясно току-що, след като приключи заседанието на групата съветници на социалистическата партия от Бургас, на което присъстват и членове на Пленума,  Председателят на групата Евгений Мосинов изчете декларация, с която червените много деликатно излизат от ситуацията – хем да изпълнят партийната заръка от София в този труден за партията момент, хем да не забият нож в гърба на Бенчев. Декларацията дори завършва с пожелание към Бенчо Бенчев да продължава да помага в политиката на града.    \"Оценяваме положително досегашната работа на Бенчо Бенчев в състава на ОбС Бургас и като член в постоянните комисии при съвета като част от БСП. С оглед създалата се ситуация около него ви уведомяваме, че той не представлява политиката и интересите на БСП в органите на местно самоуправление на община Бургас\", пише в писмото до председателя на Общинския съвет Константин Луков от ГЕРБ. \"Изпълняваме указанията и решенията на ръководство на партията. Това е логиката на политическото представителство\", подчерта Евгений Мосинов, след като изчете документа.  „Бенчо Бенчев е много популярен сред пенсионерските клубове. Бил съм на среща в ж.к.”Меден рудник”, на пълен клуб, където хората посрещнаха Бенчо Бенчев с песни и танци. Факт!”, добави Мосинов.  „Благодаря на групата съветници, че се съобразиха с политическата позиция, както на НС, така и на Изпълнителното бюро на Общинския съвет”, допълни го Живко Господинов, общински председател на БСП Бургас.    Имаме декларация, която сме входирали в деловодството на Общински съвет - Бургас, заяви Евгений Мосинов пред Епицентър.бг.", "date": "2018.08.07", "title": "БСП-Бургас се разграничи от Бенчев, но не посмя да го изключи от групата си (ВИДЕО)"}
{"url": "http://epicenter.bg/article/Prezidentstvoto--V-sayta-na-Smetnata-palata-sa-publikuvani-daritelite-na-Rumen-Radev-/160857/2/0", "text": "На официалния сайт на Сметната палата е публикуван пълният отчет на дарителите в предизборната кампания на президента. Това съобщиха за bTV от президентството по повод твърденията, че кампанията на Румен Радев е била финансирана от общинския съветник Бенчо Бенчев, задържан заедно с Димитър Желязков – Митьо Очите в Истанбул.  В предаването „Тази сутрин” Тома Биков от ГЕРБ попита дали президентът Радев не е гостувал на Бенчев и дали не е получил от него пари за кампанията си.  „Да, г-н Бенчев е участвал в кампанията на президента Радев, всички са участвали. Всички наши активисти – общински съветници, кметове, народни представители, са се включили според възможностите си в тази кампания”, отговори Атанас Зафиров от БСП.  Проверка на bTV в единния регистър по Изборния кодекс показа, че Бенчо Бенчев не фигурира сред дарителите в кампанията на Румен Радев.   В едно от многобройните си интервюта от дома през този ден Бенчо Бенчев заявява, че президентът Радев не му е гостувал и че е помагал в кампанията му само с агитация.  ", "date": "2018.08.07", "title": "Президентството: Бенчо Бенчев не е сред дарителите на Румен Радев "}
{"url": "http://epicenter.bg/article/Remontite-v-Sofiya-prodalzhavat--raboti-se-na-25-obekta-v-tseliya-grad-/160861/2/98", "text": "В събота, 11 август, затварят кръстовището на Софийския университет \"Св. Климент Охридски\". То ще бъде преасфалтирано в рамките на 48 часа, предаде репортер на БГНЕС. След преасфалтирането на кръстовището между бул. \"Цар Освободител\" и бул. \"Васил Левски\", ремонтът продължава към паметника Левски. Движението няма да бъде спирано, заяви зам.-кметът по транспорт в Столичната община Евгени Крусев, който тази сутрин провери ремонтираното мостово съоръжение на ул. \"Даскал Попандреев\" в Бояна.  \"Съоръжението тук беше в много тежко състояние. Тротоарите, парапетите и пътни платна бяха компрометирани. Всичко това е подменен. Тук по-интересното е, че освен новия мост, строителите трябваше да възстановят и стария, който е изпълнен с каменна зидария. Майсторите са надзидали съществуващия каменен зид\", обясни Крусев. Той уточни, че ремонтът в участъка струва 420 хил. лева и той е бил извършен в рамките на един месец.  „Продължаваме напред. Около 10 по-големи мостови съоръжения ще бъдат ремонтирани до края на годината. В района на Бояна предстои ремонт на моста, който е от Околовръстния път към Бояна, който никога не е ремонтиран. Там ще се направи нова настилка, тротоарни блокове, сигнализация, ограничителни елементи, парапети. Неговата стойност е около 450 хил. лева и се очаква ремонтът да започне около 25 август. Друг по-голям мост, който ще реконструираме, е този по пътя за Кремиковски и Чепинско шосе, над Околовръстния път. Неговата стойност е около 600 хил. лева. Той е в много тежко състояние, така че ремонтът му е неотложен. Движението няма да бъде затваряно. Ще бъдат ремонтирани мостовите съоръжения в Нови Искър, висящият мост в Пасарел. През следващата година продължаваме с ремонтирането на мостове на територията на Столичната община, но вече ще се занимаем с по-малките мостове, защото големите почти ги приключихме“, обясни зам.-кметът. До неделя се очаква да бъде възстановено и движението на трамвай №7 по бул. „България“, добави Крусев.  „В момента там се извършват последни довършителни работи. С пускането на трамвая се затваря движението по едната пътна лента на булеварда в участъка между „Иван Гешов“ и „Гоце Делчев“. Ремонтът ще се извършва поетапно като първо ще се затвори платното в посока Бояна. Очакваме този уикенд да започнат строителните дейности. В зависимост от времето ще преценим дали да се ремонтира и другото платно в посока НДК. Призовавам хората от понеделник да заобикалят бул. „България“, тъй като движението ще се извършва в едно платно в посока, което ще доведе до затруднения в участъка. Нека използват трамвая за достигане на центъра, а ако са с автомобили да заобикалят по „Цар Борис III“ или „Черни връх“, заяви зам.-кметът.  Той добави, че също от идния понеделник започва ремонт на пътните платна на бул. „Арсеналски“. Крусев подчерта, че там движението няма да се спира. Ще бъдат ремонтирани тротоарите и пътните платна, така че ремонтът да приключи до първия учебен ден, обясни той.  „Започваме ремонт и на тротоара откъм Медицинска академия на бул. „Пенчо Славейков“. Ще се работи без спиране и ограничаване на движението. След това ще се пристъпи и към ремонт на пътните платна. Заедно с подлеза на изграждащата се метростанция при Баня Мадара очакваме към края на септември да приключи и този обект и движението в района да се нормализира изцяло“, уточни Крусев. Той обясни, че в момента се работи на 25 обекта в целия град. Зам.-кметът подчерта, че вчера са били пуснати пътните локали на Северната скоростна тангента.  На въпрос на БГНЕС кога ще бъдат изградени връзките на тангентата със северните квартали на София, Крусев обясни, че нещата се бавят заради отчуждителни процедури.  „Работи се активно по отчуждаването на Източна тангента, която ще свърже кв. Левски със Северната скоростна тангента, по новия бул. „Рожен“, при „Кубратово“ има проект за изграждане на връзка с тангентата. Отчуждителните процедури се оспорват от собственици и това води до забавяне на свързването на тангентата с кварталите“, подчерта той. Зам.-кметът добави, че до края на седмицата се очаква да стане готово удължението и на маршрута на тролей №5, която вече ще стига до „Младост 2“.  ", "date": "2018.08.07", "title": "Ремонтите в София продължават, работи се на 25 обекта в целия град (ВИДЕО)"}
{"url": "http://epicenter.bg/article/Nikolay-Nankov--Ne-sam-ochakval-kmetat-na-Troyan-da-zapee-v-hora-na-manipulatorite-/160869/2/0", "text": "\"Не съм очаквал кметът на Троян да запее в хора на манипулаторите\", това пише в свой пост въ Фейсбук министърът на регионалното развиния Николай Нанков.  Извънредно от Позитано 20! Правителството на ГЕРБ лишава от финасиране общини на БСП :)  Това опитаха да внушат днес на една пресконференция.  И, защото имам по-пряк поглед върху общините от моя край, реших да посмятам за община Троян, управлявана от един от най-добрите кметове на БСП. И наистина, най-малко съм очаквал точно г-жа Михайлова да запее в хора на манипулаторите. Само за проекти, свързани с МРРБ, през този мандат за община Троян са договорени или изпълнени, или в процес на изпълнение проекти за над  22 000 000 лева. По националната програма за саниране за 5 блока – 3 107 641 лв., по ОПРР 8 договора на обща стойност 8 467 467,07 лева (читалище, 21 блока, пожарна, сграда на общината), през бюджета на АПИ вход Троян - път II-35 от км 70+911 до км 73+201 - 3 145 677 лв., пътят Добродан - Дълбок дол - път III-402 от км 26+100 до км 30+384 - 707 226 лв., възстановяване на сводов мост /Камен мост/ при км 83+225 на път II-35 349 946 лв., сключен договор за изграждане на мост над р. Бели Осъм - 2 250 000 лв. А наесен започваме и изхода на Троян, както и останалата част от път III-402, като само за пътя ремонтът възлиза на над 4 млн. лева.  В последните години на Троянския манастир са отпуснати 2 000 000 лева за реконструкция и ремонт. Нима това не допринася за атрактивността на общината?  Вече очаквам да чуя от този формат и лъжа от сорта „АМ Хемус е само за членове на ГЕРБ. Симпатизантите на БСП ще се движат само по горски пътеки на черен кон“.   Припомняме, че по-рано днес на брифинг в централата на БСП ръководството на партията обвини правителствто, че раздава пари на избрани общини, между които не са градове, чиито кметове са избрани от БСП. На брифинта присъстваше и кметът на гр.Троян Донка Михайлова, която е зам.председател на Сдружението на общините.   Той посочи последното решение на МС, което още не е публикувано в Държавен вестник и за новото разпределение на 111 млн. лв. По думите му това се случва без всякаква санкция. „От постановлението 40 общини от ГЕРБ получават близо 73 млн. лв., а 34 общини на ДПС и близки до ДПС получават 28 млн. лв. Ей така, между другото, докато вървят разни скандалчета“, каза Добрев и обърна внимание, че едва 5 общини от БСП получават някакви средства.   „Ние от НСОРБ сме силно разтревожени от субективното разпределение на средствата от централния бюджет за българските общини. Години наред изразяваме своята тревога от липса на публичност на критериите, по които се разпределят тези средства”, заяви Донка Михайлова, кмет на община Троян, член на Националния съвет на БСП и зам.-председател на УС на НСОРБ. Тя бе категорична, че неясният начин за разпределяне поставя общините в зависимост от волята на централната власт, на отделни членове на правителството и партийни лидери.", "date": "2018.08.07", "title": "Николай Нанков: Не съм очаквал кметът на Троян да запее в хора на манипулаторите "}
{"url": "http://epicenter.bg/article/Bencho-Benchev-e-zakaran-v-bolnitsa-v-izklyuchitelno-tezhko-sastoyanie-/160871/2/0", "text": "Бенчо Бенчев е закаран в болница в изключително тежко състояние. Пред къщата му в жк \"Меден рудник\" пристигна линейка с включена сирена. Само няколко минути след това той бе свален с носилка и качен в реаномобила.  По думи на най-близките му, той не е издържал на течащата от всички страни разнородна информация, анализираща случилото се миналата седмица в Истанбул при ареста на Димитър Желязков - Очите, както и за бъдещето му като политик и общественик.    Днес следобед информацията му е дошла в повече и почти напълно е загубил говора си, вследствие и на бързо развиващото му се неврологично заболяване - паркинсон, който е в напреднал стадий.   От психическо и физическо изтощение Бенчев е получил симптоми за настъпващ инфаркт. Семейството му моли медиите и приятелите на Бенчев да не проявяват нездраво любопитство и да не ги безпокоят в този тежък момент.   \"Много моля да проявите разбиране, докато баща ми бъде стабилизиран, надявам се състоянието му да не е фатално за живота му\", каза големият му син Георги Бенчев, който придружи линейката до Спешния център на болницата, в която Бенчев вече е настанен.    На зам.-председателя на Общинския съвет в Бургас му е прилошало този следобед.  Бенчев е с напреднал стадий на Паркинсон и 95% инвалидност, заяви през деня Несрин Узун пред НТВ. Очаква се в болницата да го стабилизират.", "date": "2018.08.07", "title": "Бенчо Бенчев е закаран в болница в изключително тежко състояние."}
