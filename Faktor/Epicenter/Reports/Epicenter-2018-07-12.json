{"url": "http://epicenter.bg/article/Andrey-Raychev--Evropeyskiyat-sayuz-se-e-prevarnal-v-darzhanka-na-SASht-/159111/2/0", "text": "Европейският съюз се е превърнал в държанка на САЩ. Това каза в обзорното предаване на Радио „Фокус“ „Това е България“ социологът Андрей Райчев.  Според него САЩ са третият пореден въпрос, по който Европа няма единство, освен тях това са проблемите с мигрантите и отношенията с Русия.  „На Европа ѝ е нужна армия. Нужна ѝ е мобилизация. Всички вървят нагоре по производство, оръжие и наука, а ние вървим надолу по всички критерии и освен това консумацията ни се увеличава. Ние перманентно обсъждаме как да ядем повече. Трябва да се мобилизираме и да обсъдим как да изискваме от себе си“, каза той.  Според Андрей Райчев с десетте процента дял в бюджета на НАТО за сметка на САЩ и Великобритания, Европа продължава да живее в модела от Студената война: харчи в пъти по-малко за въоръжаване и отбрана, но за сметка на това има социална държава.  В поведението на президента Тръмп Андрей Райчев вижда два варианта - или той иска да спре наложения до сега модел на отношения в НАТО, или прави театър за вътрешна консумация за собствената си страна.  ", "date": "2018.07.12", "title": "Андрей Райчев: Европейският съюз се е превърнал в държанка на САЩ "}
{"url": "http://epicenter.bg/article/Radev-predi-sreshtata-s-Erdogan--Balgariya-stava-vse-po-zavisima-ot-Turtsiya-/159052/2/0", "text": " който се среща с Ердоган днес следобед в Брюксел.  Пред Би Ти Ви на влизане, преди днешното заседание на лидерите от НАТО, президентът коментира темите, които предстои да обсъди с Ердоган.    „Още на 3 март в поздравителен адрес за нашия национален празник, той (Ердоган) предложи да се срещнем и аз предложих да е на срещата на върха на НАТО. Важните неща ги знаете - важността на Турция като съсед, наш партньор и съюзник, заради мигрантите и в енергетиката. Ще поговорим за изграждане на отношения на взаимно уважение и ненамеса във вътрешните ни работи”, посочи Радев.    на церемонията по встъпване в длъжност на турския президент Ердоган. Пред медиите в турската столица той подчерта, че е дошъл да подкрепи добросъседството ни с Турция. \"Тук съм, защото уважавам избора на турския народ и очаквам същото от страна на нашите съседи\", акцентира президентът.  \"Моят стремеж е да градя отношения на взаимно доверие и уважение с всички президенти на всички наши съседни страни\", заяви тогава президентът и добави, че не трябва да се забравя, че реалността особено в нашия регион е, че добросъседството играе ключова роля за опазване на мира и стабилността.   \"Убеден съм, че ненамесата във вътрешните работи е основата на това, така необходимо на всички ни, добросъседство. От думите на Радев стана ясно, че Турция е най-големият търговски партньор на България извън Европейския съюз. Освен това той напомни, че Турция е и югоизточната \"врата\" на Европа, която удържа миграционния натиск.  , подчерта в Анкара държавният глава.   Същите тези Радев изложи днес пред медиите и в Брюксел.", "date": "2018.07.12", "title": "Радев преди срещата с Ердоган: България става все по-зависима от Турция "}
{"url": "http://epicenter.bg/article/Balgariya-chaka-stanovishte-ot-stranite-ot-grupata-na-Evrozonata--za-da-podade-dokumenti-za-chakalnyata---/159056/2/0", "text": "България чака становище от страните от групата на Еврозоната, за да подаде документи за чакалнята ѝ. Това обяви финансовият министър Владислав Горанов по време на изслушване в икономическата комисия на Европейския парламент.  По думите на министъра, България ще се нуждае от още поне шест месеца, за да подгови членството си в Банковия съюз, което може допълнително да забави кандидатстването й за приемане на еврото.  Очаква се по-късно днес финансовите министри от групата на Еврозоната да обсъдят полученото искане от страна на България, информира БНТ. По време на отчета си в икономическата комисия, Владислав Горанов обяви постигнатите резултати във финансовата сфера по време на българското европредседателство.  От думите му става ясно, че това е било европредседателство на компромисите във финансовата сфера. Горанов беше разкритикуван от евродепутатите заради забавянето на данъчните законодателни промени в Евросъюза, но беше похвален за напредъка за намаляване на финансовите рискове.  \"Смятам, че една от най-значимите заслуги на нашето председателество беше да разрежем възела по отношение на банковия пакет, тъй като течеше много голям спор по отношение на държавите кое да бъде първо - споделянето на рисковете или освобождаването от рисковете. Аз категорично вярвам, че по-силна еврозона означава по-силна европа, България в съотвествие с договора е длъжна рано или късно да се присъедини. Друг е въпросът, че липсват достатъчно ясни правила и процедури за установяване на близкото сътрудничество с единния надзорен механизъм, което се предлага като първа стъпка по пътя на България за членство в Еврозоната. За нас членството в Еврозоната е приоритет, от нашите партньори очакваме че и последното условие, членството в Банковия съюз бъде изпълнено, няма да има по аналогия с Шенген неформални и не по правилата аргументи, които да оставят в нас впечатлението, че сме третирани неадекватно и неравно с другите страни\", заяви Горанов.", "date": "2018.07.12", "title": "България чака становище от страните от групата на Еврозоната, за да подаде документи за чакалнята ѝ "}
{"url": "http://epicenter.bg/article/Rumen-Radev-i-Donald-Tramp-razgovaryaha-po-vreme-na-diskusiite-za-byudzheta-na-NATO/159074/2/0", "text": " Това съобщиха от прессекретариата на държавния глава. Президентът на САЩ поиска увеличаване на разходите за отбрана в Алианса. „САЩ не бяха третирани справедливо, но сега са. Вярвам в НАТО“, увери американският президент в рамките на пресконференцията, която свика в Брюксел.   . \" \", поясни пред медиите българският държавен глава.  В отговор на искането на Тръмп, Радев подчерта: \" \"  От друга страна обаче, \" , заяви Радев, цитиран от медиите в Брюксел.    \"  Напомних на всички за резултатите от операцията в Либия - тогава тя разкри огромни дефицити във военните способности на европейските държави - системи за разузнаване, високоточни оръжия, дозарядки във въздуха, мобилност, съвременни системи за командване и управление, които се предоставяха изцяло от САЩ.    Президентът отбеляза, че в историята си НАТО е преживяла много предизвикателни моменти. НАТО винаги е успявала да се консолидира. Надявам се да се намери решение и сега, добави той   “Привързаността на САЩ към НАТО е много силна, остава много силна. Имахме прекрасна среща, каза той на пресконференция непосредствено след разпространяването на слуха, че пред колегите си е заплашил с изтеглянето на САЩ, ако не бъдат изпълнени намеренията за повишаване на отбранителните разходи на държавите от пакта, коментира Тръмп след извънредната среща по повод увеличаването на разходите. По думите му съюзниците се съгласили да увеличат разходите си за отбрана с 33 млрд. долара или повече.   Припомняме, че президентът Румен Радев е начело на българската делегация за форума на Алианса в Брюксел. ", "date": "2018.07.12", "title": "Румен Радев и Доналд Тръмп разговаряха по време на дискусиите за бюджета на НАТО"}
{"url": "http://epicenter.bg/article/-Yavor-Bozhankov--Uvelichavat-taksite-v-administrativnoto-proizvodstvo-do-900-pati--Davame-gi-na-KS-/159075/2/0", "text": "„С промени в Административно процесуалния кодекс се губи баланса между ускоравяне на правосъдието и правото и достъпа на гражданите до правосъдие. Такава промяна е увеличаването на таксите в админстративното производство до 900 пъти”. Това заяви пред журналисти в НС народният представител от ПГ на „БСП за България” Явор Божанков. Той обясни, че критерият за увеличаването е различен за юридически и за физически лица. Депутатът обясни, че за една касационна жалба от юридическо лице таксата се увеличава от 25 лв. на 370 лв. – 14 пъти, а за обжалване при материален интерес на юридическо лице- таксата се увеличава от 5 лв. на 4500 лв – 900 пъти.  Божанков подчерта, че до момента таксите са били ниски и не са покривали разходите, което е проблем за бъларгското правосъдие, но в България има правни принципи, които казват, че всяка такса трябва да отговаря на един прост пример - да покрива определен разход.   „Таксите не могат да служат за печалба или администрацията да губи. Те трябва да покрият обоснован по размер разход. Сега таксите се опрпеделят с гледане в тавана. Ако вземем предвид доходите на българите, които са изключителни ниски, това ще ограничи от правосъдие много български граждани”, обясни народният представител. Божанков обясни, че таксите няма да бъдат определяни в тарифа както до сега, а в закон - до момента всяка несправедлива такса е можело да се атакува пред съда, а с въвеждането на таксите в закон, те вече може да се обжалват само пред Конституционния съд. „С това властта отправя ясно съобщение към българите: „Не ни се мотайте в краката, каквито актове има властта- ако обичате да не ги обжалвате”. Очертава се нетърпимост към жалбоподателите, които смеят да оспорват актовете на властта. Твърдо се противопоставяме на това и ще атакуваме тези промени в КС”, заключи Явор Божанков.   „Приетите от управляващите редица мерки водят до ограничаване правото за обжалване, до ограничаване на възможността на хората да търсят правата си“. Това заяви народният представител Пенчо Милков. Той подчерта, че 10 години таксите не са повишавани, но сега се увеличават десетки пъти, а доходите на хората се повишават с проценти. „С какво едно дело, заведено от физическо лице, е по-евтино или по-скъпо от едно дело, заведено от юридическо лице? С какво едно дело, заведено от НПО, е по-евтино от дело, заведено от търговско дружество? Такива обективни критерии в законопроекта няма“, категоричен е Пенчо Милков.    ", "date": "2018.07.12", "title": "Явор Божанков: Увеличават таксите в административното производство до 900 пъти. Даваме ги на КС!"}
{"url": "http://epicenter.bg/article/Izlyazoha-rezultatite-ot-vtoroto-klasirane-sled-7-klas/159077/2/0", "text": "Резултатите от второто класиране след VII клас са публикувани на сайта на МОН и могат да се проверят на адрес:  .   Проверката се осъществява с входящия номер и  код,  предаде Нова телевизия .   Общо 3273-ма седмокласници са подали заявление за участие във втория етап на класирането за прием в гимназиите в София. От тях 2521 ученици са от училища без квоти, а от училища с квоти са 408 момчета и 344 момичета, съобщи Ваня Станчева - председател на Областната комисия по класирането към Регионалното управление на образованието /РУО/ в София-град.   Тя отбеляза, че освен тези ученици във второто класиране са участвали и учениците, които са имали подадени заявления за участие в първото класиране, но балът не им е достигнал за нито една паралелка.   Във второто класиране в София са класирани общо 3484-ма ученици, като от тях 211 ученици са намерили своето място в училище, според желанията, които са написали в заявлението за първия етап, каза Станчева. От тези 3484-ма ученици 1860 остават на същото място във второто класиране, а 1413 са преминали на по-предни свои желания.   В първото класиране не се явиха да се запишат 517 ученици в София, съобщи Ваня Станчева. Тя уточни, че от тях 455 ученици са от училища без квоти, а от училища с квоти са 49 момчета и 63 момичета. По този начин успяха да влязат във второто класиране част от некласираните ученици в първото класиране, обясни Станчева.   Тя каза, че има ученици с бал около 200 и няколко точки, които са написали само желания за прием в паралелки, в които балът е 300 и няколко точки. Към момента са некласирани във втория етап 428 ученици, от които 315 са от София, а 113 седмокласници са от страната. Традиционно учениците от страната кандидатстват за конкретни училища и паралелки в София-град и тези ученици не са успели да се преборят за тях и не са класирани, коментира Станчева. Попитана какво да правят тези 428 ученици занапред, председателят на Областната комисия отговори, че след като всички ученици, които са класирани на втория етап се запишат в училищата - от 13 до 17 юли, училищата ще отчетат всичките свободни места и на 19 юли тази информация ще бъде изнесена от РУО София-град.   От 20 до 24 юли седмокласниците и техните родители могат да подават заявление за участие в третия етап на класирането за прием в гимназиите. Това ще стане, както при първия етап, в училищата-гнезда или онлайн. \"Третото класиране обаче е изключително рисково, защото ще има обявени единични свободни места в най-желаните паралелки, ако въобще има свободни места, ако някой ученик не се е явил\", коментира Ваня Станчева. Тя отбеляза, че ако за първото класиране - за 26 свободни места в паралелка, са се борили много седмокласници, сега за едно-две или три места могат да се борят също немалко ученици. Това са единични бройки за прием и седмокласниците трябва да се отпишат от училището, в което са приети и затова третото класиране е рисково и този риск трябва да бъде внимателно премерен, отбеляза Станчева. Тя посъветва седмокласниците да преценят дали си струва да се откажат от мястото в училището, в което са приети, за да се борят за друго място, без да знаят колко други ученици и с какъв бал ще искат също да се класират в него.   Некласираните ученици трябва внимателно да проследят какви са баловете по училища и внимателно да напишат паралелките, съответстващи на техния бал, препоръча Станчева. Тя коментира, че \"не е достатъчно само да желаеш да бъдеш приет в дадено училище, а балът трябва да ти стига за там\".   На този етап не се закриват паралелки, информираха от РУО.", "date": "2018.07.12", "title": "Излязоха резултатите от второто класиране след 7 клас"}
{"url": "http://epicenter.bg/article/BSP-shte-obzhalva-uvelichavaneto-na-taksite-v-administrativnoto-proizvodstvo-pred-Konstitutsionniya-sad-/159078/2/0", "text": "БСП ще обжалва увеличаването на таксите в административното производство пред Конституционния съд. Това обяви на брифинг в парламента Явор Божанков от левицата, след като размерът на таксите беше вдигнат драстично с гласувани на второ четене от мнозинството в пленарната зала промени в Административнопроцесуалния кодекс /АПК/.  Увеличаването на таксите е до 900 пъти и няма обективен критерий за юридическите и физическите лица, той е различен, посочи депутатът. Например, за касационна жалба на юридическо лице таксата от 25 лв. става 370 лв. т.е. 14 пъти по-висока, а за обжалване при материален интерес на юридическо лице от 5 лв. - до 4500 лв., което е до 900 пъти увеличение, аргументира се Божанков.  Все пак социалистите смятат, че промени трябва да има, защото до момента таксите са ниски и не покриват разходите, което е проблем за правосъдието.  Ако вземем предвид доходите на българите, които са изключително ниски, можем да твърдим, че това ще ограничи от правосъдие много граждани, коментираха също от левицата. Според тях тревожно е, че таксите се \"заковават\" в закон, а не в тарифа и така ще могат да се обжалват само пред Конституционния съд.  С това властта отправя ясно съобщение към българските граждани \"не ни се мотайте в краката, каквито актове има врастта, ако обичате, недейте да ги обжалвате\", смятат от БСП.  Очертава се нетърпимост към жалбоподателите, които проявяват нетърпимост към властта, което е крачка към установяване на тоталитарен режим, заяви Явор Божанков.", "date": "2018.07.12", "title": "БСП ще обжалва увеличаването на таксите в административното производство пред Конституционния съд "}
{"url": "http://epicenter.bg/article/Vitseprezidentat-se-sreshtna-s-Kluba-na-velikotarnovtsi-v-Sofiya/159082/2/0", "text": "Тежката демографска криза пред България, предстоящата концесия на летище София, равносметката на Българското председателство на Съвета на Европейския съюз и предизвикателствата пред Европа обсъдиха с вицепрезидента Илияна Йотова членове на Културния клуб на великотърновци в София. Клубът, чийто настоящ председател е доц. д-р инж. Атанас Дончев, съществува от 45 години и редовно организира срещи с държавници, политици и видни личности от различни сфери на обществения живот. Участие в разговорите взеха и акад. Антон Дончев и поетът Матей Шопкин.   „С президента Румен Радев придадохте нов облик на президентската институция“, споделиха присъстващите с вицепрезидента Илияна Йотова. „Чувстваме, че има кой да чуе гласа ни“, подчертаха те.   Вицепрезидентът представи основните насоки в работата си с българите в чужбина. С голям интерес и одобрение бе приета идеята ѝ за създаването на Български културен институт. В момента се провеждат дискусии с представители на различни български институции, ангажирани с темата, както и с общественици. ", "date": "2018.07.12", "title": "Вицепрезидентът се срещна с Клуба на великотърновци в София"}
{"url": "http://epicenter.bg/article/Izbyagaliyat-zatvornik-ot-bolnitsa-v-Plovdiv-izlezhaval-shesta-prisada-/159061/3/0", "text": "Избягалият затворник в Пловдив излежавал шеста присъда, съобщава Би Ти Ви. Той е осъден за кражба на година и шест месеца и му оставали 4 месеца, докато излезе на свобода.  59-годишният затворник постъпил в болницата в неделя вечерта, където трябвало да му направят изследвания. Същият напуснал стаята си вчера сутринта, а малко след това сестрите, подготвящи визитацията забелязали липсата му.  Затворникът е поставен да излежава поредната си шеста присъда в общежитие от отворен тип „Хеброс”.  Румяна Калеева от районната прокуратура посочи, че са проверени всички места, където може да се укрие – семейство и приятели.  Заради бягството може да му бъде наложено ново наказание – до 3 години затвор.", "date": "2018.07.12", "title": "Избягалият затворник от болница в Пловдив излежавал шеста присъда "}
{"url": "http://epicenter.bg/article/Zaradi-promeni-v-ekotaksite---padat-tsenite-na-novite-avtomobili--skachat-na-troshkite/159037/4/0", "text": "Цените на новите дизелови и бензинови автомобили би трябвало леко да поевтинеят, а масово купуваните от българите над 10-годишни возила да струват повече. Причината е взетото вчера решение на правителство да промени Наредбата за определяне на реда и размера за заплащане на продуктова такса. Така екотаксата на най-често срещаните автомобили като „Фолксваген Голф“ и „Опел Астра“ вече ще бъде вече около 300 лева след увеличението със 12-13 на сто,    С мотива, че ще се стимулира купуването на нови коли, се намалява размерът на продуктовата такса за нови автомобили с двигатели с вътрешно горене с 10% и се запазва досегашният размер на таксата за возилата на възраст до 5 години. За хибридните автомобили тенденцията е същата, като таксата за новите се намалява с около 20%, а за по-дълго употребяваните се увеличава с 12%. Отпада заплащането за електромобили до края на 2021 г.    Според Любомир Доросиев от Асоциацията на вносители на автомобили не е проблем, че се увеличават екотаксите на употребяваните автомобили, а че не е ясно къде отиват събраните пари. Сметката на асоциацията сочи, че при регистрирани около 255 хил. автомобила у нас годишно би трябвало да има поне 60 млн. лева, докато МОСВ отчита само 3 млн. лева.  Всъщност голямата промяна е за бизнеса. За нов микробус ще се плаща 625 лева, до 5 години 970 лева, над 5 или 10 години съответно 1450 и 1550 лева. При тежките камиони и автобуи екотаксата за нови машини ще е 938 лева, до 5 години - 1455 лева, а за над 5 и 10 години сумите скачат съответно на 2175 и 2325 лева.  От бранша се обявиха против решението и го определиха като незаконосъобразно. Затова предвиждат да обжалват нормативния акт пред ВАС, коментира пред „Монитор“ Йордан Арабаджиев от Съюза на международните превозвачи. За разлика от друг път превозвачите няма да излизат на протест.  Според екоминистерството въведените такси са съобразени с по-голямото въздействие върху околната среда като отпадъци и източници на емисии.  “Като част от комплексните мерки за подобряване качеството на атмосферния въздух те целят ограничаване на вредните емисии от по-мощни МПС двигатели с вътрешно горене, емитиращи по-големи количества вредни изгорели газове, с по-висока средна възраст спрямо леките автомобили с по-голям принос в замърсяването”, коментират още в мотивите си от министерството.  Промени в Наредбата за излезлите от употреба моторни превозни средства (ИУМПС) пък предвиждат, че излезлите от употреба големи превозни средства - тези за превоз на повече от 8 пътници и за превоз на товари над 3,5 тона - ще трябва да се оползотворяват на 96% и да се рециклират на 94%.  Правителството е приело и изменения в Наредбата за опаковките и отпадъците от опаковки. Промените увеличават реално обхванатото население в системите за разделно събиране на отпадъци от опаковки и се увеличава броят на разположените съдове за населени места с под 50 хил. жители средно с 15%, от 50 до 100 хил. жители - 9% и над 100 хил. жители - с около 7%.  ", "date": "2018.07.12", "title": "Заради промени в екотаксите - падат цените на новите автомобили, скачат на трошките"}
{"url": "http://epicenter.bg/article/Asia-Times--Kitay-po-nay-koprinen-nachin-omagyosva-arabite/159015/11/0", "text": "Извън обсега на радарите, далеч от беса около Световното първенство по футбол и сливането/придобиването на Кристиано Роналдо и „Фиат“, осмата министерска среща на Форума за сътрудничество между Китай и Арабските страни, установен през 2004 г., бе открита в Пекин, като неин домакин бе президентът на Китай Си Дзинпин, коментира в статия за Asia Times бразилският журналист Пепе Ескобар. На фона на проливните обещания на заеми и помощ, Китай се ангажира да инвестира в арабския свят в транспортната инфраструктура, петрола и газа, финансите, цифровата икономика и изкуствения интелект. Което е значително, Пекин ще предостави 15 млн. долара помощ за палестинско икономическо развитие, както и 91 млн. долара, разпределени между Йордания, Ливан, Сирия и Йемен. Ще бъде създаден Китайско-арабски банков консорциум, със специален фонд от 3 милиарда долара, обвързан с пакета за финансова помощ и заеми.  Пекин предвижда също да внася огромните 8 трилиона долара от арабските държави до 2025 г. Както бе прогнозирано, Си Дзинпин ще свърже целия Арабски свят с разширяването на Новия път на коприната или т.нар. „Инициатива един пояс, един път“. Внимателен при навигирането през геополитическото минно поле, той призова „съответните страни“ да уважават международния консенсус в израелско-палестинската конфронтация, призозавайки за справедливост. Това може би сочи постепенно, но сигурно отдалечаване от китайската пасивна или реактивна политика в арабския свят, фокусирана най-вече върху енергията и политическата ненамеса. Си Дзинпин вече открито обвързва китайската финансова помощ с държавите от глобалния юг, които се стремят към цялостно икономическо развитие; единствената пътна карта за решаване на неприятните местни политически и религиозни конфликти. И това включва пълното зачитане на международните споразумения. Това включва и Иран. Ден преди китайско-арабския форум, китайският министър-председател Ли Къцян, докато бе в Берлин предупреди за „последствията“ в случай, че Иранското ядрено споразумение бъде провалено, както това се иска от правителството на американския президент Доналд Тръмп.   Сега сравнете китайския подход със стратегията на САЩ в Ирак - 15 години след операция „Шок и ужас“. Американският посланик в Багдад Дъглас Силиман се срещна с лидерите на спечелилия последните избори шиитски блок - от Хайдер ал Абади до Амар ал Хаким. Силиман раздаде пакет от искания на всички от тях, в стил „предложение, която не може да се откаже“. Това са четирите искания на Вашингтон, за да признае следващия иракски министър-председател: 1. 30% от целия петрол в Ирак трябва да бъде контролиран от САЩ - и единствено от САЩ зависи какво да прави с него. 2. Вашингтон трябва да има пълен достъп и контрол над иракските банки. 3. Целите бизнес и търговия с Иран трябва да бъдат прекратени на момента. 4. „Хашд ал-Шааби“, известни като Силите за народна мобилизация, които играха роля в победната борба срещу „Ислямската държава“ трябва да бъдат незабавно разпуснати. Това се разбира от високопоставен иракски представител, присъстващ на всички срещи. Почти никоя политическа фракция в Ирак не вярва на САЩ – било тя шиитска, сунитска, язидска или дори кюрдска. Но проблемът е, че огромното мнозинство от иракските политици са въвлечени в масова корупция, а значителен брой смятат, че се нуждаят от американска \"защита\". Ако иракското население, при всичките си разделения, имаше право да се произнесе по тези искания, нямаше да има гаранции, че те ще бъдат одобрени.   Междувременно в съседна Сирия Пекин вече е направил необходимото да се позиционира като основен участник в реконструкцията на страната, заедно с Иран и Русия. Китай вижда Сирия като възел на „Един пояс, един път“. Сега комбинирайте това с парламентарния доклад на Бундестага в Берлин, който постановява, че американското присъствие в Сирия е незаконно. Това означава, че за водещата държава от ЕС, Дамаск вече не може да се характеризира като престъпен режим. ЕС може да бъде на същата честота с Русия, която работи с Иран и Турция за решението на Сирийския конфликт в Астана и Китай, който подкрепя процеса в Казахстанската столица. Какво следва? ЕС в Сирия ще копира ли политиката на Китай за арабския свят?    ", "date": "2018.07.12", "title": "Asia Times: Китай по най-копринен начин омагьосва арабите"}
{"url": "http://epicenter.bg/article/-Zhenata-na-trideset-godini----klasicheski-roman-za-silata-na-zhenskiya-izbor/159080/6/0", "text": "След „Величие и падение на куртизанките“издателство   публикува още един забележителен роман на френския класик Оноре дьо Балзак –  . Това е революционна за времето си книга за жената и за нейната житейска мисия, за ролята ѝ в семейството и извън него, за съдбоносните избори, които прави, и за трагичните последствия, произлизащи от тях.   Издаден за първи път в пълния си вариант през 1842 г., романът е част от епическия цикъл на Балзак „Човешка комедия“ – един от най-мащабните трудове в световната литературна история. За разлика от останалите творби в него обаче, тук най-ясно се откриват епизоди от интимния свят на писателя. И причината за това не е случайна. В книгата Балзак вплита чувствата си към двете най-близки на сърцето му дами. През 1832 г, три години, след като първата част от „Жената на тридесет години“ е публикувана във френското списание „Силует“, Балзак получава писмо от Одеса, подписано с псевдонима „Чужденката“. В текста е изразено дълбокото разочарование от цинизма на „Шагренова кожа“, както и от негативния образ на жените, изграден там. Балзак бърза да публикува своя отговор в пресата с надеждата ТЯ да го прочете. Така започва петнайсетгодишната му кореспонденция с „дамата от неговите най-сладки сънища“ и негова бъдеща съпруга – Евелина Ханска.   Ако Ханска стои зад образа на основния персонаж в романа, то сюжетът на книгата е вдъхновен от връзката на Балзакс Мария дю Фресне. Фресне е омъжена за по-възрастен от нея генерал от френската армия, а отношенията ѝ с Балзак са единственото бягство от нещастния ѝ брак. В „Жената на тридесет години“ Балзак не прави апология на жената. Жули, главната героиня, не е нито добрият, нито лошият герой. Тя е просто човек. Интелигентна и чувствителна млада дама, Жули се омъжва за първия мъж, предизвикал нежни чувства у нея. Възраженията на нейния баща гласят: „Полковник Д’Егльомон е разглезен от родителите си, също както и ти си разглезена от майка си и мен. Може ли да има надежда, че ще се разберете, и двамата с различни характери, непримирими в тираничността си? Ще бъдеш или жертва, или тиран. И едната, и другата алтернатива носи еднакъв брой нещастия в живота на една жена“.   Не след дълго думите му се превръщат в предсказание. Жули трябва да приеме последствията от своя избор и да осъзнае, че съвършената представа за мъжете, чувствата, света, които си е създала като по-млада, са измамна привидност. Първоначалният идол, този, когото доскоро е обожествявала, всъщност е отблъскващ скелет. Балзак проследява бащиния завет от първите грешки на Жули, през възловия момент, когато навършва тридесет години, до старостта на една съгрешила майка. Детайлно и обективно Балзак засяга проблема за жената и правото ѝ на индивидуалност, за нейното съзряване – психологическо, духовно и дори сексуално. Водеща остава темата за брака и доколко щастието или нещастието в него са плод на темперамент, опит, самоконтрол, амбиция, обич или късмет. Или на нещо повече.", "date": "2018.07.12", "title": "„Жената на тридесет години“ – класически роман за силата на женския избор"}
{"url": "http://epicenter.bg/article/Emanyuel-i-Bridzhit-Makron-shte-posetyat-finala-na-Svetovnoto-parvenstvo-v-Moskva/159028/8/0", "text": "Президентът на Франция Еманюел Макрон и съпругата му Бриджит ще долетят до руската столица, за да подкрепят националния отбор, който успя да се класира на финала на Световното първенство по футбол, пише „Аргументи и Факти“, цитира агенция „Фокус“.   На 10 юли френският отбор спечели полуфинален мач срещу Белгия. Мачът се проведе в Санкт Петербург и приключи с резултат 1:0 в полза на „петлите“. Така отборът за трети път в своята история се класира на финала на Мондиала.   Финалът на първенството ще се проведе в Москва на 14 юли. Съперник на Франция ще бъде Хърватия.  ", "date": "2018.07.12", "title": "Еманюел и Бриджит Макрон ще посетят финала на Световното първенство в Москва"}
{"url": "http://epicenter.bg/article/Bashtata-na-Dzhako-go-podlagal-na-himicheska-kastratsiya--za-da-ne-mutira-glasat-mu/159032/10/99", "text": " на Майкъл Джексън заяви, че , за да поддържа високия фалцетен глас на изпълнителя, пише в. \"Сън\", цитиран от Дарик. По думите на Мъри \"Той е един от най-лошите родители в цялата история\", твърди Мъри   Джоузеф Джексън , за да не мутира гласът му. По онова време Джако толкова се боял от родителя си, че се разридавал всеки път, когато го виждал. Джоузеф Джексън беше мениджър на музикалното си потомство. Той почина на 27 юни на 89-годишна възраст. Имаше 10 деца и всички, освен едното, починало твърде рано, станаха професионални музиканти. В началото на 60-те години на миналия век  , състояща се от синовете му. По-късно   по време на репетициите и непосредствено преди гастролите. Въпреки това Джако винаги е твърдял, че налаганата от баща му строга дисциплина е изиграла определена роля за неговата кариера.", "date": "2018.07.12", "title": "Бащата на Джако го подлагал на химическа кастрация, за да не мутира гласът му"}
{"url": "http://epicenter.bg/article/Melaniya-pokaza-perfektna-figura-v-poluprozrachna-roklya-za-sreshtata-na-NATO--Snimki-/159035/10/84", "text": "Мелания Тръмп придружи съпруга си Доналд Тръмп на коктейла на НАТО в Брюксел снощи.   48-годишната първа дама на САЩ изглеждаше ослепително в бяла полупрозрачна рокля. Тоалетът на ливанския дизайнер Elie Saab подчертаваше хармоничната фигура на бившия модел, пише Дир.бг   Роклята от бяла дантела бе дълга, но подплатата в телесен цвят стигаше до малко под коленете, с което успя да демонстрира дискретно добре оформените си крака.   Роклята бе вталена в горната част с кръгло деколте и без ръкави и се разкрояваше от талията надолу. Дантелата бе с мотиви, напомнящи листа и кант в долната част.   Тоалетът бе съчетан с чифт обувки на висок ток от Christian Louboutin. \r\n \r\n \r\n \r\n Тъй като роклята бе наситена с орнаменти, Мелания не носеше бижута. Изборът на Elie Saab за такова космополитно събитие като срещата на НАТО.   След Брюксел Доналд Тръмп и съпругата му ще пътуват до Великобритания, където са планирани ангажименти, включително чаено парти с кралица Елизабет Втора, и до Хелзинки, където американският президент ще се срещне с президента на Русия Владимир Путин.", "date": "2018.07.12", "title": "Мелания показа перфектна фигура с полупрозрачна рокля на срещата на НАТО (Снимки)"}
{"url": "http://epicenter.bg/article/Dzhordzh-Kluni-se-vazstanovyava-sled-katastrofata--Snimki-/159036/10/100", "text": "Актьорът  , който пострада при пътен  със  си на италианския остров  , се лекува в домашни  и вече се чувства по-добре, съобщи в. \"Ню Йорк таймс\", цитиран от Дарик. Изданието се позовава на представителя на актьора  : \"Той е на домашно лечение и с него всичко ще бъде наред\".   По данни на вестника 57-годишният  се е придвижвал със скутера си и се е блъснал в Мерцедес. \r\n \r\n \r\n \r\n По думите на пристигналия на местопроизшествието офицер от полицията Алберто Чиконани, след сблъсъка с автомобила Клуни се „врязал“ в предното стъкло на Мерцедес-а. Актьорът е бил закаран в болница, където преминал през изследвания и томограф, но след като не били констатирани сериозни увреждания, бил изписан от лечебното заведение. В  участва в снимките на сериала по мотиви на американския писател Джоузеф Хелър.", "date": "2018.07.12", "title": "Джордж Клуни се възстановява след катастрофата (Снимки)"}
{"url": "http://epicenter.bg/article/Vlizame-li-v-chakalnyata-na-Evrozonata--Dnes-ochakvame-reshenieto-na-finansovite-ministri/159016/2/0", "text": "Очаква се днес финансовите министри от еврозоната да обсъдят искането на България да се присъедини към обменно-валутния механизъм ERM II, предпождащ еврозоната и банковия съюз.   Това трябва да се случи на заседанието на Еврогрупата в Брюксел, пише агенция \"Ройтерс\", като се позова на свои източници.   В белгийската столица е финансовият ни министър Владислав Горанов, който ще представи постигнатото в неговия ресор по време на европредседателството, уточнява БНР.   България ще подаде документи за членство в механизма, известен като \"чакалнята за еврозоната\", обяви министърът в началото на годината, а през юни еврокомисарят по въпросите на еврото Валдис Домбровскис заяви: \"За приемането на еврото страните членки трябва да покрият номинални критерии за присъединяване, с които България се справя твърде добре. В същото време съществува въпросът с тяхната устойчивост\".   Вероятно на заседанието на еврогрупата ще бъде дадена целева дата за страната ни и в ERM II и в банковия съюз, пише още \"Ройтерс\".   Получаването на дата за влизане в ERM2 финансовият анализатор и бивш зам. финансов министър Любомир Дацов определи като \"безспорно голям успех и едновременно шамар\". Той прогнозира, че се очертава \"карантинен период\". \"Аз бих го преглътнал, стига да има ясен хоризонт\", пише той във Фейсбук.", "date": "2018.07.12", "title": "Влизаме ли в чакалнята на Еврозоната? Днес очакваме решението на финансовите министри на ЕС"}
{"url": "http://epicenter.bg/article/Rumen-Radev-i-Redzhep-Erdogan-se-sreshtat-v-Bryuksel/159022/2/0", "text": "Миграцията, енергетиката и засилването на икономическия и туристически обмен, са част от темите, които ще обсъди днес президента Румен Радев по време на срещата си с турския му колега Реджеп Ердоган в Брюксел в рамките на втория ден от срещата на върха на алианса, съобщи БНР.   В кулоарите на форума Ердоган ще разговаря и с гръцкия премиер Алексис Ципрас, като се очаква да бъде обсъден въпросът със задържането на двама гръцки военни, преминали турската граница през пролетта. Според гръцката страна военните са пресекли границата при гъста мъгла при рутинна обиколка. Турция обаче ги обвини в шпионаж и ги изпрати в затвор в Одрин.   Афганистан и отношенията с Грузия и Украйна ще бъдат сред основните въпроси на днешния втори ден на срещата на НАТО. Предвидени са съвместни изявления на генералния секретар на пакта Йенс Столтенберг с президентите на Украйна и Грузия.   Столтенберг иска страните-членки да финансират афганистанските сили за сигурност до 2024 година.", "date": "2018.07.12", "title": "Румен Радев и Реджеп Ердоган се срещат в Брюксел"}
{"url": "http://epicenter.bg/article/Lekari-ot--quot-Pirogov-quot--spasiha-ratsete-na-dvama-motoristi--raneni-v-tezhki-katastrofi/159033/2/0", "text": "Лекари от \"Пирогов\" спасиха ръцете на двама мотористи, пострадали тежки при пътни произшествия. Само за последните две седмици през спешното отделение са преминали над 20 мотористи, съобщиха от болницата, предаде БНТ.   Началникът на Клиниката по хирургия на ръката и реплантация доц. Людмил Симеонов и екипът му спасиха ръцете на двама млади мъже, пострадали при ПТП с мотори.   23-годишен мъж претърпя общо 3 операции, за да може доц. Симеонов да възстанови тежките последствия след падането с мотора. Другият пострадал, 32-годишен мъж, пристига в \"Пирогов\" със сложно счупване в областта на китката. Доц. Симеонов и екипът му го оперират часове наред. Пациентът вече се възстановява успешно в Клиниката по хирургия на ръката след продължителна операция.   Лекарите констатират увеличен травматизъм с мотори в летния сезон.", "date": "2018.07.12", "title": "Лекари от \"Пирогов\" спасиха ръцете на двама мотористи, ранени в тежки катастрофи"}
{"url": "http://epicenter.bg/article/Kabinetat-otpusna-1-1-mlnl-leva-na-Pazardzhishka-oblast-za-vastanovyavane-ot-bedstviyata/159038/2/0", "text": "Кабинетът отпусна 300 хиляди лева на община Пещера за преодоляване и възстановяване на последиците от природните бедствия. С парите ще бъде възстановен мостът в село Капитан Димитриево, предаде БНР.   Конструкцията на моста, който свързва североизточната със северозападната част на селото е с недопустимо провисване и частична загуба на устойчивост. Съоръжението е опасно за преминаване както на автомобили, така и на пешеходци и затова още през 2014 година има забрана за ползването му.   Още три общини получават средства за възстановяване след природните бедствия, като общият трансфер към Пазарджишка област е 1,1 млн. лева.   В Панагюрище ще бъде възстановен мостът на река Луда Яна в центъра на село Попинци.   Брацигово получава 300 хил. лв. за изграждането на геозащитни съоръжения за отвеждане на поройните води в река Умнишка.   В Сърница предстои да бъде укрепен пътят Доспат-Сърница при разклона за местността \"Крушата\".", "date": "2018.07.12", "title": "Кабинетът отпусна 1,1 млн. лева на Пазарджишка област за въстановяване от бедствията"}
{"url": "http://epicenter.bg/article/Kmetove-ot-Mineralni-bani-razgovaryaha-s-upravitelya-na-ViK-/159044/2/98", "text": "Среща на кметовете от община Минерални бани с управителя на Асоциация ВиК–Хасково Тодор Марков се проведе в заседателната зала на общината. На срещата присъстваха кметът на община Минерални бани Мюмюн Искендер и зам. кметът Нуртин Сабри. Всеки от селските управници имаше възможността да изкаже своите проблеми във връзка с водата лично пред управителя на водната асоциация. Най-често срещаните проблеми бяха липса на запечатки на асфалтирани улици след ВиК-ремонти, поставяне на противопожарни хидранти и не на последно място променените вкусови качества на питейната вода.  Кметът на село Татарево Халил Салим заяви, че целият център на селото е разбит от ремонтни дейности по канализацията. В момента на места има такива огромни ями, че някой автомобил най-спокойно може да се разбие в тях. Наложи се да ги запълваме с автомобилни гуми, каза още селският управник. В Караманци бяха преброили 13 дупки и шест кръпки за асфалтиране.  На срещата бе коментирано и незаконното поливане с питейна вода от недобросъвестни жители на общината. При установяване на спад в налягането селските управници ще могат да сигнализират до контролните групи на Асоциация ВиК, които ще реагират веднага за да бъдат установени злоупотребяващите.  Важното е, че се събираме за да подобрим комуникацията помежду си, защото това е важно и за двете страни. Нямам представа как и доколко са променени вкусовите качества на водата в Сърница, но тя се третира с хипохлорид, което е равностойно на хлор, каза управителят на Асоциация ВиК–Хасково Тодор Марков. Ще се опитаме да възстановим противопожарните хидранти там, където ги е имало, но един такъв заедно с монтажа струва около 1000 лева.  Водата е едно от най-важните неща в бита на хората и ние няма да жалим средства за водоснабдяване, каза кметът на общината Мюмюн Искендер. В момента чакаме да бъде одобрен голям проект за водоснабдяване от „Карамантепе” за Караманци. Така ще имаме затворен цикъл от 4-5 водоподавания към общината и се надявам през следващите 50 г. селищата от община Минерални бани да нямат проблеми с водата.   ", "date": "2018.07.12", "title": "Кметове от Минерални бани разговаряха с управителя на ВиК "}
{"url": "http://epicenter.bg/article/Yordanka-Fandakova-obyavi--Bilet-za-gradskiya-transport-shte-se-kupuva-i-prez-telefona/159045/2/0", "text": "Кметът на София Йорданка Фандъкова показа как работи новата услуга на столичния Център за градска мобилност - купуване на билет през мобилния телефон.  Дневната и нощната карта за всички линии от днес се купуват и през мобилния телефон, съобщиха от ЦГМ. Всеки пътник, който иска да си закупи карта за всички линии за 1 ден или да пътува с нощните линии до 04:45 ч., е необходимо да се регистрира чрез имейл на sofia.mpass.bg.  Ето как работи новата услуга за заплащане на дневна карта от 4 лева и нощна карта от 2 лева чрез мобилно устройствоа: ", "date": "2018.07.12", "title": "Йорданка Фандъкова обяви: Билет за градския транспорт ще се купува и през телефона"}
{"url": "http://epicenter.bg/article/Parvan-Simeonov--Mladite-mislyat-vse-po-malko-za-migratsiya/159046/2/0", "text": "Българските младежи са първенци на Балканите по използване на свободното време за почивка, но на последно място в употребата на време за самоусъвършенстване, показват резултатите от проучване на „Галъп”, представено по БНР от изпълнителния директор на \"Галъп\" Първан Симеонов.  Само 5 от 100 български младежи до 29 години активно се стараят в свободното време да се развиват личностно или пък да се посветят на доброволчество. Последното място делим с Албания. А страните на Балканите, в които най-много хора се самоусъвършенстват, са Македония, Босна и Херцеговина и Румъния.  Младежите в България и Македония са първенци във времето за активно почиване и за интернет сърфиране. Според изследването на „Галъп” младите у нас прекарват най-много време в социалните мрежи. В България около 1/3 от младите потвърждават, че спортът е част от ежедневието им.  Резултатите са в известна степен тревожни, каза в предаването на БНР „Хоризонт до обед“ Първан Симеонов.  „Трябва да бъдем и снизходителни. Става дума за млади хора, за общества, където много се говори за младежка безработица, за проблеми, които са навсякъде в западния свят, навсякъде младежта все по-късно напуска родителския дом, все по-трудно си намира работа, т.е. проблемът далеч не е само наш, но – имаме проблем. Много хора си мислят, че демографските проблеми имат само количествен или етнически елемент, но най-важните елементи са по-ниски нива на адаптивност към пазара на труда, регионалните различия, липсата на специална политика за младежта“, обясни Симеонов.  Тези изследвания се правят през няколко години и все пак има една хубава тенденция – младите хора мислят във все по-малка степен за миграция, каза още Първан Симеонов.  „Те не мислят \"мърдането в Европа\" като отчаян акт, а като възможност за лично развитие. Това е социална мобилност, това не е миграция. Лошото е, че има разслояване – едни го могат, а други – не просто не го могат, а и през главата им не минава, и все повече деца се раждат в общности, които и през главата им няма да мине това. Това е тревожното, просто няма стратегично управление в България. Има управление ден за ден, което гаси пожари, управление, което отлага трудното, а трудното е да започнеш реформа“, посочва политологът.  ", "date": "2018.07.12", "title": "Първан Симеонов: Младите мислят все по-малко за миграция"}
{"url": "http://epicenter.bg/article/Dimitar-Ganev--Obedinenite-patrioti-tarsyat-litse--za-da-ne-falirat-politicheski/159048/2/0", "text": "По отношение на ситуацията в кабинета „Борисов 3“ недвусмислено би могло да се направят някакви паралели с кабинета „Борисов 2“, но те биха били до голяма степен погрешни. Това каза в анализ на текущата политическа ситуация за предаването „Преди всички\" по БНР политологът Димитър Ганев. „Паралелите – отново ГЕРБ има коалиционен партньор, отново този коалиционен партньор е със сложни взаимоотношения помежду си, с непослушни и послушни играчи, както бяха Радан Кънев, Меглена Кунева, например. До голяма степен дотук се изчерпват сравненията, които могат да се направят\", посочи той.   И продължи с различията: \"На първо място Обединените патриоти са коалиция от три партии, които са родени от антисистемния характер на своите платформи. В момента, в който антисистемността влезе във властта – това е най-прекият път до политическия фалит. Някак си ти си антисистемен, пък после ставаш министър на отбраната или пък вицепремиер, или и двете. В този смисъл и ВМРО, и „Атака“ и НФСБ, и лидерите на тези формации в момента, в който влязат във властта, за да не фалират политически, започват да търсят някакво лице, което да ги пази, за да не изглеждат като някакъв послушен партньор на Борисов и на ГЕРБ. По този начин, с различни инициативи – дали ще намаляваме шума, дали ще обявяваме Крим за руски, Обединените патриоти търсят лице, търсят някаква идентичност. Представете си „Обединени патриоти“ как щяха да изглеждат, ако го нямаше Валери Симеонов“, обясни Ганев. Според Димитър Ганев ключът към отговора за „Обединени патриоти“ се крие в това, че и Красимир Каракачанов, и Валери Симеонов, и Волен Сидеров са опитни политици.  Ако НФСБ, „Атака“ или ВМРО изтеглят част от депутатите си, това не означава непременно предсрочни парламентарни избори, подчерта Ганев. И обясни защо: „Те много добре си дават сметка за няколко факта. Първо, „Обединени патриоти“ държат ключа към управлението. Факт номер 2 – двама от тримата лидери са вицепремиери, единият министър на отбраната. Факт номер 3 е, че „Обединени патриоти“ задават част от дневния политически ред. Факт номер 4 – в последната година и половина, откакто се проведоха парламентарните избори през март 2017, няма сериозно структурно разместване на електоралните нагласи. Да приемем хипотезата, в която Обединените патриоти напускат властта, то при нови избори какво ще се промени, с кого ще управляват? Трябва да имаме предвид, че г-н Марешки може да получи покана при евентуално разместване в „Обединени патриоти“ да стане част от управляващото мнозинство. В този смисъл дали НФСБ, дали „Атака“ или ВМРО изтегли част от депутатите си, това не означава непременно предсрочни парламентарни избори“.    ", "date": "2018.07.12", "title": "Димитър Ганев: Обединени патриоти търсят лице, за да не фалират политически"}
{"url": "http://epicenter.bg/article/Tsvetan-Tsvetanov-uchastva-v-Osmata-transatlanticheska-konferentsiya-na-mozachnite-trastove-vav-Vashington/159051/2/0", "text": "Председателят на ПГ на ГЕРБ и зам.-председател на партията Цветан Цветанов участва в Осмата трансатлантическа конференция на мозъчните тръстове. Форумът традиционно се провежда във Вашингтон, където Цветанов е на едноседмично работно посещение, съобщиха от пресцентъра на ПП ГЕРБ.   В събитието участват ръководители на мозъчни тръстове, висши партийни лидери и депутати от ЕНП в Европейския парламент. На конференцията се обсъждат актуални въпроси на двустранните отношения САЩ – ЕС и се формират стратегии за развитието им. Тазгодишното издание на трансатлантическата конференция на мозъчните тръстове съвпадна със Срещата на върха на държавите от НАТО в Брюксел.   . Центърът е основният мозъчен тръст на Европейската народна партия, базиран е в Брюксел и е в основата на множество изследвания в областта на политиката, икономиката и обществено-социалното развитие. Той е ясен изразител на паневропейската идея и на християндемократическите идеи на политическия консерватизъм.   Цветанов и Дзуринда обсъдиха актуалната политическа обстановка в Европа и различни аспекти на трансатлантическите отношения. Двамата изразиха общо мнение, че заплахите пред демократичните общества са реални, но не са непреодолими и затова са важни добрата съюзна солидарност и надеждните отношения между САЩ и Европа.   Като най-голяма заплаха пред Стария континент в момента Цветанов, който е и председател на Комисията по вътрешна сигурност и обществен ред, и Микулаш Дзуринда определиха имиграционния натиск и разнобоя между европейските държави в областта на имиграционната политика. В хода на разговора бяха обсъдени и общи аспекти на бъдеща съвместна дейност, в т.ч. и възможности за участието на младежи от ГЕРБ в общи европейски изследователски проекти.    в продължение на 18 години. Кенеди е ветеран в областта на трансатлантическите отношения, като той работи в тази сфера от 1980 г., като за тези години е преминал през всички академични степени на научно-изследователската дейност.   Преди по-малко от месец Европа отбеляза 70 години от стартирането на Плана “Маршал” (3 юни 1948 г.). Благодарение на него страните с демократични правителства успяват бързо да преодолеят последиците от най-разрушителната война в историята на човечеството - Втората световна война. Една година по-късно, през 1949 г., се поставя основата на Организацията на Северноатлантическия договор (НАТО). Именно това са събитията, поставили основите на истинското трансатлантическо сътрудничество.   Цветанов и Кенеди се обединиха около мнението, че през всички тези 70 години непрекъснато наблюдаваме реалните резултати от тези исторически действия - обединена Европа, работеща заедно с Америка за благосъстоянието на народите от двете страни на Атлантика. Двамата коментираха, че през тези седем десетилетия е имало и добри, и трудни времена, имало е сътресения, но и много успехи. „Положението днес е същото. Въпреки някои трудности, северноатлантическата идея е силна, жизнена и перспективна. С обединени усилия може да бъде преодоляна всяка трудност по пътя“, подчертаха Цветан Цветанов и Крейг Кенеди.     По време на разговора Цветанов изрази благодарността си към Лин Дафт за дългогодишната му дейност като председател на Борда на директорите на фондация “Америка за България”. Беше изказана удовлетвореност, че през годините фондацията се е утвърдила като надежден партньор в областта на културата, образованието и гражданското общество в България.   Редица неправителствени организации, академични институции, научни центрове и културни средища развиват своята дейност благодарение на финансовата подкрепа на “Америка за България”.   Цветан Цветанов запозна Лин Дафт с резултатите от наскоро приключилото Българско председателство на Съвета на ЕС. На свой ред доскорошният председател на фондация “Америка за България” изказа специална благодарност към председателя на ПГ на ГЕРБ за цялостната съвместна дейност през годините. Цветан Цветанов благодари за високата оценка и заяви, че посредством дейностите на фондацията се създават предпоставки за задълбочаване на отношенията между двата народа.  ", "date": "2018.07.12", "title": "Цветан Цветанов участва в Осмата трансатлантическа конференция на мозъчните тръстове във Вашингтон"}
{"url": "http://epicenter.bg/article/Ninova--GERB-bavyat-promenite-v-Kodeksa-za-sotsialno-osiguryavane--zashtoto-iziskvat-pari-/159053/2/0", "text": "ГЕРБ бавят промените си в Кодекса за социално осигуряване, защото изискват пари. Това каза лидерът на БСП Корнелия Нинова след среща с миньори, предаде „Фокус“. Според нея, ако законопроектът бъде приет през октомври месец, тогава се гледа бюджет и може да се каже, че няма пари.   Събираме подписи за включване в дневния ред на парламента Кодекса за социално осигуряване, с който да решим проблемите на съкратените миньори, каза  лидерът на БСП Корнелия Нинова. Тя обясни, че миньорите са се обърнали с молба към „БСП за България“ за помощ.    „Има внесено предложение за промяна в Кодекса за социалното осигуряване от колеги от ГЕРБ, но няма никакво движение по този закон. Подозираме, че умишлено не се вкарва в комисия, оттам не се вкарва в зала. Идва ваканция през август, т.е. това остава за септември и октомври, а те няма как да отговорят на условията за пенсиониране. Съкратени са“, поясни Нинова.  По думите й става дума за текст в закона, с който трябва да се позволи при съкращаване преди навършване на възрастта, съкратените служители да се пенсионират по старите правила.  „Проблемът е много стар. Много им беше обещавано от правителството. Омбудсманът работи по този въпрос. Затова предприемаме следното – ще съберем подписи и по Правилника за организацията и дейността на Народното събрание ще поискаме включването на този законопроект в дневния ред на Комисията по труда и социалната политика и ще поискаме гледане на първо и второ четене в един ден, тъй като става въпрос само за един текст и една преходна разпоредба, за да може докрая на юли това да стане факт и проблемът на съкратените миньори от Бобов дол да се реши докрая на парламентарния сезон“, каза лидерът на БСП.    Нинова посочи, че са необходими една трета от народните представители законопроектът да бъде придвижен.   Нинова обърна внимание, че Законът за лова например е приет бързо на първо и второ четене. „Законът за лова не е толкова спешен за работещи и хора в трудно социално положение, но вижте как го гледат, защото, видите ли, на някой в някоя ловна дружинка трябва да му се уреди лова“, каза Нинова. Лидерът на БСП обърна внимание, че промените в Кодекса на труда не влизат не само в зала, но и дори на комисия.", "date": "2018.07.12", "title": "Нинова: ГЕРБ бавят промените в Кодекса за социално осигуряване, а бързат със закона за лова! "}
{"url": "http://epicenter.bg/article/Prof--Ivo-Hristov--Zhiveem-v-strana-na-dva-standarta---evropredsedatelski-i-za-vatreshna-upotreba/159054/2/0", "text": "Проф. Иво Христов представи във Велико Търново своята книга „Пред пепелището на нестаналото българско общество“. Той гостува в Старата столица за един откровен разговор за ситуацията в България.   „Книгата на проф. Христов е учебник по социална хирургия. Авторът с прецизен скалпел и много познания, диагностицира нашето общество. В неговата дисекция могат да се намерят отговори на редица социално значими проблеми - за кризата на нашата цивилизация от мигрантския поток до стесняването и изчезването на средната класа в развитите държави, за политическата непредставителност, пълзящия авторитаризъм и гражданската апатия“, въведе в темата народният представител Весела Лечева. Според думите й, проф. Иво Христов показва генезиса на процесите след 1989 г. и историческите причини за прехода ни.   „Във верните му констатации за срива на всички основни системи у нас се крие и упрекът му към управляващите - за 10 години на власт те не са направили нито една реформа в чувствителните обществени сфери и сектори“, каза депутатът от „БСП за България“.  „  Той е свързан и с дефинирането на отговорността - кой ни вкара в тази ситуация?“, каза проф. Христов. Той задълбочено изследва историческите, икономическите, политическите и социалните фактори, постепенно лишили днешното общество от надеждата за развитие.   „ . Хората инстинктивно знаят, че развитието няма да се случи в рамките на техния живот и си задават въпроса „Аз защо живях?“ Най-голямата драма за възрастните хора е, че те създадоха една държава-образец. България беше 28-ма страна по индекс на човешко развитие в света, с развити индустриални отрасли. Ние изпуснахме една страна, която беше в епицентъра на висшите световни постижения“, каза политологът.   Той се спря върху постиженията на социалистическа България, която бе влязла в четвъртата технологична фаза на развитие на света. Само за 25 години държавата изградила всички основи на индустрията и създала образователната канава.   създаде всички основни отрасли на модерната индустрия и стана градска страна; бяха отворени лифтовете за социално движение на огромни маси от хора“, изтъкна социалният анализатор.  Три неща са необходими за преодоляването на кризата, според проф. Иво Христов -   „ . Когато едно малцинство е взело шансовете за социална реализация на едно мнозинство, тогава приказките за демокрация стават смешни. Затова живеем в страна на два стандарта - европредседателски и за вътрешна употреба“, обощи проф.Христов.   Пред публиката той очерта   Да бъдем страна с подменено население, чиято територия е важна, защото се намира на геостратегическо място, е вторият сценарий, който проф. Иво Христов очерта.  ", "date": "2018.07.12", "title": "Проф. Иво Христов: Живеем в страна на два стандарта - европредседателски и за вътрешна употреба"}
{"url": "http://epicenter.bg/article/Italiya-nyama-da-prieme-migranti-obratno-ot-Germaniya/159010/7/0", "text": "Италия няма да се съгласи на споразумение, по силата на което да приема обратно мигранти от Германия, докато ЕС не предприеме действия за защита на външните си граници и не започне да споделя миграционното бреме. Това заяви вчера италианският вътрешен министър Матео Салвини, цитиран от ДПА и Новини.бг.   Салвини заяви пред репортери след среща с германския си колега Хорст Зеехофер, че тези условия трябва да бъдат изпълнени, \"преди да приемем и един мигрант в Италия\". Въпреки твърдата позиция на Салвини, Зеехофер заяви, че се надява да бъде постигнато споразумение до края на юли или началото на август за връщане в Италия на кандидатите за убежище, регистрирали се първо там. Салвини каза, че двамата със Зеехофер имат \"обща цел: по-малко пристигнали кораби, по-малко загинали, по-малко мигранти както в Италия, така и в Германия\", предаде Франс прес. Двамата разговаряха в навечерието на среща в астрийския град Инсбрук на министрите на правосъдието и вътрешните работи от ЕС, която до голяма степен ще бъде посветена на миграционния въпрос.    ", "date": "2018.07.12", "title": "Италия няма да приеме мигранти обратно от Германия"}
{"url": "http://epicenter.bg/article/Ukrayna--Gruziya-i-Afganistan-vav-fokusa-na-sreshtata-na-NATO/159012/7/0", "text": "Срещата на НАТО продължава. След споровете за пари в четвъртък, лидерите на държавите в алианса преминават на други важни теми от дневния ред на срещата на върха, съобщи Нова телевизия. Ситуацията в Украйна и Грузия ще е сред обсъжданите теми. И двете държави искат да станат членки на алианса и пращат войници зад граница, за да подпомагат мисии на НАТО.   Шансовете и на двете обаче са изключително малки заради нахлуванията на Русия на тяхна територия. Според правилата на организацията, държава замесена в териториални спорове не може да се присъедини. Не е ясно и как ще се отнесат останалите държави към искането на Доналд Тръмп членките да удвоят разходите си за отбрана. Повечето държави не изпълниха дори сегашните цели, поставени на срещата през 2014-а.    ", "date": "2018.07.12", "title": "Украйна, Грузия и Афганистан във фокуса на срещата на НАТО"}
{"url": "http://epicenter.bg/article/Panos-Kamenos-tvard--Makedoniya-nikoga-nyama-da-vleze-v-NATO-pod-tova-ime--/159039/7/51", "text": "Панос Каменос, председателят на коалиционния партньор в гръцкото правителство – „Независими гърци“, не променя позицията си, че Македония няма да стане член на НАТО и че договорът за името няма да бъде изпълнен. Това предава скопският телевизионен канал „Сител“, като се позовава на негово изявление пред гръцката информационна агенция ANA-MPA, съобщава Агенция \"Фокус\".  Говорейки пред журналисти в Брюксел, министърът на отбраната на Гърция, който заедно с премиера Алексис Ципрас участва в срещата на върха на НАТО, подчерта, че Преспанският договор никога няма да бъде приложен, защото – съгласно думите му, парламентът в Атина няма да го ратифицира. Гражданите също не биха го приели, ако бъде организиран референдум по въпроса.  „Може да събират покани и да се снимат, но нямат шанс за влизане в НАТО, докато използват името „Македония“, категоричен бе Каменос.  По отношение на това кога ще се проведат избори в Гърция, лидерът на „Независими гърци“ бе категоричен, че такива не трябва да бъдат очаквани, тъй като „докато скопският въпрос не е в парламента, гласуването ще се проведе в края на четиригодишния мандат“ на правителството.  ", "date": "2018.07.12", "title": "Панос Каменос твърд: Македония никога няма да влезе в НАТО под това име! "}
{"url": "http://epicenter.bg/article/Prieha-na-parvo-chetene-zakona--quot-Simeonov-quot--Za-shumov-teror---zatvaryat-zavedenieto-za-sedmitsa-/159059/2/0", "text": "Депутатите приеха на първо четене промените в закона за шума, внесени от НФСБ и вицепремиера Валери Симеонов. 127 народни избраници гласуваха \"за\", възпротивиха се 17 от ДПС, въздържаха се 10, предаде Канал 3.  В отговор на критиките, че НАП наказва нарушителите и сега, вицепремиерът заяви: \"Кое е по-страшно - ако вляза в лъскаво кафене и не ми издадат бон, или една дискотека, която дъни и побърква целия Несебърски залив?\", попита Симеонов.  Той натърти, че не отрича ефективността на мерките на НАП, но тези срещу шума са много по-належащи.  \"Освен това, за шумова агресия и шумов терор залагаме затваряне на заведението до 7 дни, а за един касов бон се налага затваряне на заведението до 30 дена\", сравни санкциите Симеонов. Той апелира към депутатите, които критикуваха приемането на закона: \"Всеки, който излиза да се изказва, да декларира конфликт на интереси\".  Ограниченията в закона засягат времето от 22 часа вечерта до 8 сутринта, когато трябва да се пази тишина и хората да почиват. Контролът ще се осъществява от РЗИ през деня, а вечер и през нощта - от МВР, които веднага ще издават предписания.  След приемането на закона по предложение на прдседателя на здравната комисия Даниела Дариткова двуседмичният срок за предложения преди второ четене бе удължен на 4 седмици. Това автоматично ще рече, че мерките срещу шума отиват за есенната сесия на парламента и Летен сезон 2018 ще си остане необезшумен.  По време на обсъжданията ДПС и НФСБ влязоха в словесна схватка в пленарната зала по време на първото четене на промените в закона за шума, иницииран от вицепремиера Валери Сименов.  От движението упрекнаха вносителите, че ще съсипят бизнеса и целят да убият туризма, да въведат централизиран контрол от София и да отнемат права на кметовете с ограниченията за шума и музиката от заведенията. Според движението мерките се въвеждат целенасочено заради заведенията по морето. От НФСБ се опънаха с контрааргумента, че е точно обратното - законът ще подпомогне кметовете да се справят със собственици на заведения, които вдигат шум, но имат здраво лоби в местните общински съвети.  В залата присъства и вносителят Валери Симеонов, който изтъкна основните промени в закона - вместо до 7 сутринта, до 8 сутринта са забранени всички шумни действия. Законът ще се отнася и за националните курорти без никакви изключения. Контролът по разпоредбите вече се възлага на РЗИ - през деня, а на МВР - през нощта,  а органите на реда имат право да предприемат съответните действия за прекратяване на озвучаването. Санкциите за нарушителите са удвоени. Симеонов изреди още данни, които показват, че шумът вреди на сърцето, докарва хипертония и проблеми със слуха, каквито пък имат 40 на сто от българските деца. По никакъв начин не се увеличава административната тежест към едноличните търговци и фирми, с изключение на това, че малко се втвърдява контролът и санкциите. Целта е да не се пречи на почивката на хората през нощта и на почивката на курортистите.  ДПС ще гласува против промените в закона за шума, скочи тутакси депутатът Танер Али. Той добави, че депутатите от движението ще направят своите предложения между първо и второ четене.  Искате да убиете туризма, да съсипете бизнеса, упрекна той вносителите, като посочи, че покрай морските общини Варна и Бургас, ще \"изгорят\" и всички останали в страната. Според него се изземат правомощия на местната власт, която сама може да си реши на място какви разрешения да дава. \"Целта е друга, ние да контролираме от София тия процеси, с две думи - да подчиним бизнеса\", заключи депутатът от ДПС.  Славчо Атанасов от НФСБ контрира, че като бивш кмет на Пловдив има богат опит с няколко десетки протеста на граждани срещу шума от заведения, които са в жилищни квартали или в центъра. По думите му този закон не само не отнема права, а точно обратното - ще подпомогне кметовете.  \"Една голяма част от оплакванията на гражданите бяха от недопустимия шум и хората не можеха да почиват. Този закон е наложителен, не съм съгласен, че ще съсипе бизнеса, има начини да се обезшумят заведенията\", опонира бившият пловдивски кмет.  Според него, ако законът остави на общинските съвети да решават за шума, то собствениците на заведения, често влиятелни бизнесмени, пак ще се измъкнат, защото имат сериозно лоби сред общинарите, които пък мислят за следващите избори.  ", "date": "2018.07.12", "title": "Приеха на първо четене закона \"Симеонов\": За шумов терор - затварят заведението за седмица "}
{"url": "http://epicenter.bg/article/Dencho-Boyadzhiev--BSP-e-saprichastna-kam-duha-na-Konstitutsiyata-i-zalozheniya-v-neya-sotsialen-model/159062/2/0", "text": "Социалистите в парламента излязоха с декларация за 27-годишнина от приемането на основния закон. В нея се казва, че БСП е съпричастна към духа на Конституцията и заложения в нея справедлив социален модел. \"Имах честта да бъда един от тези 313 депутати, които преди 27 години гласуваха за нейното приемане и положих подписа си под този исторически документ\", заяви от парламентарната трибуна проф. Денчо Бояджиев. Той изтъкна, че \"на практика Конституцията даде път на интеграцията на България в Европейския съюз.\"    ", "date": "2018.07.12", "title": "Денчо Бояджиев: БСП е съпричастна към духа на Конституцията и заложения в нея социален модел"}
{"url": "http://epicenter.bg/article/Parlamentat-glasuva-dnes-promenite-v-Zakona-za-horata-s-uvrezhdaniya/159009/2/0", "text": "С окончателно приемане на промените в Закона за хората с увреждания започва работа парламента днес. С тях месечната добавка за социална интеграция ще се предоставя в зависимост от степента на намалена трудоспособност. До промените се стигна, след като Върховният административен съд отмени уеднаквяването на размера на добавките на хората с увреждания.   Очаква се след това да продължи дебатът по т.нар. закон за горивата. Текстовете предизвикаха протести сред дребните търговци и земеделски производители, както и напрежение в коалиция \"Обединени патриоти\". Макар да са сред вносителите на проекта, сега депутатите от НФСБ са сред най-големите му критици. Те прогнозираха, че може да се стигне до наказателна процедура на ЕК срещу България.  Днес трябва да бъде гледан и Законът срещу шума в околната среда, за който вчера не стигна време. Той въвежда ограничения върху озвучаването на публични места в определени часове, както и по-високи глоби при нарушение.        ", "date": "2018.07.12", "title": "Парламентът гласува днес промените в Закона за хората с увреждания"}
{"url": "http://epicenter.bg/article/Ekaterina-Zaharieva--Holandiya-i-Frantsiya-prechat-za-priemaneto-na-Balgariya-v-Shengen/159011/2/0", "text": "Холандия и Франция пречат на България и Румъния да влязат в Шенгенската зона. Това заяви в интервю за „Известия“ българският министър на външните работи Екатерина Захариева.   Тя подчерта, че приемането на двете страни в Шенген съществено ще помогне на чужденците, които ги посещават, а за българските и румънските граждани това не е проблем, защото те могат да пътуват в рамките на Европейския съюз без визи.   От 2011 г. насам Европейската комисия и Европейският парламент са публикували множество резолюции и доклади, в които призовават страните от ЕС да приемат България и Румъния в Шенгенската зона, но това не е донесло видими резултати, заяви пред „Известия“ Екатерина Захариева. „Две държави – Холандия и Франция – все още изразяват опасения по повод приемането на България и Румъния в Шенген. След започването на миграционната криза мога да разбера тяхната тревога, но не мога да намеря реални аргументи за отказа“, отбеляза тя. „Към 2011 г. ние вече бяхме изпълнили всички технически изисквания, а сега, в условията на масов приток на бежанци в ЕС, доказахме своята способност да охраняваме външните граници на Евросъюза. Следователно, няма никакви основания България и Румъния да не бъдат включени в Шенгенското пространство“, каза Захариева.   Българският външен министър подчерта, че София ще продължи да води преговори с тези две страни, за да ги убеди да приемат страната в Шенген. При това Захариева отбеляза, че отсъствието на Шенген не е проблем за българите. „Това ще бъде удобно за чужденците, които след това ще могат да пътуват в страните от ЕС с българска виза“, смята тя.    ", "date": "2018.07.12", "title": "Екатерина Захариева: Холандия и Франция пречат за приемането на България в Шенген"}
{"url": "http://epicenter.bg/article/Bivshiyat-voenen-ministar-Nikolay-Nenchev-se-izpravya-pred-Temida/159013/2/0", "text": "Бившият военен министър Николай Ненчев отново се изправя пред Темида, съобщи Нова телевизия. Съдът ще гледа делото за ремонта на руските изтребители МиГ-29. Според прокуратурата той е издавал указания подписаното споразумение с руската фирма за доставка на нови двигатели за бойните ни самолети да не бъде спазвано. Държавното обвинение смята, че така Ненчев е застрашил живота на летците ни и ги е лишил от качествена подготовка за бойните им дежурства.    ", "date": "2018.07.12", "title": "Бившият военен министър Николай Ненчев се изправя пред Темида"}
{"url": "http://epicenter.bg/article/Nay-posle-slantse--Maksimalnite-temperaturi-mezhdu-28--i-33-/159014/2/0", "text": "Атмосферното налягане е близко до средното е ще остане без съществена промяна. Днес ще е предимно слънчево, в следобедните часове с временни увеличения на облачността, но само на отделни места в планинските райони ще превали и прегърми. Ще духа слаб северозападен вятър. Максималните температури ще са между 28° и 33°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова.  По Черноморието ще е предимно слънчево. Временни увеличения на облачността ще има в следобедните часове, но валежи са малко вероятни. Ще духа слаб до умерен югоизточен вятър. Максималните температури ще са 28-31°. Температурата на морската вода е 25-26°. Вълнението на морето ще бъде 1-2 бала. В планините ще преобладава слънчево време. След обяд ще се развива купеста облачност, но само на отделни места ще превали и прегърми. Ще духа слаб до умерен северозападен вятър. Максималната температура на височина 1200 метра ще е около 24°, на 2000 метра – около 16°.  ", "date": "2018.07.12", "title": "Най-после слънце! Максималните температури между 28° и 33°"}
{"url": "http://epicenter.bg/article/Desislava-Radeva-slusha-muzika-i-hapva-shokolad-s-Melaniya-Tramp-i-Brizhit-Makron/159017/2/0", "text": "Докато държавните и правителствените ръководители на страните членки  в НАТО  водеха разгорещени дебати за пари, то част от съпругите им слушаха музика и хапваха щоколад. Първите дами, начело с Мелания Тръмп  прекараха свободното си време в Музикалния параклис \"Кралица  Елизабет II\", където се помещава и музикална академия.   Мястото, на което се събраха първите дами се намира в предградието Ватерло, което е на 40 минути път от центъра на Брюксел. Мелания Тръмп беше поздравена от домакинините на събитието - съпругата на белгийския премиер Шарл Мишел - Амели, която се появи в ослепителна жълта рокля. Редом до нея беше и съпругата на генералния секретар на НАТО - Джен Столтенберг.   Сред присъстващите беше и българската първа дама Десислава Радева, както и единственият мъж - половинката на люксембургския премиер. За пореден път Мелания  събра погледите в тъмносинята си рокля под коляното. Нашата първа дама беше в стилна черно-бяла рокля по тялото. Съпругите на американския и френския президент  седнаха една до  друга и с интерес проследиха музикалния  рецитал. По време на почивката на концерта съпругите се събраха на открито във вътрешния двор на параклиса и си направиха така наречената семейна снимка. След това се насладиха на  сладките изкушения, сътворени от  белгийския майстор - шоколар  Херман ван Дендър, чиято  компания  е официален доставчик на шоколад на белгийското кралско семейство.       ", "date": "2018.07.12", "title": "Десислава Радева слуша музика и хапва шоколад с Мелания Тръмп и Брижит Макрон (ВИДЕО)"}
{"url": "http://epicenter.bg/article/Ikonomistat-prof--Dimitar-Ivanov--Balgariya-ne-e-gotova-za-strogite-pravila-na-bankoviya-sayuz/159018/2/0", "text": "  Това каза в сутрешния блок на БТВ икономистът проф. Димитър Иванов, който коментира новината, че днес финансовите министри от еврозоната може да обсъдят искането на България да се присъедини към обменно - валутния механизъм ERM II, предхождащ еврозоната и банковия съюз. Това трябва да се случи по време на заседанието на Еврогрупата в Брюксел.   \"Еврозоната се намира в сериозен ремонт. Не е много хубаво да чукаме на вратата на къща, която е подложена на такъв голям ремонт. Правителството спазва своите виждания и решения. Всички институции мълчат за кандидатстването в Еврозоната. Единствено работодателските организации са изказали своята подкрепа за такова членство. Това говори, че има големи неясноти. Всички южноевропейски държави, членки на Еврозоната, пострадаха при последната голяма икономическа и финансова криза. Членството в Еврозоната изисква определени критерии. България покрива всички критерии и изисквания, но вътре, дълбоко в икономиката, имаме сериозни проблеми\", категоричен беше той. \"България не е готова за стриктните правила, които банковия съюз ще наложи. Ние трябваше да си направим структурните реформи. Монетарната система няма да реши проблемите с пенсионната реформа и редица други отрасли. Прекаленото бързане за влизане в банковия съюз и чакалнята на еврозоната ще ни попречат да извършим серизоните икономически и социални реформи в държавата.   Ако днес получим покана за банковия съюз, ще са необходими 7-8 месеца за тестване на банковата ни система, преди да станем членове. Ако влезем в чакалнята на еврозоната, ще са необходими около 2-3 години за проучване. Най-реалната дата за влизането ни в еврозоната е 2022 година. Според мен е нормално да има някаква инфлация при влизането ни в еврозоната. Пак ще повторя, че все още няма никаква яснота какво точно ще представлява еврозоната след няколко години\", обяви проф. Димитров.", "date": "2018.07.12", "title": "Икономистът проф. Димитър Иванов: България не е готова за строгите правила на банковия съюз"}
{"url": "http://epicenter.bg/article/Simeon-Nikolov--Tramp-se-opita-da-stresne-Evropa--SASht-spazvat-angazhimentite-si-na-kontinenta/159023/2/0", "text": "Една от новините от вчерашната среща на върха в НАТО беше поканата към Македония за преговори за присъединяване към Алианса. Какво да очакваме оттук нататък за западната ни съседка и къде са пресечните точки в диалога между евролидерите и американския президент Доналд Тръмп. Тези въпроси коментираха в „Денят започва” на БНТ проф. Тодор Тагарев, военен експерт и бивш министър на отбраната, и Симеон Николов, директор на Центъра за стратегически изследвания в сигурността и международните отношения. „Поканата към Македония е поредният ход в посоката към изграждане на стабилитет на Балканите”, категоричен е проф. Тагарев.  „Македония отдавна беше готова за членството в НАТО. Оттук нататък процедурата е такава: генералният секретар трябва да изпрати писмо до Скопие и да получи отговор, да се изготвят тримесечни планове. Изниква въпросът какъв ще бъде резултатът от референдума в Македония.   Представител на НАТО изрази мнение вчера, че ако той е негативен, няма да последва покана. Това ме изненада, тъй като решението, че Македония трябва да влезе в НАТО, беше много категорично. Предстоят и избори в Гърция следващата година. Това също може да се отрази, но няма съмнение, че пътят е този и рано или късно членството на Македония ще стане факт”, коментира Симеон Николов.   Двамата събеседници коментираха и противоречията между лидерите в ЕС и американския президент Доналд Тръмп по въпроса за бюджета за отбрана в Алианса, както и отношенията с Русия. „Реториката на Тръмп беше начин той да стресне европейците и да извлече печалби по линия на своя икономически натиск. Съвсем необективни и нелогични бяха заплахите, че ще изтегли въоръжените сили, ще изтегли военни сили, ще има последствия, ако не се спазват  ангажиментите по бюджета за отбрана. Този страх, който се внуши в ЕС беше неоснователен. САЩ винаги досега са спазвали своите ангажименти в Европа – 48 милиарда одобриха в бюджета за 2018-а, запазиха ядрените сили и т.н.” смята Симеон Николов.  „НАТО би предпочело да си партнира с Русия, но в момента ограниченията към нея остават, така че трябва да се работи в посока за постигане на един добър политически диалог”, каза проф. Тагарев.  „Не очаквам изненади от срещата между Тръмп и Путин в Хелзинки. Двете страни едва ли са подготвени за стратегически решения. Срещата вероятно ще е опознавателна по отношения на позициите на двете страни. Американският президент не е в състояние да вземе някакви категорични решения, но посещението е добър знак”, коментира Симеон Николов и предстоящата среща между президентите на САЩ и Русия на 16 юли. ", "date": "2018.07.12", "title": "Симеон Николов: Тръмп се опита да стресне Европа, за да извлече икономически печалби за САЩ"}
{"url": "http://epicenter.bg/article/Kalfin--Tramp-razklashta-NATO-i-ES---nishto-ne-mozhe-da-dostavi-po-golyamo-udovolstvie-na-Putin/159024/2/0", "text": "\"Това, че Доналд Тръмп разклаща НАТО и алианса с ЕС, не може да достави по-голямо удоволствие на неговия руски партньор Владимир Путин\", заяви бившият министър на външните работи Ивайло Калфин пред Нова телевизия.  По-рано американският президент нападна Германия с думите, че тя е зависима от Русия заради \"Северен поток\". Една от основните теми на срещата на държавните лидери в Брюксел е искането на Тръмп страните-членките на НАТО да отделят по 4% от брутния си вътрешен продукт за отбрана. \"Трябва да се притесняваме, защото това не е тон между партньори\", коментира Весела Чернева, директор на българския офис на Европейския съвет за външна политика, по повод поведението на Доналд Тръмп по време на срещата на НАТО.  \"Средствата за отбрана няма как да бъдат сравнени. Разходите за отбрана за страни като България са износ на брутен продукт, защото ние почти всичко го внасяме, с изключение на заплатите на военнослужещите. Докато разходите за отбрана са приход за американската икономика и за тези, които произвеждат оръжия. Това не е партньорско и не е справедливо\", категоричен беше той. ", "date": "2018.07.12", "title": "Калфин: Тръмп разклаща НАТО и ЕС - нищо не може да достави по-голямо удоволствие на Путин"}
{"url": "http://epicenter.bg/article/Velizar-Shalamanov--Sreshtata-Tramp---Putin-e-chast-ot-strategiyata-na-NATO/159025/2/0", "text": "НАТО има бъдеще, а срещата на лидерите на страните от НАТО може да бъде определена като успешна, каза в предаването „Преди всички“ по програма \"Хоризонт\" на БНР Велизар Шаламанов, бивш служебен министър на отбраната. НАТО е изключително успешен съюз, който се базира на консултации и на вземане на решения с консенсус и е важен резултатът, който се постига с консенсус. Вчера беше приета декларация на лидерите на страните от НАТО, която надхвърля постигнатото до този момент, коментира той. Според Шаламанов явно езикът на американския президент дава резултати в постигане на по-обхватни решения и това е, което трябва да остане в историята.   „Трябва да откроим въпросите, които той поставя - повече разходи, повече способности по-голямо участие от страните и сериозни усилия за намаляване на зависимостта от Русия. Всичко това важи и за България“, каза Шаламанов. Според него „добрата новина е, че страната ни активно участва в постигането на всички решения“. „Предизвикателството е единството вътре в България за прилагането на тези решения“, добави той. Шаламанов смята, че срещата на Доналд Тръмп с Владимир Путин е част от стратегията на НАТО. „Едно силно НАТО може да си позволи да води диалог с Русия с много ясно послание, че нормални отношения с Русия може да има само, когато тя спазва правилата, установени в международните отношения след Втората световна война, когато спре с агресивните си действия към съседите, когато спре реториката, вкл. В ядрената област. Аз мисля, че всички тези позиции са отразени много добре в декларацията. Това са позиции на президента Тръмп и от тази база нататък ще се търсят и възможности за сътрудничество с Русия, защото тя е един голям наш съсед, с който ние трябва да намерим път напред, без да приемаме позициите, които в момента Русия отстоява, които са в нарушение на международния ред“, уточни Шаламанов. Той посочи, че в декларацията много ясно е казано, че нормални отношения с Русия не може да има, докато тя не се изтегли от Крим, докато не изтегли войските си от Грузия и Молдова, както и въпросът за Украйна.    ", "date": "2018.07.12", "title": "Велизар Шаламанов: Срещата Тръмп - Путин е част от стратегията на НАТО"}
{"url": "http://epicenter.bg/article/Radev-prizova-liderite-na-stranite-chlenki-na-NATO-da-tarsyat-dialog-s-Rusiya/159027/2/0", "text": "\r\n \"Моето предложение беше да се спазва двупистовият подход в отношенията с Русия - наред с политиката на сдържане, да се гради също диалог и в ситуация на неясност на трансатлантическата връзка да се избягва агресивният тон и да се търсят пътища за нормализация на отношенията с Русия\". \r\n   \r\n Това заяви президентът Румен Радев след участието си в първата работна сесия на Северноатлантическия съвет във формат 29, която се състоя в рамките на Срещата на държавните и правителствените ръководители на държавите-членки на Алианса. \r\n   \r\n Президентът допълни, че този подход се приема от лидерите. На срещата страни като Италия и Испания изтъкнаха, че виждат основната опасност за европейската сигурност от юг. \r\n \r\n \r\n \r\n   \r\n Днешната среща на върха на НАТО е много важна, защото тя трябва да демонстрира единството, солидарността и решителността на всички държави-членки. Засега обаче въпросите стават повече от отговорите\", коментира още държавният глава. \r\n   \r\n \"Продължаваме да реагираме на влошената обстановка със сигурността чрез подобряване на нашето състояние за възпиране и отбрана, вкл. чрез изнесено напред присъствие в източната част на Алианса. Освен това замразяваме цялото практическо гражданско и военно сътрудничество между НАТО и Русия, като оставаме отворени за политически диалог. НАТО не търси конфронтация и не представлява заплаха за Русия.\" \"Категорично осъждаме незаконното и нелегитимно анексиране на Крим от Русия, което ние не признаваме и няма да признаем.\" \r\n \r\n", "date": "2018.07.12", "title": "Радев призова лидерите на страните-членки на НАТО да търсят диалог с Русия"}
{"url": "http://epicenter.bg/article/Parlamentat-prie-okonchatelno-zakona-za-gorivata-/159029/2/0", "text": "Народните представители приеха окончателно новия Закон за административното регулирани на икономическите дейности, свързани с нефт и продукти от нефтен произход, предаде репортер на Агенция „Фокус“.  Търговците на едро и дребно, съхраняващи нефт и нефтени продукти, както и дистрибуторите ще трябва да подадат заявление за регистрация в 3-месечен срок, след като Министерството на икономиката публикува информация за необходимите документи.  Законът за горивата ще влезе в сила 6 месеца след обнародването му в „Държавен вестник“. 1 месец след влизането му в сила министърът на икономиката трябва да издаде наредба за подаването на заявления от търговците.  Депутатите решиха търговците на едро и дребно, съхраняващи нефт и нефтени продукти, както и дистрибуторите, които извършват дейността си без регистрация или в нарушение да се наказват с глоба от 25 000 до 250 хил. лева. От НФСБ отправиха предложение глобата да бъде от 1000 до 10 хил. лева, но то беше отхвърлено.  Нефт или продукти от нефтен произход, превозвани без регистрация се отнемат в полза на държавата, независимо чия собственост са. От БСП предложиха този текст да отпадне, но депутатите не ги подкрепиха.  Лице, което като законен представител на юридическо лице или едноличен търговец, е допуснало нарушение, се наказва с глоба от 1000 до 10 хил. лева. За повторно нарушение глобата е от 50 до 500 хил. лева.  Депутатите решиха за непредставяне на документ за обезпечение или за документ с невярна информация глобата да бъде от 2 до 5 хил. лева. За повторно нарушение - от 5 до 20 хил. лева.  Вчера парламентът прие министърът на икономиката да контролира регистрацията на търговците с горива. Първоначалното предложение беше това да бъде министърът на финансите, но по предложение на ГЕРБ текстът се промени. Министърът на икономиката ще бъде подпомаган от Специално звено в НАП. Звеното ще приема и проверява документите, ще извършва проверки и ще съставя актове при нарушения.  Към икономическото министерство ще се създаде Консултативен съвет, който да отговаря за сътрудничеството между държавата и търговците.  Депутатите решиха от големите търговци да се изисква капитал не по-малък от 1 млн. лева. Първоначалното предложение беше капиталът да бъде 3 млн. лева. Изискването за търговците на дребно е внесен капитал не по-малък от 20 хил. лева. Съхраняващите нефт трябва да разполагат с капитал не по-малък от 1 млн. лева, със собствени или наети съдове.  Според закона за пълнене на бутилки с втечнени газове и за дистрибуция на бутилки ще се изисква капитал не по-малък от 20 хил. лева. Дистрибуторите трябва да разполагат с минимум 10 хил. собствени бутилки за съхранение.  Търговците с горива са задължени при подаването на заявление за регистрация по закона да предоставят парични обезпечения. Идеята е те да служат в случай на непогасени задължения.  За едрите търговци обезпечението е 500 хил. лева, а за дребните - 20 хил. лева. Първоначално за търговците на дребно цифрата беше 200 хил. лева. За пълнене на бутилки с газ - 20 хил. лева, а за дистрибуция - 100 хил. лева. Търговците могат да отговорят на изискването с пари или с безусловна банкова гаранция.  ", "date": "2018.07.12", "title": "Парламентът прие окончателно закона за горивата "}
{"url": "http://epicenter.bg/article/Nedzhmi-Ali-Osiguryavane-na-spravedliva-trudova-mobilnost-garantira-postigane-na-vazhna-tsel-za-Sayuza-/159030/2/0", "text": "„Имайки предвид ключовите принципи на Европейския стълб по социалните права, укрепването на справедливостта на вътрешния пазар е важна задача на Съюза. Осигуряването на справедлива трудова мобилност в Европа е от основно значение за постигането на тази цел“, отбеляза вКомисията по бюджети на ЕП представителят на Алианса на либералите и демократите за Европа Неджми Али. Той бе докладчик от АЛДЕ за проектостановището относно предложението на Европейската комисия за създаване на Европейски орган по труда.   „Приветстваме предложението на Комисията за създаване на Европейски орган по труда. Същевременно сме съгласни с предложенията на докладчика относно финансирането на тази агенция, предложението му да приложим подход, ориентиран към ефективност и икономия на разходи, както и предложението за състава на управителния ѝ съвет“, посочи Неджми Али и направи предложения:   „Относно предложението за изменение по структурата на Управителния съвет на бъдещата агенция, съгласни сме, че предложената управленска структура трябва да съответства на тези на агенциите, работещи в областта на пазара на труда като Eurofound, Cedefop, EU-OSHA и ETF, което е правилен подход. В тази връзка, подкрепяме предложението в Управителния съвет да бъдат включени по един член на работодателските организации и на синдикатите от всяка държава-членка, както и представител на Европейския парламент (ЕП). Така Съветът ще се състои от повече от 80 члена. Разглеждайки, обаче, структурите на управителните органи на горепосочените агенции, виждаме, че всеки от тях за по-висока оперативност на работния процес има Бюро в състав от 11 души. Например в Eurofound тези 11 човека представляват правителствата, работодателите, служителите и Европейската комисия.   В тази връзка евродепутатът завърши с няколко въпроса касаещи: Възможността за създаване на такъв тип бюро да бъде споменато в членовете на съответния раздел; Необходимостта да бъде конкретно споменат като член представителят на ЕП в евентуалното Бюро на Европейския орган по труда, както е в случая с Eurofound; Необходимостта да се добавят условията за назначаване на представителите на работодателските организации и на синдикатите, както и на представителя на ЕПв последващите текстове на раздела за Управителния съвет, където са описани конкретните  условия за назначаване на членовете му, представляващи съответните държави, както и представителите на Комисията.“  ", "date": "2018.07.12", "title": "Неджми Али:Осигуряване на справедлива трудова мобилност гарантира постигане на важна цел за Съюза "}
{"url": "http://epicenter.bg/article/V-Narodnoto-sabranie-e-izlozhen-originalat-na-Konstitutsiyata-/159063/2/0", "text": "В Народното събрание е изложен оригиналът на Конституцията, приета от Седмото велико народно събрание на 12 юли 1991 г., и е представена фотоизложба със знакови моменти от гласуването на основния закон. Ескпозицията откри председателят на парламента Цвета Караянчева. Тя покани гражданите да посетят Народното събрание в Деня на отворени врати – 14 юли 2018 г., от 10.00 до 16.00 часа. Това съобщиха от пресцентъра на Народното събрание.  Председателят на парламента отбеляза, че приетата преди 27 години Конституция е осигурила демократичното развитие на България. В нея са заложени демократичните принципи на управление като разделение на властите, политически плурализъм, правата на личността и правото на собственост, посочи Цвета Караянчева. По думите й основният закон е станал символ на новия път, по който България тръгна – към изграждането на демократична и правова държава.  Председателят на Народното събрание посочи, че Конституцията е създала среда и условия, за да може страната ни да реализира стратегическите си цели, свързани с успешното интегриране в евроатлантическите институции. Именно във връзка с интеграцията в ЕС бяха направени и промени в Конституцията и България постигна най-големия си успех, като стана част от обществото на модерните държави, от общност на свобода, солидарност и демокрация, допълни Цвета Караянчева. Тя отбеляза, че пред българските граждани са се открили нови възможности – да пътуват, да работят, да получават образование във всяка страна-членка на ЕС.  Цвета Караянчева припомни, че дните на приемането на Конституцията са били свързани с противоречия, напрежение, разделение.  Тя благодари на Държавна агенция „Архиви“, че е предоставила оригинала на Конституцията и посочи, че снимките от изложбата на фоторепортера Велислав Николов представят емоциите и вълненията, съпътстващи гласуването на основния закон на съвременна България.  ", "date": "2018.07.12", "title": "В Народното събрание е изложен оригиналът на днешната Конституция "}
{"url": "http://epicenter.bg/article/Nedzhmi-Ali-uchastva-vav-forum-za-badeshteto-na-kapitalovite-pazari/159064/2/0", "text": "На 11 юли 2018 г. в Брюксел се проведе поредната сесия на Форума на Европейския парламент по финансовите услуги от тематичната група “Съюз на капиталовите пазари: Раздел за устойчиви финанси”.   Българският евродепутат Неджми Али взе участие в сесията в качеството си на член на Управителния съвет на Форума.   Основната задача на Европейският парламентарен форум по финансовите услуги е насърчаване на диалога с индустрията на финансовите услуги като дава възможност за обсъждане на политическите въпроси, засягащи финансовия сектор. На редовните сесии на Форума  присъстват и представители на потребителски групи, банковия сектор, финансови институции, органи и регулатори, както и представители на екипите на комисарите от Европейската комисия. В поредната сесия на Форума от страна на финансовата индустрия присъстваха като участници в дебата следните представители на европейската финансова индустрия: Антъни Балабрига - ръководител на структурата за отговорен бизнес в BBVA; Робърт Шарфе - главен изпълнителен директор на Люксембургската фондова борса; Кристина Михай - ръководител на регулациите за разумно инвестиране и международни дейности, InsuranceEurope; Едмънд Лейкин - заместник ръководител на групата за политики, глобални пазари и устойчиво финансиране, HSBC; Дейвид Харис - ръководител на департамента за устойчив бизнес. Лондонска фондова борса; Александър Шиндлер - член на изпълнителния съвет, UnionAssetManagementHoldingAG; Тиери Богати - директор на департамента за Социално отговорно инвестиране в инвестиционния фонд Amundi, Франция; Джеймс Пърсел - директор на инвестиционния офис, UBS; Барбара Габор - служител по прилагане на политиките, главна дирекция Финансова стабилност, финансови услуги и съюз на капиталовите пазари (DGFISMA), Европейска комисия.   Според Европейската комисия устойчивото финансиране обикновено се отнася до процеса на отчитане на екологичните и социалните съображения при вземането на решения за инвестиции, което води до увеличаване на инвестициите в дългосрочни и устойчиви дейности. Устойчивото финансиране в годините се разви от преобладаващо репутационен в дългосрочен макрофинансов механизъм. Във връзка с тази еволюция сега се решават конкретни въпроси относно: как да се класифицират устойчивите финансови активи; как да се измерват рисковете, възможностите и дългосрочното влияние; как да се осигурят ресурси за смекчаване на тяхното въздействие; как да се осъществи преходът към нисковъглеродна икономика, за да бъдем по-малко зависими от замърсяващите енергийни източници и да насърчаваме чистите такива.   Преходът към устойчив икономически модел изисква сериозни инвестиции в икономиката. За да се постигнат целите на ООН за устойчиво развитие, се оценява, че до 2030 г. са необходими между 4.7 и 6.7 трилиона щатски долара годишни инвестиции в устойчива инфраструктура. Само в областта на климата и енергетиката се оценява, че ЕС трябва да покрие годишен инвестиционен дефицит от близо 180 милиарда евро, за да постигне целите си в областта на климата и енергетиката до 2030 г.   Затова е необходима пълна координация между публичния и частния сектор на всички равнища. Покриването на този инвестиционен недостиг изисква от финансовия сектор да играе роля, главно чрез подпомагане на преориентирането на капиталовите потоци към по-устойчива икономика. Създателите на политиките на ЕС съвместно с надзорните органи и регулаторните органи играят също така важна роля при създаването на подходяща регулаторна рамка и подходяща система за стимулиране, която насърчава устойчивостта, не пречи на икономическия растеж и подкрепя финансовата стабилност. Всичко това е необходимо, за да се включат съображенията за устойчивост в управлението на риска и да се насърчи прозрачността и дългосрочните решения във финансирането.   Дебатите по време на сесията на Финансовия форум продължиха почти два часа, като се осигури възможност да се обсъдят евентуалните решения на Европейският парламент за пренасочването на необходимите инвестиции за преориентиране на ЕС към нисковъглеродна икономика, както и за осигуряване за икономически растеж, съвместим с опазването на околната среда.           ", "date": "2018.07.12", "title": "Неджми Али участва във форум за бъдещето на капиталовите пазари"}
{"url": "http://epicenter.bg/article/Anton-Kunev-se-pohvali-s-domati-i-krastavitsi-ot-sobstvenata-gradina-/159067/2/0", "text": "Антон Кутев събра възторзите на почитателите си във Фейсбук.   Депутатът от БСП, който от години заряза жълтите павета и живее в близкото до столицата село Луково в Искърското дефиле, се похвали в социалните мрежи с домати, краставици и лук собствено производство.  И обясни на въпросите на приятелите, че производството не е от оранжерия, защото месеците април и май са били топли.  Веднага след публикацията заваляха коментари, повечето от типа: „Тони, режи салатата, носим ракията!“ На което Кутев, който в предишни състави на парламента представляваше Силистра, отговаря: „Силистренци донесоха ракията, по-добре от тях не мога да я направя!“ ", "date": "2018.07.12", "title": "Антон Кунев се похвали с домати и краставици от собствената градина "}
{"url": "http://epicenter.bg/article/Andrey-Raychev--Angliya-e-razkrachena-i-izpitva-naprezhenie--po-liniyata-sever-yug/159068/2/0", "text": "Англия е под напрежението Европа и САЩ. Това каза социологът Андрей Райчев в интервю за предаването „12+3“ на БНР.   „Хората, които са взели връх там, се опитват да я изкарат от европейското пространство и да я вкарат в американското. Тук имат малшанс. Начело на САЩ е човек, който ще им направи живота най-малко потен. Тръмп не гледа глобалното присъствие и няма далечни планове. Той се старае да пълни Америка с пари и да подобри положението на свои колеги бизнесмени. САЩ има силата да прави това. Затова Англия е разкрачена и изпитва напрежение, само че не по линията изток-запад, а север-юг. Те имат много сериозен проблем с шотландците.  . Имат и сериозен проблем с ирландците, тежък за тях. Ако не подпишат Брекзит, те ще добият статута на Тунис. Англия е разпъната страна и тази година им е лоша“, коментира социологът.   : „Имат и премиер, крайно неподходящ, не защото оценявам деловите качества на Мей, но тук се случи нещо, което не пожелавам на никоя страна да се случи. Мей беше против Брекзит и оглави правителство, което го прави. Това не бива да се случва. Хубаво е капитанът да вярва в маршрута, а тя вкарва страната в катастрофа. Беше естествено Борис Джонсън да оглави правителството“.   Той уточни, че, след Брекзит, икономическото състояние на Великобритания ще се влоши: „Всички икономически показатели сочат много голяма неприятност за страната. Освен това Тръмп не е човекът, който ще каже: „Хайде, момчета, ето ви баницата!“. Той даже предварително направи изявления, че тежкият му разговор не е с Путин, а във Великобритания и Германия.“   , социологът заяви: „Тръмп играе непрекъснат театър. Това, че Германия взима половината гориво от Русия изобщо не означава, че са зависими от нея. Напротив, Русия зависи от тях, защото газ винаги можеш да си намериш от другаде, но тръбите са голяма инвестиция“.   Райчев обясни, че водената политика от Тръмп може да цели отказ на САЩ от претенциите за глобално лидерство и промяна на световния ред: „ . Едната е на противниците му, която се свежда до маймуна в апаратната. Другата версия, която изглежда по-вероятна е, че това е нов вид американска политика, в който САЩ се отказва от претенциите за глобално лидерство и се опитват да се формулират като най-богатия регион. Едно е да си най-авторитетният, най-мощният регион във военно отношение, а друго е да си глобален лидер, каквато беше Америка в последните 20 години. Когато си глобален лидер всички проблеми са твои. Това не е много приятно. Те могат да преформулират мястото си в света и ако това е така, това не е маймуна в апаратната, а нов подход от САЩ към света. Ако го имаме това, очаквани ни нов световен ред“.   Според Андрей Райчев   е дали ще се обсъждат границите на региона: „Такова нещо след Студената война е нямало или просто ще правят малки сделки, ще подобряват отношенията или пък ще направи демонстрация: „Ето, аз съм друг.“ Въпросът е вътрешен за Америка, а Русия търпеливо чака и им прощава изцепките.“  ", "date": "2018.07.12", "title": "Андрей Райчев: Англия е разкрачена и изпитва напрежение, по линията север-юг"}
{"url": "http://epicenter.bg/article/Aleksandar-Simov--S-mrankaneto-za-pari-Tramp-iska-da-prevarne-NATO-v-stokova-borsa-/159072/2/0", "text": "Всеки смислен анализ за срещата на НАТО задължително трябва да мине през въпроса - може ли да бъде колективна организация в която едната страна-членка буйства системно, че тя охранява Германия, тя охранява Франция, тя охранява всички, а тия хрантутници имат наглостта да не дават всичките си пари директно в американския бюджет. Абсолютно съм убеден, че искането на Тръмп за 4 на сто от БВП за отбрана е абсолютно сериозно и ще бъде поставяно отново и отново. И вместо да му кажат: \"Абе ти нормален ли си? Да не ти е изпила кукувица ума?\", лидерите на страните от НАТО се разтичат в едни безкрайни разкаяния, че наистина не били достатъчно изпълнителни и трябвало да се работи по-активно в тази посока.  И това, опасявам се, е само част първа от спектакъла.  Защото оттук-нататък всяка среща на Алианса ще протича в подобна атмосфера.  Безкрайното мрънкане за пари от страна на САЩ е техният начин да превърнат НАТО в стокова борса.  Според мен големият план на Тръмп е да мине на директно договаряне с всяка страна за сигурност, както направи с Полша. Поляците се бръкнаха с 2 милиарда долара, за да получат американски (не натовски) войски на своя територия. Въпрос на време е този въпрос да бъде поставен пред всяка друга страна. Но не отричам правото на някои хора да бъдат натовски ентусиасти. Сърце не ми дава да им забраня този цветен сън", "date": "2018.07.12", "title": "Александър Симов: С мрънкането за пари Тръмп иска да превърне НАТО в стокова борса "}
{"url": "http://epicenter.bg/article/Angela-Merkel-i-Tereza-Mey-dubliraha-toaletite-si-za-sreshtata-na-NATO--Snimki-/159040/10/84", "text": "Канцлерът на Германия и премиерът на Великобритания се сблъскаха с проблем, от който всички жени биха изпаднали в истерия - пристигнаха на едно от мероприятията в еднакви дрехи.    Модните предпочитания на Мей и Меркел и друг път са били сходни, но този път - направо еднакви.    По време на пристигането на държавните глави журналисти обърнаха внимание, че Меркел и Мей се появили със синьо сако в еднакъв оттенък, който се нарича \"кралско синьо\", пише Блиц.   Тереза Мей бе избрала и съответните украшения към тоалета си. Тя допълва своя монотонен син костюм с класическа огърлица от перли, а изпод сакото можеше да се види черна блуза, с която съчетаваше черни обувки на висок ток.   Ангела Меркел бе избрала панталони в телесен цвят и бяла блуза и кройката на сакото й се отличаваше от това на Мей. На него се виждаше редица от стегнати копчета, което създаваше впечатление, че сакото не е съвсем по размера на германския канцлер.    Медиите не веднъж са коментирали, че Ангела Меркел, независимо от влиянието си в света, остава далече от модата. Простотата и стабилността - може така да се нарече индивидуалния стил, който е изключително популярен в Германия и възприет от Меркел.    Тя винаги съблюдава този дрескод - костюм с панталони, по-дълго сако с V-образно деколте и три копчета. Единственото, в което си позволява волности, е цветът на сакото - от ярко червен, до салатено зелен. Панталоните обаче си остават в сдържан цвят - бежов, черен или сив.   Понякога тя обува обувки в цвета на сакото, но никога височината им не надвишава 5 см на тока. Така стоят нещата при Меркел.   Нейната опонентка Тереза Мей, обаче, неведнъж е обвинявана в прекалена любов към луксозните вещи и то в условията, когато Англия се раздира от икономическа криза.    Също, както Меркел, и Тереза Мей не се притеснява да се появи втори път с една и съща дреха. Например точно това синьо сако тя облече по време на съвместната пресконференция с японския президент Шиндзо Абе на 31 юли 2017 година.   ", "date": "2018.07.12", "title": "Ангела Меркел и Тереза Мей дублираха тоалетите си за срещата на НАТО (Снимки)"}
{"url": "http://epicenter.bg/article/melaniq/159041/10/84", "text": "Ежегодната среща на НАТО в Брюксел тече с пълна сила. И докато лидерите на държавите членки спорят за пари, половинките им попадат във вихъра на медииното внимание... със своите тоалети.   Френската първа дама Бриджит Макрон, първата дама на САЩ Мелания Тръмп, Малгожата Туск, Готие Дестене (съпруг на премиера на Люксембург Ксавие Бетел), първата дама на Турция Емине Ердоган, Карин Ратас - съпругата на естонския премиер Юрий Ратас, Мойка Стропник – съпругата на словенския премиер Мирослав Церар, Ула Льовен - съпруга на шведския премиер Стефан Льовен, първата дама на България Десислава Радева, Амели Дербодренгиен – съпруга на белгийския премиер Шарл Мишел, Ингрид Шулеруд-Столтенберг (съпругата на генералния секретар на НАТО Йенс Столтенберг) прекараха свободното си време в слушане на музика и похапване на сладки изкушения. Следобедната им визита бе  Мястото се намира в предградието Ватерло, което е на 40 минути път от центъра на Брюксел.    в кралските музеи за изкуство и история в парка на Петдесетилетието. В изисканата обстановка    48-годишната първа дама бе избрала бяла полупрозрачна рокля на ливанския дизайнер Elie Saab. Тоалетът идеално подчертаваше хармоничната й фигура.   Роклята бе дълга с подплата в телесен цвят, вталена в горната част и с кръгло деколте. Дантелата бе с мотиви, напомнящи листа и широк кант в долната част. Визията й бе допълнена с обувки на висок ток от Christian Louboutin. \r\n \r\n \r\n \r\n  Двете президентски съпруги се поздравиха сърдечно и позираха заедно пред обективите на фотографите.    Въпреки приятелските отношения между тях,    Вчерашната среща в Брюксел не бе изключение. За вечерята на върха на НАТО   Дрехата на любимата й марка \"Луй Вютон\" бе в класическата комбинация от бяло и черно.   Ето как Мелания Тръмп и Бриджит Макрон бяха подбрали    Съпругата на президента се вписа идеално в отбора на елегантните си колежки, залагайки на стилна синя рокля. Моделът бе изчистен, като основен акцент бе пищната бродерия по продължения на линията на силуета. Дрехата бе с класическа дължина до коляното, обло деколте и дебели презрамки.    На пръв поглед  \"Семейната снимка\" на десетте съпруги и единствения съпруг сред тях изобилства от наситени цветове, изчистени модели тоалети, множество бродерии и цветни елементи. ", "date": "2018.07.12", "title": "Деси заложи на дантелена рокля за вечерята на НАТО, Мелания и Бриджит се съревноваха в моден дуел"}
{"url": "http://epicenter.bg/article/Radeva/159060/10/84", "text": "В момента столицата на Белгия е политическа арена, в която лидерите на страните членки на НАТО провеждат разговори за бъдещето. Паралелно с това медииното внимание е насочено и към съпругите на държавните ръководители, придружаващи половинките си в Брюксел.    Настоящата среща е   Респективно и за съпругите им Мелания Тръмп и Десислава Радева.    Още през миналата година, когато се появиха рамо до рамо за първи път, ясно се открои приликата между тях. Двете дами са на еднаква възраст, със сходно телосложение и ръст и, разбира се, бивши фотомодели.   През 2017-а Доналд Тръмп и Румен Радев станаха част от демократичната история на всяка от страните си. А във важни обществени събития се превърнаха церемониите по приемане на властта. Редом до тях застанаха и съпругите им, което ги превърна в едни от най-коментираните личности.   През януари м.г. 45-ят президент на САЩ   встъпи в длъжност. Още по време на кампанията половинката му Мелания попадна в центъра на вниманието. Тя предизвика както негативни, така и положителни коментари, свързани с миналото си на модел, голите си фотоси, произхода и образованието си.   Но на церемонията по инагурация на президента, Мелания Тръмп завинаги спечели сърцата на американците, давайки заявка за безупречен стил. Първата дама на САЩ обра овациите с небесносин тоалет на Ралф Лорън, вдигната коса, дълги ръкавици от велур и обувки с тънък висок ток. И от този момент тататък тя се превърна в еталон за дамите по цял свят.    А визията на съпругата му Несъмнено стилът ѝ се промени изключително много през последната година - от първата пресконференция на съпруга й до днес.   В нощта след избирането на Радев първата ни дама се появи в костюм с пола, доста къса за случая и положението ѝ, предизвиквайки вълна от негативни мнения. Но само няколко месеца по-късно визията на г-жа Радева се промени напълно – съпругата на президента подкъси косата си, смени огненочервения нюанс с доста по-меко русо-кестяво и значително увеличи дължината на полата си, следвайки протоколните норми.   Първата дама на България последва модния пример на американската си колежка в Азербайджан през октомври 2017-та, когато заложи на костюм с панталон за първи път.    Несъмнено визията ѝ бе взаимствана от Мелания Тръмп, която броени дни преди това бе приела канадския премиер Джъстин Трюдо и съпругата му облечена в раиран костюм от две части - сако и панталон, комбинация, която придоби широка популярност.   Гала вечерята, дадена вчера вечерта отново събра едни от най-коментираните първи дами в света на едно място. Начело на модното дефиле очаквано застана съпругата на американския президент  48-годишната първа дама бе избрала бяла полупрозрачна рокля на ливанския дизайнер Elie Saab. Тоалетът идеално подчертаваше хармоничната й фигура.    застана гордо до най-стилните първи дами в света. Съпругата на президента се вписа идеално в отбора на елегантните си колежки, залагайки на стилна синя рокля. Моделът бе изчистен, като основен акцент бе пищната бродерия по продължения на линията на силуета. Дрехата бе с класическа дължина до коляното, обло деколте и дебели презрамки. Визията ѝ бе безупречна.   На \"семейната снимка\" на половинките на държавните ръководители изпъкнаха именно Мелания Тръмп и Десислава Радева.     е на 48 години. Родена е в Словакия и носи европейска кръв. Още съвсем малко емигрира, за да развива кариерата си на модел в Америка. За успеха ѝ благоприятстват перфектното ѝ тяло и височина от 1, 80 см.     е на 49 години, родена в Бургас. Президентшата също работи в модния бранш, а височината ѝ е еднаква с тази на Мелания - 1,80 см.    ", "date": "2018.07.12", "title": "Ето по какво си приличат Мелания Тръмп и Десислава Радева (Снимки)"}
{"url": "http://epicenter.bg/article/Knyaz-Kubrat-i-knyaginya-Karla-otpraznuvaha-25-godini-brak-v-Namibiya/159090/10/99", "text": "Третият син на Симеон II - княз Кубрат и съпругата му княгиня Карла, отпразнуваха четвърт век семеен живот с екзотично пътешествие в Намибия.   54-годишният хирург и с 4 години по-младата му съпруга са отбелязали важната семейна дата в Югозападна Африка, съобщи официалният сайт на Симеон II.   Двойката е била придружена от тримата си синове - князете Мирко, Лукас и Тирсо. Те са съответно на 23, 21 и 16 години.   Н кадъра, публикуван в сайта, 5-членното семействто е застанало пред табела, на която е изписано на английски Тропикът на Козирога. Това е най-южната географска ширина, на която точно в 12 часа на обяд Слънцето е разположено в зенит.", "date": "2018.07.12", "title": "Княз Кубрат и княгиня Карла отпразнуваха 25 години брак в Намибия"}
{"url": "http://epicenter.bg/article/FIFA-zabrani-krasivite-fenki-po-televiziyata-/159050/8/0", "text": "Телевизионните канали получиха шокиращо нареждане от ФИФА. Те трябва да спрат да показват в близък план \"привлекателни жени\" на трибуните по време на футболни мачове, предава бТВ.  От централата се обосноваха, че мярката е част от борбата срещу сексизма по време на световното първенство. Анти дискриминационното движение Fare Network обяви наскоро, че именно това е най-големият проблем на мондиала в Русия. Негови активисти са регистрирали над 30 случая, в които операторите и режисьорите са насочили вниманието към красиви зрителки.  Преди шампионата имаше опасения за расизъм и хомофобия. От Fare Network обаче са категорични, че всъщност най-сериозни са проявите на сексизъм, включително по улиците на руските градове. Посочени са и набралите популярност случаи, когато репортерки получават нежелани целувки по време на предавания на живо.  Една от най-големите фотографски агенции в света - Getty Images, публикува галерия с \"най-горещите фенове на световното първенство\", в която преобладаваха млади жени. По-късно кадрите бяха свалени, а от ръководството я нарекоха \"лоша преценка\" и се заканиха да проведат вътрешно разследване.  От ФИФА обясниха, че мерките вероятно ще бъдат приложени и за други значими турнири.  ", "date": "2018.07.12", "title": "ФИФА забрани красивите фенки по телевизията "}
{"url": "http://epicenter.bg/article/Prezidentat-na-Harvatiya-podari-na-Tramp-i-Mey-flanelki-na-natsionalniya-otbor/159098/8/16", "text": "Президентът на Хърватия Колинда Грабар-Китарович подари в сряда вечерта на американския си колега Доналд Тръмп и на британския премиер Тереза Мей екип на хърватския национален отбор по футбол.   Това стана в рамките на срещата на върха на НАТО в Брюксел. Снимки от подаряването на екипите бяха разпространени от пресслужбата на Грабар-Китарович, която е запален фен на хърватските футболисти. Тръмп получи тениска с №9, а Тереза Мей - №10 с техните имена.   Британският премиер получи екипа от хърватската президентка часове преди полуфинала между Англия и Хърватия, спечелен от \"ватрените\" с 2:1 в продълженията.   Грабар-Китарович не успя да присъства на мача в Москва заради срещата на НАТО, която продължава и днес.    Нейната еуфория на четвъртфиналния мач с Русия бе отбелязана от всички медии в региона. Освен че скачаше с вдигнати ръце и викаше силно, Грабар-Китарович, която гледаше мача от ВИП ложата с руския премиер Дмитрий Медведев, наруши протокола със своето  спортно облекло.   Източник: БНР  ", "date": "2018.07.12", "title": "Президентът на Хърватия подари на Тръмп и Мей фланелки на националния отбор"}
{"url": "http://epicenter.bg/article/Rusiya--NATO-e-bezpolezen-voenen-blok/159019/7/0", "text": "НАТО е безполезен военен блок. Такава беше реакцията на Руското външно министерство в Туитър след оповестяване на декларацията на срещата на върха на Алианса, която се провежда в Брюксел. Срещата продължава и днес, като България е представена от президента Румен Радев.   Вече безполезния военен блок НАТО ни обвинява в провокации и продължава на скърца със зъби в Брюксел, а ние се готвим на гледаме Световното първенство по футбол, посочва съобщението в социалната мрежа.   В декларацията приета в първия ден на срещата на НАТО се посочва, че действията на Русия на границата на Алианса застрашават евроатлантическата сигурност.   НАТО обвини Русия в установяване на модерни ракети с двойно предназначение в Калининград. Освен това представителите на Алианса посочват нееднократните нарушавания на въздушното пространство на страните от НАТО и продължаващото съсредоточаване на военна мощ в Крим. В декларацията се посочва също, че в случай на \"хибридна война\" от НАТО възнамеряват да задействат чл. 5 от Устава за колективна отбрана. Това може да стане и в случай на въоръжено нападение.   \"Помислете какво заяви срещата. Има ли граници този абсурд\" - написа Константин Косачев, шеф на парламентарната комисия по международна политика, в профила си във фейсбук. Определението му за Алианса е, че това е реликва от 20 век. \"Окончателната декларация на срещата на върха на алианса не оставя съмнение: ключовата държава, която е спасител и пазител на тази реликва на ХХ век е... Русия\", посочва Косачев, иронизирайки, че НАТО не спи, а и дори не гледа футбол, предават информационните агенции.", "date": "2018.07.12", "title": "Русия се присмя: НАТО е безполезен военен блок, а ние си гледаме Световното по футбол"}
{"url": "http://epicenter.bg/article/NATO-/159021/7/0", "text": "Лидерите на страните от НАТО одобриха съвместно комюнике на започналата вчера среща на върха на алианса в Брюксел. Следва справка за главните точки в документа, изготвена от ДПА. \"Всяка атака срещу един Съюзник ще бъде смятана за атака срещу всички нас, както предвижда Член 5 от Вашингтонския договор. Ще продължаваме да стоим заедно и да действаме заедно въз основа на солидарността, споделените цели и справедливото разпределение на тежестта.\" \"Потвърждаваме своя непоколебим ангажимент във всичките аспекти на Обещанието за отбранителни инвестиции, договорено на срещата в Уелс през 2014 г., и да предявим достоверни национални планове по неговото прилагане, вкл. указанията за разходи до 2024 г., планираните възможности и приноси.\" \"Продължаваме да реагираме на влошената обстановка със сигурността чрез подобряване на нашето състояние за възпиране и отбрана, вкл. чрез изнесено напред присъствие в източната част на Алианса. Освен това замразяваме цялото практическо гражданско и военно сътрудничество между НАТО и Русия, като оставаме отворени за политически диалог. НАТО не търси конфронтация и не представлява заплаха за Русия.\" \"Категорично осъждаме незаконното и нелегитимно анексиране на Крим от Русия, което ние не признаваме и няма да признаем.\" \"Ще продължим да подобряваме своите потенциал и технологии, вкл. за защита срещу самоделни взривни устройства и химически, биологически, радиологични и ядрени заплахи и да на злоупотребата от терористи с технологии.\" \"Ще осигурим повече висококвалифицирани боеспособни национални сили с висока степен на готовност, които да бъдат достъпни за НАТО. Чрез общия резерв от сили Съюзниците ще разполагат с допълнителни 30 големи военноморски единици, 30 тежки или средни маневриращи батальона и 30 въздушни ескадрили, които да бъдат приведени в готовност за 30 или по-малко дни.\" \"Признавайки, че космосът е високо динамична и бързо развиваща се област, която е от голямо значение за съгласуваното състояние на Алианса за възпиране и отбрана, се съгласихме да разработим Космическа политика на НАТО.\" \"Ще създадем Оперативен център за киберпространството в Белгия, който да осигури координация на оперативните действия на НАТО в киберпространството, Единен команден център в Норфолк, САЩ, с цел защита на трансатлантическите линии на комуникация и Единно командване за подкрепа и пълномощия в Германия, което да гарантира свободата на опериране и устойчивост в отдалечени зони [. . .] из Европа и отвъд.\" \"Стартираме мисия в Ирак за невоенно обучение и изграждане на потенциал по молба на правителството на Ирак за допълнителна подкрепа на усилията за стабилизирането на страната.\" В заключителния документ се посочва, че в случай на хибридна атака Северноатлантическият съвет \"може да вземе решение за задействане на Член 5 от Вашингтонския договор, както в случай на въоръжено нападение\". Освен това страните членки се ангажират да освободят Алианса от зависимостта си от въоръжение съветско и руско производство. В декларацията се отправя призив към Русия да изтегли войските си от суверенните територии на Молдова, Украйна и Грузия.  ", "date": "2018.07.12", "title": "НАТО зове страните членки на Алианса да се освободят от руското и съветско въоръжение"}
{"url": "http://epicenter.bg/article/Stoltenberg-prie-s-usmivka-iskaneto-na-Tramp-darzhavite-ot-pakta-da-vlagat-4--ot-BVP-v-otbrana/159026/7/0", "text": "Генералният секретар на НАТО Йенс Столтенберг реагира с усмивка на съобщенията, че президентът на САЩ Доналд Тръмп е поискал държавите в пакта да влагат в отбранителни способности четири процента от своя БВП.   Попитан на пресконференция за предложението на Тръмп днес зад закрити врата, Столтенберг се усмихна и каза, че ще се съсредоточи в това, което е било прието (а не което е било предложено - бел. кор). Приехме през 2014 г. в следващите 10 години да достигнем отбранителни разходи, равни на два процента от БВП, да говорим за това, предложи той.    По неговите думи през 2014 г. мнозина са се съмнявали, че европейските държави от алианса ще постигнат отчитания днес напредък. Столтенберг многократно поясни, че всички съюзници в НАТО са прекратили съкращенията на военните си бюджети в последните години и плавно ги повишават. Той съобщи, че днес са били утвърдени решенията за разгръщането на две нови командвания на алианса в Германия и САЩ. Утвърдени са били решенията за нова обучителна мисия на НАТО в Ирак, както и за допълнителна подкрепа за Йордания и Тунис в противодействието на тероризма. Нестабилността в Близкия изток и Северна Африка дестабилизира страните от НАТО, не трябва да позволяваме на \"Ислямска държава\" да се завърне, посочи Столтенберг.   На срещата на НАТО е било прието и решението за обособяването на допълнителни способности за бързо реагиране. До 2020 г. пактът ще разполага с 30 бронирани батальона, 30 изтребителни ескадрили и 30 военноморски кораба, готови да се задействат в срок до 30 дни.", "date": "2018.07.12", "title": "Столтенберг прие с усмивка искането на Тръмп държавите от пакта да влагат 4% от БВП в отбрана"}
{"url": "http://epicenter.bg/article/Pochitatelite-na-Tramp-chakat-vizitata-mu-vav-Velikobritaniya-s-netarpenie-/159047/7/0", "text": "Десетки хиляди протестиращи се очаква да излязат по улиците и да освиркат Доналд Тръмп, когато той пристигне на посещение във Великобритания тази седмица. Някои хора обаче смятат, че протестите създават неловка ситуация и и че американският президент заслужава топло посрещане.  Тръмп ще пристигне във Великобритания днес на \"работно посещение\" - нещо по-скромно в сравнение с първоначалния план за държавна визита с присъщата ѝ помпозност и блясък, след като той предизвика заплахи от масови протести. Въпреки това протестиращите срещу Тръмп пак се готвят да излязат по улиците за ужас на неговите ликуващи британски поддръжници.  \"Той пристига в бърлогата на лъва и това ще представлява наистина забавно зрелище\", казва 28-годишният лондончанин Джак Смит по време на парти по случай Деня на независимостта на САЩ от Великобритания - 4 юли. \"Откровено ще кажа, че очаквам тези протести както всички останали. Ще бъде забавно да се наблюдават всички тези либерали, чийто възгледи за света бяха разбити, когато той бе избран за президент през ноември 2016 г.\"  Кметът на Лондон Садик Хан, който има зад гърба си няколко медийни спречквания с президента, в четвъртък даде разрешение на протестиращи да издигнат голям балон, изобразяващ Тръмп като озъбено оранжево бебе, над сградата на парламента.  \"Той има да върши тук много по-важни неща, отколкото да се притеснява за някакви протестиращи. Мисля, че това говори много, много зле за протестиращите\", казва 21-годишният американски студент Дрю Ликърман от университета \"Сейнт Андрюс\" в Шотландия. \"Тръмп ходи във Франция, Япония, из целия Близък изток. Беше посрещан както никой друг американски президент.\"  Премиерката Тереза Мей покани Тръмп на държавно посещение, когато стана първият чуждестранен лидер, посетил го в Белия дом след встъпването му в длъжност през януари 2017 г.. Много британски депутати определиха това решение като погрешно и то предизвика протести в цяла Великобритания.  Силна връзка  На партито за 4 юли, състояло се недалеч от посолството на САЩ в центъра на Лондон, празнуващите издигнаха плакати с надписи \"Тръмп 2020\" и \"Добре дошъл, господин президент, Обединеното кралство те обича\".  36-годишната Ерика Милър, която има двойно британско и американско гражданство след омъжването си за британец, каза, че протестите няма да окажат никакво влияние върху отношенията между двете страни.  \"Що се отнася до (т. нар.) специални отношения - налице е силна връзка, опираща се на историята, езика, общите западни ценности, която ще продължи независимо от протестиращите тук или в САЩ\", каза тя.  28-годишната Мейлин Бейкър Боуг работи в сферата на междуправителствените отношения и се е преместила във Великобритания от САЩ през 2015 г. Тя каза, че не е почитателка на Тръмп, макар да е републиканка, но въпреки това е била изненадана от гневната реакция срещу него. \"Намирам за твърде странно, че протестиращите сипят толкова хули и отделят толкова време за това на свободно избрания лидер на една свободна страна, колкото не отправят по повод на посещението на някой друг, като президента на Китай\", каза тя.  Подобно отношение изрази и Сара Елиът, на 36 години - председател на сдружението на американците републиканци в Обединеното кралство. \"Ние винаги стоим рамо до рамо и това ли е начинът да посрещнеш добър приятел?\", казва тя. \"Не мисля така, но хората са свободни да постъпват така - това е свободна страна. Мисля, че нашите специални отношения винаги ще устояват заради нашата история, заради общите ни ценности. Предизвикателствата, пред които сме изправени в света, са еднакви.\"  Ако президентът на САЩ пожелае да посети традиционен лондонски пъб по време на своята визита, то има едно такова заведение, в което топлото посрещане му е гарантирано. \"Джеймисън\" в Хамърсмит, Югозападен Лондон, сменя името си по случай посещението му на \"Тръмп Армс\" и ще даде парти в негова чест.  \"Тук има много фенове на Тръмп, които ще се радват да присъстват\", каза собственикът Деймиън Смит, чиято съпруга е от Ню Йорк, пред вестник \"Ивнинг Стандард\". /БТА", "date": "2018.07.12", "title": "Почитателите на Тръмп чакат визитата му във Великобритания с нетърпение "}
{"url": "http://epicenter.bg/article/Zaev-vdiga-praznenstva-v-15-grada-na-Makedoniya-po-sluchay-pokanata-za-chlenstvo-v-NATO/159049/7/0", "text": "В събота, 14 юли, в 15 града в Македония ще бъдат организирани празненства по повод поканата за започване на преговори за членство в НАТО. Това обяви министър-председателят на югозападната ни съседка Зоран Заев от Брюксел, предава македонската информационна агенция „Макфакс“, информира Фокус.  „Каня Ви да празнуваме заедно на 14 юли в градовете. Нека да си честитим с наша музика за това, че Македония се движи напред“, призова Заев, като сподели, че е изключително щастлив от получаването на поканата. Той подчерта, чепрез последните години Македония е работила постоянно за повишаването на стандартите и прилагането на ценностите, които споделя Алиансът. През вчерашния, първи ден от срещата на върха на НАТО, генералният секретар Йенс Столтенберг потвърди поканата за страната и заяви, че Македония ще стане член на НАТО, когато бъдат завършени всички национални процедури и договорът за името с Гърция бъде ратифициран.", "date": "2018.07.12", "title": "Заев вдига празненства в 15 града на Македония по случай поканата за членство в НАТО"}
{"url": "http://epicenter.bg/article/Germaniya-mozhe-da-ekstradira-Karles-Puchdemon-samo-pri-obvineniya-v-koruptsiya-/159055/7/0", "text": "Германски съд издаде решение, съгласно което отстраненият от власт бивш каталунски лидер Карлес Пучдемон може да бъде екстрадиран в Испания, само ако Мадрид го разследва за корупция, а не за организирането на бунт, предава AFP, цитирана от Агенция \"Фокус\".  „Екстрадицията по обвинението за злоупотреба с публични средства е допустима, екстрадирането на обвинението за бунт е недопустимо\", стана ясно от изявление на Върховния районен съд на провинция Шлезвиг-Холщайн.  Пучдемон бе задържан в Германия в края на март на основанието на европейска заповед за арест от Испания за ролята му в неуспешния опит за обявяване на независимост на Каталуния.  ", "date": "2018.07.12", "title": "Германия може да екстрадира Карлес Пучдемон само при обвинения в корупция "}
{"url": "http://epicenter.bg/article/Liderite-na-NATO-se-sabirat-na-izvanredna-sreshta-zaradi-iskaneto-na-Tramp/159058/7/0", "text": "а, които отделят партньорите от Организацията на Северноатлантическия пакт, разкриха за AFP дипломатически източници, предаде агенция „Фокус“.   По време на среща с делгациите на Украйна и Грузия, „Тръмп се възползва от времето си за реч, за да се върне към въпроса за споделянето на тежестта“.   Първи съобщи за искането на Тръмп българският президент Румен Радев, който сподели пред медиите вчера: \"  Той си тръгна, след като обяви това\", поясни българският държавен глава.     че президентът на САЩ Доналд Тръмп е поискал държавите в пакта да влагат в отбранителни способности четири процента от своя БВП.    което ще се проведе в рамките на двудневната среща на върха на НАТО в Брюксел, разкриха източниците на агенцията, пожелалили анонимност.    за инвестиции в отбраната. На ключовата среща на върха на Алианса в Уелс през 2014 г. бе взето решение сумата да възлиза на 2% от БВП.    (а не което е било предложено - бел. кор). Приехме през 2014 г. в следващите 10 години да достигнем отбранителни разходи, равни на 2% от БВП, да говорим за това, предложи той. ", "date": "2018.07.12", "title": "Спешно! Лидерите на НАТО се събират на извънредна среща заради искането на Тръмп "}
{"url": "http://epicenter.bg/article/FBR-razkri-podrobnosti-ot-razpitite-na-Saddam-Hyusein-/159070/7/0", "text": "След залавянето на Саддам Хюсеин той е бил подробно разпитван от сътрудници на ФБР. Това стана ясно на пресконференция във Вашингтон на заместник-директора на ФБР Джордж Пиро, съобщи internationalopulence.com, цитиран от Дир.бг.  \"Никога няма да забравя 24 декември 2003 година. Тогава бях специален агент на ФБР и тъкмо отивах да пазарувам за Коледа, когато ми позвъниха и ми съобщиха, че съм избран за шеф на екипа, който ще разпитва Саддам Хюсеин\", разказва той.  Пиро е американец от ливански произход и е един от 12-те служители на ФБР по онова време, владеещи арабски език. А точно на този език може да се разговаря с иракския диктатор. Освен това, произходът му също е бил от значение, защото е трябвало да се спечели доверието на Саддам.  \"Мисията ми беше да го накарам да ми се довери, това не бе лесно ,но пък разполагах с достатъчно време. Затова използвах момента, в който той поиска да бъде прегледан от лекар и му осигурих тази възможност. Влязох заедно с лекаря при него, тогава за първи път застанахме очи в очи\", разказва служителят на ФБР.  Оттук нататък в продължение на 9 месеца текат разговорите с иракския диктатор. Понякога Пиро бил с него по 7-8 часа в денонощието и успял да разбере много от тайните на Хюсеин. Според него, диктаторът бил учтив, държал се нормално и само от време навреме в очите му проблясвала омраза.  \"Саддам ме увери, че Ирак няма оръжия за масово унищожение, че повечето са унищожени по време на американските инспекции. Попитах го защо е лъгал, че има оръжия за масово унищожение, като рискува да предизвика война срещу страната си. Той каза, че за него е било по-важно да не позволи на Иран да разбере, че няма оръжия за масово унищожение, ако направи това, ще покаже слабост и ще загуби\", разказа Пиро.  Хюсеин е изказал съжаление, че е подценил готовността на САЩ да извършат наземна операция срещу Ирак. Той винаги е смятал, че всичко ще се размине с няколкочасови въздушни удари, но е сгрешил.  \"Саддам обясни, че причината да нахлуе в Кувейт е лична обида от лидера на тази държава срещу него. Според него, емирът на Кувейт публично е заявил, че мисията му е да превърне всяка жена в Ирак в проститутка, която работи за 10 долара\", спомня си служителят на ФБР.  А на въпроса какво мисли за Ал Кайда, иракският диктатор отговорил: \"Аз бях против създаването на обединена ислямска държава, каквато бе целта на Осама Бин Ладен. За мен той беше луд човек, заплаха за света\".  Бившият иракски президент Саддам Хюсеин е осъден на 5 ноември 2006 от Върховния иракски наказателен трибунал. На 30 декември 2006 е изпълнена смъртната му присъда.  ", "date": "2018.07.12", "title": "ФБР разкри подробности от разпитите на Саддам Хюсеин "}
{"url": "http://epicenter.bg/article/Tramp-otmeni-vsichkite-si-dvustranni-sreshti-v-Bryuksel-/159071/7/0", "text": "Държавният глава на САЩ Доналд Тръмп се опита да отслаби напрежението в Брюксел, провокирано от искането му за ново увеличение на разходите, които страните от НАТО отделят за отбрана, предава AFP, цитирана от Агенция \"Фокус\".  Тръмп, увери, че все още остава ангажиран с Организацията на Северноатлантическия пакт, въпреки критиките, които си спечели в първия ден от срещата на върха в Брюксел.  „САЩ не бяха третирани справедливо, но сега са. Вярвам в НАТО“, увери американският президент в рамките на пресконференцията, която свика в Брюксел.  Тръмп поясни, че „постигнахме значителен прогрес“ по въпроса за разходите за отбрана в рамките на извънредната среща на Северноатлантическия съвет, която генералният секретар на НАТО Йенс Столтенберг насрочи по-рано днес.  Междувременно стана ясно, че президентът на САЩ е отменил всички двустранни срещи, които трябваше да проведе в четвъртък в Брюксел, включително тази с румънския си колега Клаус Йоханис, съобщи румънската агенция Agerpres от Брюксел, предава ТАСС.  Йоханис и американският държавен глава трябваше да проведат двустранна среща в четвъртък от 11:00 часа местно време (12:00 българско).   Президентът на САЩ Доналд Тръмп опроверга твърденията, че САЩ смята да напусне НАТО, предава бТВ.  \"Постигнахме много за НАТО. От години президентите на САЩ говорят какви големи разходи правим. Постигнат бе огромен напредък, невиждани досега суми ще бъдат вложени в отбрана. Засега само пет от 29 страни от НАТО изпълняват целта за разходите. Целта от 2% от БВП разходи за отбрана ще бъде повишена доста\", съобщи Тръмп.  САЩ има силен принос, заради допълнителните пари и наистина е важно да видим, че си изпълняват ангажиментите, ние даваме принос и числа, които не сме имали досега. Казах на хората, че ще бъда много нещастен, ако не изпълнят поетите ангажименти да ги увеличат, заяви той.  Сега сме много доволни. НАТО е много по-силно, отколкото преди два дни. Може би вчера и днес бях малко по-твърд, но вярвам в НАТО, каза президентът.  „Приносът е увеличен, вчера бях ясен, че искам 40 милиарда. Те събраха 33 милиарда. Но САЩ плащат между 70 и 80% за НАТО и ние сме много несправедливо третирани по отношение на търговията от ЕС. Сега НАТО е машина и дава парите, които се очаква”, добави Тръмп.  Трябва да решим с Германия какво правим с газопровода (Северен поток). Идеята за разширяването му не ми се нрави. С канцлера Ангела Меркел имаме чудесни отношения. Германия харчи много по-бързо за отбрана, за да достигне 2% от БВП. Когато достигнем 2%, започваме да говорим за повишение, според мен то трябва да достигне 4%, поясни Тръмп.  Попитан дали може да изтегли САЩ от НАТО той заяви, че може, но не е нужно. „ Хората тук застанаха зад ангажимента си както никога. Това са 33 милиарда. Това е дух на обединение нещо, което не сме виждали от години. Като стигнем 2%, ще увеличим нивото на разходите. Смятам, че 4% е добре. Сега и БВП ни е по -високо, което означава, че плащаме дори повече отколкото се очаква. Целта е да се достигне до 2% за няколко години,\" заяви Тръмп.  Американският президент бе категоричен, че не води преговори, а иска по честен и справедлив начин да се плаща.  ", "date": "2018.07.12", "title": "Тръмп отмени всичките си двустранни срещи в Брюксел, отрече, че САЩ напускат НАТО (ВИДЕО)"}
{"url": "http://epicenter.bg/article/Angela-Merkel--Sreshtata-mezhdu-Putin-i-Tramp-e-mnogo-vazhna-i-e-v-interes-na-vsichki-/159073/7/0", "text": "Предстоящата среща между президентите на Русия и САЩ Владимир Путин и Доналд Тръмп е много важна за всички страни и за общата сигурност, заяви в четвъртък германският канцлер Ангела Меркел в рамките на срещата на високо ниво на НАТО в Брюксел, предава ТАСС, цитирана от Агенция \"Фокус\".  „Разбира се, вчера по време на двустранните преговори (с Тръмп) обсъдихме тази среща“, заяви Меркел. „Мисля, че срещата с Путин е много важна, защото би било добре за всички нас, а и за сигурността, като цяло, ако САЩ и Русия поддържат диалог. Мисля и се надявам, че ще обсъждат въпроси за ядреното разоръжаване и това би било добър знак за всички“.  „Още веднъж изясних на Тръмп къде виждам общите ни позиции със САЩ – в политиката спрямо Украйна, минските споразумения. Ние сме в тясно сътрудничество един с друг. Разбира се, ние осъждаме анексията на Крим“, добави канцлерът.  Меркел отбеляза също, че всички участници на срещата на високо ниво на НАТО са подчертали подкрепата си за Алианса и готовността да допринесат за неговото укрепване. Германският лидер потвърди, че на срещата Тръмп е „поискал (от съюзниците) това, което се обсъжда от няколко месеца – изменение на разпределението на разходите“.  „Поясних, че ние вървим по този път и това е влиза в нашите собствени интереси“, отбеляза тя.  Канцлерът подчерта, че въпросите за търговията и отбраната не трябва да се разглеждат заедно.  „Сигурността е отделна тема и тя не трябва да бъде разглеждано заедно с проблема за митата“, заяви Меркел. Тя отбеляза, че ЕС е готов да обсъжда със САЩ въпроса за вносните мита.  ", "date": "2018.07.12", "title": "Ангела Меркел: Срещата между Путин и Тръмп е много важна и е в интерес на всички "}
{"url": "http://epicenter.bg/article/Donald-Tramp--Vladimir-Putin-e-konkurent--a-ne-vrag-/159076/7/0", "text": "Президентът на САЩ Доналд Тръмп заяви в четвъртък, че гледа на руския си колега Владимир Путин като на „конкурент“, а не „враг“, само няколко дни преди срещата им в Хелзинки на 16 юли, предава AFP.  „Той не е враг... всъщност той е конкурент, той представлява Русия, а аз – Съединените американски щати“, заяви Тръмп пред репортерите в Брюксел.  Президентът на САЩ Доналд Тръмп добави, че няма големи очаквания за срещата.  „Мисля, че отиваме на тази среща без големи очаквания“, заяви Тръмп на пресконференция след края на срещата на високо ниво на НАТО.  Той съобщи също, че планира да обсъди с Путин ситуацията в Сирия и Украйна, както и приписваната на Москва намеса в президентските избори на САЩ.   „В понеделник се срещам с Путин ще говорим за Сирия, ще говорим и за Украйна”, добави той. Попитан дали Крим е част от Русия според него, той посочи, че това е станало по време на Барак Обама. По думите му, ако беше станало по негово време, нямало да го позволи.  Путин ще види за тази среща, че НАТО е много по-координирано, има по-добър колективен дух, отколкото е имало, а парите ще бъдат плащани по-бързо, добави Тръмп.    ", "date": "2018.07.12", "title": "Доналд Тръмп: Владимир Путин е конкурент, а не враг "}
{"url": "http://epicenter.bg/article/Kremal-othvarli-tvardeniyata-na-Tramp--che-Germaniya-e-zalozhnik-na-Rusiya-/159079/7/0", "text": "Кремъл отхвърли твърдението на президента на САЩ Доналд Тръмп, че Германия е \"заложник\" на Русия заради зависимостта си от руския природен газ, като каза, че Москва и Берлин са взаимнозависими, предаде Ройтерс, цитирана от бТВ.  На срещата на върха на НАТО в Брюксел вчера Тръмп обвини Германия, че плаща 11 милиарда долара за новия газопровод за доставки на руски газ през Балтийско море, а бавно повишава разходите си за отбрана, припомня агенцията.  \"Що се отнася да зависимостта на Германия като голям купувач на газ, ние не можем да се съгласим с тази предпоставка\", каза на пресконференция днес говорителят на Кремъл Дмитрий Песков в отговор на въпрос.  \"Доставките на газ по газопровод не водят до зависимост на една страна от друга, а до напълно взаимна зависимост. Това е гаранция за стабилността и бъдещото развитие\", добави той.  ", "date": "2018.07.12", "title": "Кремъл отхвърли твърденията на Тръмп, че Германия е заложник на Русия "}
{"url": "http://epicenter.bg/article/Triumfalni-kadri--Buntovnitsite-predadoha-na-ruskite-voenni-golyam-anklav-v-Yuzhna-Siriya--SNIMKI--VIDEO-/159091/7/0", "text": "Сирийската армия и руските военни влязоха в една от крепостите на бунтовниците в Сирия - град Тафас в южната провинция Дераа. Затова съобщава в репортаж \"Русская весна\" от Сирийската арабска република.  Местните бунтовнически групировки предадоха ключовия за западната част на провинция Дераа град Тафас на руската военна полиция.  След дълги преговори с руски офицери от Центъра за помирение, бунтовниците склониха да предадат позициите и оръжията си на сирийската армия. В резултат е постигната договореност за помирение със сирийското правителство.  Над зданието на градския съвет тържествено бе издигнат държавният флаг на Сирия.  На мероприятието присъства началникът на политическото управление на Въоръжените сили на Сирия и губернатор на провинция Дераа Мухамед Халед Ханус.  Въоръжените групи от близките до Тафас населени места също поканиха руските военни и започнаха да предават тежките си въоръжения, предава още \"Русская весна\".   ", "date": "2018.07.12", "title": "Триумфални кадри! Бунтовниците предадоха на руските военни голям анклав в Южна Сирия (СНИМКИ, ВИДЕО)"}
{"url": "http://epicenter.bg/article/Tezhki-pregovori-v-Bryuksel--Tramp-obyavi--che-e-postignal-lichna-pobeda-na-sreshtata-na-varha-na-NATO-/159096/7/0", "text": "Президентът на САЩ Доналд Тръмп обяви лична победа на срещата на върха на НАТО в четвъртък, като заяви, че съюзниците са обещали да увеличат чувствително разходите си за отбрана, след като той е провокирал кризисна сесия чрез тирада към европейските лидери, предават Reuters и Агенция \"Фокус\".  „Казах им, че ще съм изключително недоволен, ако не увеличат приноса си“, заяви щастливият президент пред репортерите след втория ден на форума на НАТО, когато лидерите на страните-членки клекнаха пред американския държавен глава, за да избегнат задълбочаване на кризата, както коментира американската агенция.  „Дадох им да разберат, че съм изключително недоволен“, заяви Тръмп, но призна, че разговорите са приключили при възможно най-добрите условия. „Всичко си дойде на мястото накрая. Беше трудничко за малко“.  Официални лица, присъствали на срещата, заявиха, както пише „Ройтерс“, че Тръмп е шокирал присъстващите и е нарушил дипломатическия протокол като се е обърнал към германския канцлер Меркел с първото й име: „Ангела, трябва да направите нещо по този въпрос“.  Другите присъстващи, сред които изнервеният от перспективата за руска агресия литовски президент, отрекоха американският президент да е заплашвал да се оттегли от Алианса.  Попитан относно това, Тръмп заяви, че може да го направи без одобрението на Конгреса, но засега не се е стигнало до там.  Вместо това, както е отбелязал американският държавен глава, 28-те съюзници са се съгласили да увеличат разходите си за отбрана по-бързо, за да постигнат посочените от НАТО два процента от брутния си вътрешен продукт в следващите няколко години.  Тръмп е подчертал, че бюджетът на НАТО е бил несправедлив спрямо САЩ, но сега той е сигурен, че нещата ще се оправят. Съюзниците ще увеличат разходите си с $33 милиарда или повече, добави той.  Американският президент посочи още, че подходящото ниво на военни разходи е 4%, колкото на САЩ в момента.  „Имаме много могъща, много силна НАТО, много по-силна, отколкото преди два дни“, увери Доналд Тръмп. „Генералният секретар Столтенберг смята, че заслугата е изцяло наша, тоест моя, мисля си, в този случай, изцяло наша. Защото аз казах, че е несправедливо“.  „Числата тръгнаха нагоре като космическа ракета... и ще продължат да се увеличават и в бъдеще“, зарадва се американският президент. „Всички в залата се присъединиха и се съгласиха да платят повече, по-бързо“,  Съгласно думите на Меркел, те са имали много интензивна среща на върха.  В началото на първия ден от срещата на върха в Брюксел в сряда, Тръмп излезе с тирада срещу Германия, втората най-богата държава в НАТО, като я разкритикува за зависимостта й от руския газ и ниските разходи за отбрана.  През втория ден, коментира „Ройтерс“, изглежда страстите се бяха успокоили и всички коментираха операциите на Алианса извън Европа. Но, както са заявили няколко източника на агенцията, Тръмп отново е повдигнал въпроса другите да започнат да отделят повече средства за отбрана веднага.  „Днес езикът бе много по-остър“, е заявил един от източниците пред „Ройтерс“. „Най-тежките му думи бяха насочени към Германия и той дори си позволи да се обърне към Меркел с Ангела – \"Ти, Ангела\".  Освен германският канцлер, премиерите на Испания и Белгия Педро Санчес и Шарл Мишел също са били посочени от Тръмп за това, че страните им не дават достатъчно за отбрана, докато американските данъкоплатци финансират военен бюджет от около 3,6% от БВП.  ", "date": "2018.07.12", "title": "Тежки преговори в Брюксел, Тръмп обяви, че е постигнал лична победа на срещата на върха на НАТО "}
{"url": "http://epicenter.bg/article/Rusiya-prodalzhi-kontrasanktsiite-sreshtu-ES-i-SASht-do-kraya-na-2019-g-/159099/7/0", "text": "Владимир Путин е издал указ за продължаване на контрасанкциите срещу държавите, наложили санкции спрямо Русия, до края на 2019 година, съобщи РИА \"Новости\", цитирана от Дир.бг. Става дума за продуктовото ембарго на внос на различни стоки главно от страните-членки на ЕС и САЩ.  Това ембарго бе въведено от Москва през 2014 година като отговор на санкциите срещу руски бизнесмени и компании след анексирането на Крим.  В забранителния списък са месо, мляко и млечни продукти, риба, плодове и зеленчуци.  На пътуващите зад граница руски граждани е разрешен внос на забранените стоки за лично ползване до 5 килограма на човек. Същото важи и за чужденци, посещаващи Русия.  ", "date": "2018.07.12", "title": "Русия продължи контрасанкциите срещу ЕС и САЩ до края на 2019 г."}
{"url": "http://epicenter.bg/article/Tramp-pristigna-na-4-dnevna-vizita-vav-Velikobritaniya/159100/7/0", "text": "Президентът на САЩ Доналд Тръмп пристигна днес на 4-дневно посещение във Великобритания, предаде Ройтерс.  Президентският самолет \"Еър форс 1\" кацна на летище Станстед край Лондон.  По-късно днес Тръмп ще отпътува за двореца Бленхайм, недалеч от Оксфорд, на около 120 км северозападно от британската столица.  Бленхайм е родовото имение на аристократичното семейство, в което се е родил и израснал лидерът на Великобритания по време на Втората световна война Уинстън Чърчил. Днес дворецът от 18-и век и паркът около него са музей, но си остават и частна собственост на фамилиите Марлборо и Спенсър-Чърчил, пише БТА.   ", "date": "2018.07.12", "title": "Тръмп пристигна на 4-дневна визита във Великобритания"}
{"url": "http://epicenter.bg/article/Vav-Velikobritaniya-predstaviha--quot-Byalata-kniga-quot--za-Brekzit/159102/7/0", "text": "Британската министър-председателка Тереза Мей увери днес, че нейните предложения за Брекзит \"отговарят на вота на британците\", след съмнението, изразено от президента на САЩ, предаде Франс прес.  \"Това, което правим, е в отговор на вота на британския народ. Това правим чрез нашите предложения\", подчерта Мей след срещата на върха на НАТО в Брюксел.  Правителството на Мей, заплашено от вероятен бунт в собствената й партия, представи днес в парламента предложенията си за търговски отношения с ЕС след излизането си от общността, очаквани отдавна от Брюксел и предизвикали оставките на министъра на външните работи и на министъра за Брекзит, предаде Франс прес.  По-рано днес на пресконференция в Брюксел президентът на САЩ Доналд Тръмп каза, че се съмнява, че предложенията на Мей отговарят на това, за което британците са гласували на референдума през юни 2016 г.  \"Хората гласуваха за скъсване (на връзките на Великобритания с ЕС), заяви Тръмп.  \"Предполагам, че ще направят това, но може би ще поемат по друг път. Не зная дали (британците) гласуваха за това\", изтъкна американският президент.  \"В Обединеното кралство ме харесват много. Мисля, че са съгласни с мен за имиграцията\", продължи Тръмп и отбеляза, че \"затова се е стигнало до Брекзит\".  Тръмп каза още, че ЕС трябва да обърне \"голямо внимание\" на имиграцията, която според него \"надделява в Европа\". \"Имиграцията е нещо много важно и днес казах на Европейския съюз, че би трябвало да й обърнат голямо внимание, защото имиграцията надделява в Европа... Казах им го силно и ясно\", натърти Тръмп.  Британското правителство оповести подробен план за \"принципен, прагматичен и амбициозен\" Брекзит, който се очаква да се сблъска с вероятен отпор на ЕС, предаде Асошиейтед прес.  Дългоочакваният документ цели да остави Великобритания в свободния пазар на общността за стоки, при по-хлабави отношения що се отнася до услугите.  Планът обаче разгневи застъпниците на твърдия Брекзит в Консервативната партия на Мей, според които той ще ограничи свободата на Великобритания да сключва нови търговски договори по света.  Новоназначеният външен министър Доминик Рааб каза, че планът призовава за \"иновативно и безпрецедентно икономическо партньорство\" между Великобритания и ЕС.  В уводните думи на спорния документ, който предлага създаване на нов митнически съюз с блока на 27-е, Мей изтъква, че постигането на споразумение с Брюксел изисква \"прагматизъм и компромиси от всяка от страните\".   ", "date": "2018.07.12", "title": "Във Великобритания представиха \"Бялата книга\" за Брекзит"}
{"url": "http://epicenter.bg/article/Zoran-Zaev-ofitsialno-poluchi-pokanata-za-pregovori-s-NATO-ot-Yens-Stoltenberg-/159103/7/0", "text": "Република Македония получи официално покана за започване на преговори за членство в НАТО. Генералният секретар на Алианса Йенс Столтенберг връчи поканата на премиера на страната Зоран Заев и му честити политическата храброст, предава македонската агенция „Макфакс“, цитирана от Агенция \"Фокус\".  „Честитя за политическата храброст и отдадеността за по-добро бъдеще“, заяви Столтенберг.  „След като бъдат завършени вътрешните процедури и бъде ратифициран договорът, ще седите на една маса със съюзниците и ще имате еднакъв глас с тях“, добави още генералният секретар.  Според неговите думи, този ден е празник за Македония.  Депутатите от властта и опозицията, които са членове на комисията в македонския парламент за отбрана и сигурност ще предложат да бъде приета декларация в подкрепа на присъединителния процес за членство на Македония в НАТО, предаде междувременно македонската електронна медия „Нова ТВ“.  На координационната среща на членовете на парламентарната комисия по отбрана и сигурност, която се проведе в четвъртък, всички представители на парламентарните групи са дали съгласието си за предлагането на документа.  „Очакваме, че тази декларация ще бъде приета с акламации на заседанието на парламента следващия вторник, 17 юли“, заяви председателят на Комисията Хари Локвенец.  „Винаги такива декларации и резолюции, с които се подкрепя влизането на Македония в Европейския съюз и НАТО са носили консенсус от всички политически партии като надпартиен документ. ВМРО-ДПМНЕ винаги ги е подкрепяла, подкрепя ги и ще подкрепя в бъдеще“, заяви координаторът на парламентарната група на основната опозиционна партия Драган Данев.  ", "date": "2018.07.12", "title": "Зоран Заев официално получи поканата за преговори с НАТО от Йенс Столтенберг "}
{"url": "http://epicenter.bg/article/Kak--velikite--sinove-razchistvat-maykite-si-/159081/6/0", "text": "Само три месеца след кончината на известната художничка Лиляна Дичева целият неин архив (рисунки, писма, книги на няколко езика, семейни албуми, есета, страници от дневник, четки, материали, с които е творила) може да бъде видян на битака в София. Тук, изсипани на земята, тези реликви от нейния живот бяха заснети от колега фотограф – как ги подритват на земята минувачи, котки и кучета ги душат, дъждовните струи ги целуват за последен път... А някой може би се смее над бедната сянка на починалата, изправена невидимо над тези знаци от 90-годишен живот...  Бих искала да попитам нейния единствен син – професора по културна антропология Ивайло Дичев – това ли е на добрият начин да се запази паметта за неговата майка? Ще го разберем – трябват му пари, продава апартамента на майка си, но нямаше ливъзможност да се обърне към СБХ, към Националната библиотека или Държавния архив, където експерти биха преценили какво от нейното разчистено набързо ателие може да бъде запазено... Слава Богу, маслените картини – безценни портрети на наши революционери, писатели, оперни певци и художници, както и на класици като Шекспир, Вагнер, Моцарт и Верди – вероятно са прибрани на сигурно място и чакат колекционери да ги купят.  Често упрекваме управляващите у нас за неглижиране на културния продукт, за липса на уважение към писатели, художници, музиканти, театрали... Как да искаме от овластените ново отношение към творците ни, когато собствените им наследници проявяват цинизъм, бездушие, алчност, немара? Трагично е променен моралният код на българина – очевидно дори и професорите по културология са заразени от вируса на „бързата капитализация” (в нашия случай – жълти стотинки!).  Великите нации затова са велики, защото са успели да съхранят в продължение на векове почит към предците си и реверансът към всеки културен факт е облечен в любов. Те не питат за цената днес, те са провидели тайнственото предназначение на вградения в изкуството дух, защото въображението не може да се измери на кантар – изкуството попива кръв, сълзи и стонове на своя създател.  Всеки народ се нуждае от митологично битие. Само културното наследство е в състояние да ни го предостави.  Самозаразеното с илюзии Изкуство не се побира в джоб, в чиния, в къща или в семейство. То е част от митологичната власт – една калинка от свръхобсебване, която излита ненадейно. Към огъня...", "date": "2018.07.12", "title": "Как „великите” синове разчистват майките си "}
{"url": "http://epicenter.bg/article/Kevork-Kevorkyan--Plevneliev-pouchava-Radev-/159031/11/33", "text": "Не забравяйте, че си имаме работа с човек, който се е препитавал като астролог – а и сам твърди, че се е преродил от ирландска пастирка в български президент  Днес   прочетох   с превелико удоволствие поредното интервю на Плевнелиев.  Казано накратко: Пастирка поучава Генерал.  Този сблъсък е достоен за четката/перото на голям художник.  Ето какво казва Гуруто за Радев:  Радев е първият президент популист на България;  Радев като нищо ще предаде Нинова и след три години ще направи партия – това ще е услуга за ГЕРБ и Борисов;  Радев няма шанс да спечели следващите президентски избори;  Радев всява съмнения, говори неистини  , търси евтин пиар;  Радев си остава генерал-популист и не се доказа като президент-обединител на нацията;  Радев не изгради никакви контакти на международно ниво – за разлика от Борисов;  Радев направи неуспешен опит да раздели ЕС – по темата за санкциите срещу Русия;  Радев няма никаква тежест на запад от София;  Путин откровено се подигра с Радев – той няма тежест и в Русия;  Радев има голямо его и никакъв екип – той си е самодостатъчен, което е чист популизъм;  Не мисля, че Радев ще ме разбере, но въпреки това моят съвет към него е следният: в политиката не е важно как влизаш, а как излизаш. Почти всички политици допускат баналната грешка да преиграят с властта. Радев е в същата група;  Единственият истински успех, който има смисъл, е успехът на обикновения човек – не мисля, че Радев ще ме разбере…  Тия прозрения изглеждат готови, направо да отпрашат за Историята.  Но не забравяйте, че си имаме работа с човек, който се е препитавал като астролог – а и сам твърди, че се е преродил от ирландска пастирка в български президент.  Няма да ви е лесно да коментирате толкова сложна личност – но съберете сили и опитайте…  Браво, Кристинче  : ти си изписала четири вежди на Плевнелиев – двете са на Пастирката.  ***  ", "date": "2018.07.12", "title": "Кеворк Кеворкян: Плевнелиев поучава Радев "}
{"url": "http://epicenter.bg/article/Ognyan-Minchev--Tramp-nyama-nuzhda-ot-sayuznitsi--toy-se-chuvstva-po-komfortno-s-vragovete-si-/159034/11/33", "text": "Когато един човек достигне или надмине зрялата средна възраст, от неговото поведение се очаква умереност и уравновесеност. Не за друго, а защото той вече е натрупал определена история на лични постижения, грешки, успехи и провали, които са неотделима част от личността му. Няма нищо по-необяснимо от радикал на преклонна възраст, който иска да започне живота си от \"нулата\". Това с още по-голяма сила се отнася за личност, облечена с публично доверие да ръководи общите дела на своите съграждани - като политик или държавник. Защото управлението на една държава никога не бива да започва от нулата. От нулата започват индивиди като Вл. Ленин, Мао Цзе Дун, Хитлер и Пол Пот. Държавникът облечен в демократично изразеното доверие на съгражданите си носи отговорност за миналото - което не е създадено лично от него, защото най-важният компонент на едно демократично управление е неговата приемственост. На основата на тази приемственост може да се разгърне и най-радикалната промяна за обновление на държавата и обществото. Защото миналото очертава стартовата площадка на промяната към бъдещето.  Доналд Тръмп не дължи нищо на миналото. Той не дължи нищо на факта, че трансатлантическата връзка на патронаж от страна на Вашингтон към западна Европа след разгрома на Хитлер на практика създаде и утвърди ролята на САЩ като свръхвелика сила. Той не счита за необходимо да си припомня, че съвременният германски пацифизъм е продукт на една радикална денацификация, която промени из основи колективното съзнание на немците и Америка бе основнен фактор за създаване и утвърждаване на тази нова германска идентичност. Тръмп не дължи осъзнаване на факта, че ЕС е инструмента за преодоляване на ексцесите на европейския национализъм, довели до две саморазрушителни войни. От разрухата, между впрочем, Европа бе извадена с помощтта на плана Маршал и с решимостта на своите големи държавници да създадат нова общност от европейски нации, надраснали ограниченията на конфликтната си идентичност. Тръмп не обича ЕС - той му мирише на една прекалено силна Германия и на една прекалено равноправна Европа, която остава лоялен партньор на Америка, но притежава достойнството сама да се променя - макар и бавно и трудно.  Тръмп няма нужда от съюзници. Обединените в съюзи американски партньори са достатъчно силни за да не позволят открит диктат. Подобно на Вл. Путин, Тръмп обича да общува с лидери на отделни, за предпочитане уязвими и крехки държави, на които може да се нарежда, и с които не се налага да се споразумяваш. Тръмп се чувства доста по-комфортно с враговете си, отколкото със съюзниците си. Неговият свят е тъмна и опасна гора, в която той има честта да бъде най-мощният властелин, призван да подчинява или отстранява другите. Това е ключът към разбиране на неговата дълбока психологическа близост с Путин. През годините след идването си на власт Путин бе непрекъснато убеждаван да се присъедини към щастливия мирен свят на съвременна Европа. Вижте колко хубаво живеем, казваха му западните лидери. Обитаваме красив парк, в който вече няма хищници, вегетарианци сме, берем цветя и плетем венци на своята близост и еднинство. Путин се дразнеше на тези оферти. Неговият свят бе и си остава джунгла, населена с опасни хищници. Да тръгне в джунглата без пушка на рамо и да бере цветя и гъби му се струваше най-идиотското занимание, в което могат да го ангажират. С приятеля Доналд разговорът е друг - независимо дали ще се бият или ще се помиряват, те могат да се разберат с две думи или дори с едно кимване с глава.  Европа няма право да се оплаква от отношението на Тръмп към нея. Ние изгубихме доста години в непростима инерция и илюзии на фона на очевидното нашествие на една нова епоха на все по-арогантно съперничество, в което място за невъоръжена добронамереност няма. Не зная дали ще ни се наложи да харчим 4 на сто за отбрана. Притеснявам се да не ни се наложи спешно да харчим повече. Мисля, че нямаме право на избор на свят, в който да живеем - светът отново става труден, навъсен и подчинен на състезанието на твърдата сила. Можем да избираме ролята си в този свят - или сме общества, решени да останат в челото на световната цивилизация с икономика, свобода и човечност, или сме готови да се подчиним на чужда решимост да бъдем маргинализирани. Между впрочем Доналд Тръмп е Америка - но само част от Америка. Поне досега Америка е била велика страна защото никой не е успял да пречупи нейната решимост да бъде \"града на хълма\" - образец за свобода в един свят, който далеч не винаги цени и отстоява свободата. Не знаем дали Тръмп ще остане в Белия дом за един или за два мандата, но Америка ще остане на хълма доста по-дълго от следващите 7 години. Ние сме длъжни да съхраним и утвърдим това, в което вярваме независимо от това какви предизвикателства ще ни предложат тези седем оставащи години.  Тръмп подкрепи Брекзит, предложи сделка на Макрон за да излезе от ЕС. Сигурно е готов и на други стъпки за да постигне раздружаването на Европа. Тръмп принадлежи на политическо движение от крайната американска десница, чиито конспиративни теории отдавна разглеждат обединението на Европа като враждебен на Америка процес. Не е по силите ни да променим мирогледа на тези хора. Но те са само част от Америка. Трансатлантическият алианс за сътрудничество е ценностна общност преди да бъде властова общност и общност за сигурност. Ние ще дадем разумния си дял в отбраната на западния свят.  Но това не бива да става под диктат - това трябва да бъде резултат от споразумение между съхраняващи достойнството си нации и граждани от двете страни на Атлантическия океан. Европа е под заплаха - не от Доналд Тръмп, а от новия свят, в който живеем. Трябва да се защитим със собствени сили, за да съхраним по-широките съюзи, гарантиращи нашата сигурност.  ", "date": "2018.07.12", "title": "Огнян Минчев: Тръмп няма нужда от съюзници, той се чувства по-комфортно с враговете си "}
{"url": "http://epicenter.bg/article/Borislav-Tsekov--SASht--Rusiya-i-Kitay-sa-osnovnite-stalbove-na-novata-geopoliticheska-arhitektura-/159042/11/33", "text": "Новата геополитическа архитектура на света е базирана на три основни стълба – САЩ, Китай и Русия. Това каза в интервю за Агенция „Фокус“ д-р Борислав Цеков - доктор по конституционно право, основател на Института за модерна политика, познавач на политическите процеси в Америка и привърженик на политиката на президента Тръмп, по повод срещата на върха на НАТО.  „Това са държавите с глобален военно-политически потенциал и влияние. Тръмп търси баланс в интересите и това е най-важното. Упорито някои повтарят клишето, че той понеже бил бизнесмен и затова мерел всичко в пари, а не в политически ценности. Това са пълни глупости. Тръмп и консерваторите имат за цел да се установи международен ред, основан на една основна ценност – баланса“, коментира Цеков.  По думите му при това балансът е съчетан с конкуренцията и взаимно зачитане на интересите като основна ценност, а не е базиран на силовия “износ на демокрация” по троцкистки маниер, както соросоидите.  „Казвам “троцкистки” не като метафора. Същото е, само че при троцкизма се наричаше “износ на революция”. Между впрочем, малцина у нас знаят, че генезисът на американските неоконсерватори е изцяло троцкистки. Основателите на това идеологическо течение през 60-те години като Ървин Кристъл и други нюйоркски интелектуалци, по онова време са убедени троцкисти. В този контекст, политиката на президента Тръмп към НАТО е съвсем разбираема“, подчерта Цеков.  По думите му опитите на Туск и други евробюрократи да обясняват как ЕС е бил най-важният съюзник на САЩ са неточни.  „Най-важните и лоялни съюзници на САЩ винаги са били и ще си останат Великобритания, Япония и Австралия. Не Германия, не Франция, не Европейската комисия. НАТО в този смисъл вече е повече бреме, отколкото полезен инструмент на американската политика. Бреме в най-буквалния смисъл – американските данъкоплатци плащат от джоба си сигурността на богатите държави от Западна Европа. Плащат, за да могат Берлин, Париж и Брюксел да се изживяват като “велики” глобални сили. Това очевидно вече не е приемливо за САЩ“, каза още Борислав Цеков.  ", "date": "2018.07.12", "title": "Борислав Цеков: САЩ, Русия и Китай са основните стълбове на новата геополитическа архитектура "}
{"url": "http://epicenter.bg/article/Prof--Boyan-Biolchev---Dostoen-duh/159043/11/0", "text": "    Наградата на името на Патриарха на българската литература Иван Вазов не е съвсем на патриаршеска възраст (връчва се от 1970 г.), а нейният последен засега носител Боян Биолчев, е обдарен с късмета да е прехвърлил поне ДядоВазовото житейско многолетие. Голямото литературно отличие е учредено от родното място на твореца – Сопот и Министерство на културата, и за пръв носител е прогласен класикът на българската книжовност Димитър Талев, макар и посмъртно, три години след кончината му през 1967 г. Дали е случаен фактът, че родът Талеви и родът Биолчеви са от Прилеп и до прокуждането на македонските българи от родните им места към началото на миналия век, Талеви и Биолчеви са съседи, а в общата им ограда е направен комшулук (малка порта през дебелия зид), та да си общуват по-напряко?   Още по-удивително е съвпадението, че преселвайки се в стара България, около София, в Бистрица, Талеви и Биолчеви отново се озовават на една улица, където къщите им са и до ден днешен – само че една срещу друга. И тук вече идва ред на неслучайностите.   Начеващият белетрист Боян Биолчев научава, че баща му, професорът по ерозия на почвите Асен Биолчев, е дал някои от първите му разкази на приятеля си Димитър Талев, за да чуе неговата оценка. Младият Боян е поканен на разговор от класика Талев. Ще спестим излишните похвални клишета. Боян Биолчев завинаги запаметява сдържаните, мъдри, дълбоки слова на Димитър Талев: “И ние не пишем като дядо Вазов, и вие няма да пишете като нас!” Какво усещане за същината на литературното развитие! Само върху тези проникновения на Талев биха могли да се изпишат немалко страници…   Но да си дойдем на думата. Почти пет десетилетия след “учителя” Талев, “ученикът” Биолчев получи заслуженото признание. Самият Боян Биолчев повече от половин век “дълбае” дебрите на българската книжовност: писател, учен, общественик.   След като завършва Ягелонския университет (Полша) пътят му е свързан съдбовно с най-старото висше училище у нас – Софийския университет “Св. Климент Охридски”. Научно-творческите му превъплъщения са много: от асистент и декан на Факултета по славянски филологии, до професор и ректор и то през едни от най-трудните години на прехода у нас от края на XX и началото на XXI век. Ала Боян Биолчев никога не е живял и никога не се е нагаждал според епохите и модите на деня.   Още от първите си асистентски часове е сред най-любимите млади преподаватели, а пък сега е сред най-любимите “зрели” такива. Онези, които сме работили с него в университетския вестник “Софийски университет” (Боян Биолчев бе негов главен редактор от 1980 до 1990 г.) и досега се обръщаме към него с прозвището “Главен”. Като главен редактор на този уж ведомствен вестник Боян съумя да създаде атмосфера на равнопоставеност, свободолюбие, духовна разкрепостеност в условията на един режим, който сега определяме като тоталитарен, ала да го живееш в ония години понякога си беше доста потискащо, защото властта зорко следеше именно хората на духа.   Под “крилото” на Боян Биолчев се формираха доста ярки личности, емблематични за съвременния духовен живот на България – журналисти, писатели, хора на науката и изкуството, сред които: Любен Дилов – син, Ники Кънчев, Димитър (Джими) Найденов, Валери Тодоров, Георги Гълов, Деян Енев, Пламен Енчев, Михаил Вешим, Георги Бойчев…   Всички помним уроците на Главния, че свободата на словото е преди всичко резултат на свободния дух. Този дух писателят Боян Биолчев е вдъхнал на своите творби, а онези, които са имали удоволствието да слушат разговорната му реч на живо, разбират защо и в белетристичните му бисери афористичният изказ, иронията и самоиронията са пълнокръвна форма на съществуване, където “аз”-ът от живота се пропива с художественото, за да се слеят в един запомнящ се свят, какъвто сътворява истинският майстор на словото.             Радвам се, че толкова ярък и талантлив писател и интелектуалец получава най-високата литературна награда на името на Иван Вазов. И критиката, и широката публика познават Биолчев като сериозен учен полонист, един от най-добрите ректори на Алма Матер. Един от примерите на творци, притежаващи не само впечатляващ талант, но и силен и последователен характер. В това отношение той потвърждава Далчевия тезис, че е добре талантът да е съчетан и с категоричен характер. Под печат сега е повестта му “Преселението”, която показва способността на Биолчев да разгръща трагически сюжети. Тя пресъздава изключителната драма на нашите предци – българите, прокудени от Източна и Западна Тракия след Междусъюзническата война.     Познавам проф. Биолчев от доста време. С него работехме заедно един мандат, когато той беше ректор на СУ, а аз негов заместник. Той е човек, който много бързо схваща основната тематика и може да реагира много бързо на момента. Винаги е готов със своето мнение, но предварително се запознава с особеностите по темата. Интелигентен човек, желае да знае много неща, включително и тези извън неговата тематика. И най-важното – той може много бързо да даде мнение, което според неговите възможности е достатъчно интелигентно и може да послужи като отправна точка при едни бъдещи дискусии.     Той е един от най-добрите ни съвременни писатели. Сборникът му “Белег” е образец за късия разказ. От него човек може да гледа по-добре на живота, на природата, на хората около нас, да ги вижда не като герои, а като обикновени хора. Да създава известен трагизъм на живота, но да се отнася към него със стоическо примирение, но и с насмешка. Романът му “Амазонката на Варое” е истински шедьовър и образец на комичния роман изобщо. Като се започне от Рабле, мине се през “Дон Кихот” на Сервантес и се стигне до “Швейк” на Хашек. В историята на българския роман не е познато досега такова пародийно третиране на жанра исторически или героичен роман.    ", "date": "2018.07.12", "title": "Проф. Боян Биолчев –  Eдин достоен дух, който никога не се е нагаждал според епохите и модите"}
{"url": "http://epicenter.bg/article/Evropeyskiyat-sayuz---Ne--konventsionalnata-poyava-na-edna-svrahsila/159057/11/0", "text": "      „Аз съм категорично против [създаването на] една европейска свръхдържава!“ - заяви Жан-Клод Юнкер, председател на Европейската комисия, на пресконференция в началото на тази година, когато беше запитан как ще отговори на коментара на Борис Джонсон, че превръща ЕС в свръхдържава. Въпреки това някои от политическите начинания на Комисията правят това заявление да звучи неискрено.   Понастоящем ЕС е конгломерат от държави, обединени в свободен пазар, който обаче няма право да разследва, задържа или налага наказания на отделни личности. Поради това ЕС не се вписва в дефиницията за държава на Макс Вебер, а именно: „човешка общност, която (успешно) поддържа монопола за легитимна употреба на физическа сила върху дадена територия“. Ако Истанбулската конвенция (ИК) бъде ратифицирана от ЕС, е вероятно това да се промени.   ИК е конвенция на Съвета на Европа, която се противопоставя на насилието срещу жени и на домашното насилие. Въпроса за ратификацията на ИК се превърна в разделителна сила в немалко европейски държави. Поддръжниците на ИК претендират, че целта на конвенцията е борбата с насилието срещу жени. Обществено консервативните противници са на мнение, че в немалко страни този документ ще наложи в правото непознато досега различие между „пол“ (sex) и „социален пол“ (gender). България, Чехия, Унгария, Ирландия, Латвия, Литва, Люксембург, Словакия и Обединеното кралство все още не са ратифицирали този документ.   Дебатите относно ИК ясно показват, че лево-либералните медии и неправителствените организации са се превърнали във важен инструмент на Брюксел за налагане на влияние върху страните-членки. Следователно не е за учудване, че ратификацията на ИК налага и задължението да се осигурят допълнителни правителствени ресурси за тяхната дейност (Член 8). Но ако изследваме по-внимателно ИК, се вижда, че в нея са заложени много по-важни въпроси от задължението да се създаде финансова сигурност за ляволибералните идеи точно преди предстоящите през 2019 европейски избори, на които може да се очаква политическа промяна.   Допреди година само индивидуални държави се включваха в ИК. Но на 13 юни 2017 г. комисар Вера Йоурова подписа документа от името на Европейската комисия, като така засвидетелства намерението на ЕС да стане част от ИК чрез единодушно гласуване на Съвета на Европейския съюз. Тази стъпка е показателна с оглед на задълженията, които се поемат с ратифицирането на този договор, а именно: „предотвратяване, разследване, наказване и обезщетяване на актове на насилие ... причинени по престъпен начин от недържавни извършители“.   Така че ние трябва да запитаме как ЕС ще е в състояние да изпълни поетите задължения, посочени в конвенцията, без да има централизирано разследване, правоприлагане и места за лишаване от свобода и няма право да упражнява власт над отделни личности. За нас има две възможни обяснения:   1. Брюксел поема задължения, без да има намерение да ги изпълни;   2. Централизирано разследване, правоприлагане и места за лишаване от свобода на ЕС са в процес на учредяване. С други думи, ИК би могла да осигури единодушно гласуване на Съвета на ЕС, за да може да бъдат изгради институции, чрез които да упражнява власт директно върху отделни личности, като така ще трансформира ЕС от свободен пазар в свръхдържава.   Интензивността, с която Брюксел действа, за да принуди отделните страни-членки да ратифицират конвенцията, ни навежда на мисълта, че вторият сценарий е по-правдоподобен. През последните 200 години Наполеон, Хитлер и Сталин са правили опити за политическа консолидация на Европа. Днес вероятно ставаме свидетели на четвърти опит. Той, както и предишните три, сигурно няма да успее, но отново народите на Европа ще платят висока цена.   Опитът за ратификация на Истанбулската конвенция от Европейския съюз и планът да се ремоделира еврозоната в трансферен съюз са недвусмислени знаци, че Брюксел се опитва да създаде свръхдържава без публичен дебат и без да е получено съгласието на европейските народи. За да успее, тази значима промяна трябва да се състои преди европейските избори през май 2019 г., когато противниците на сегашния европейски елит вероятно ще станат достатъчно влиятелни, за да го блокират.   Така че с оглед на решителната вербална опозиция на г-н Юнкер срещу създаването на европейска свръхдържава, е подходящо да си припомним съвета на Ото фон Бисмарк: „Никога не вярвайте на нищо в политиката, докато то не е официално опровергано“.   Статията е публикувана на адрес: ", "date": "2018.07.12", "title": "Европейският съюз: (Не) конвенционалната поява на една свръхсила"}
{"url": "http://epicenter.bg/article/Borislav-Tsekov--Globalniyat-red-shte-se-opredelya-ot-SASht--Rusiya-i-Kitay--ES-i-NATO-sa-stranichen-faktor/159065/11/34", "text": "     Нищо изненадващо не се случва. Президентът Тръмп стъпка по стъпка изпълнява своята политическа платформа, която получи подкрепата на американските граждани. Отива си статуквото и международният ред, наложени от неолибералния глобализъм след края на Студената война. Затова и старите елити и структури, които са продукт на това статукво, са в истерия и оказват ожесточена съпротива. Този ред се основаваше на разбирането за еднополюсен свят, в който САЩ е имперски център и глобален полицай, а ЕС е неин “храненик” и привилегирована периферия. Икономическият аспект на тази геополитическа концепция се базираше на т.нар. Вашингтонски консенсус, който постулираше свободна търговия, дерегулация и постепенно размиване на националните държави. В най-футуристичните си представи, идеолозите на тази концепция привиждаха “световно правителство”, което да замени суверенните държави на основите на един “глобален конституционализъм”. Разпадът на двуполюсния свят след рухването на Берлинската стена, съвсем естествено доведе в началото до консенсус във всички краища на политическия спектър, че либералната демокрация и свободната пазарна икономика са единствена демократична алтернатива за обществата. Но постепенно положителните им страни избледняха и се появиха сериозни негативни ефекти – разрастване на неравенствата, разрушаване на цели национални икономики, безжалостно господство на корпорациите над суверенните нации и гражданите, опити за подмяна на социо-културния код на съвременната цивилизация чрез джендър-идеологията и агресивния атеизъм и пр. Либерализмът, който някога беше идеология на свободата, беше извратен от крайностите на неолиберализма. В политически план, в Америка още от времето на Рейгън се възцари симбиоза между неоконсерваторите и неолибералите в двете партии, които проповядваха тази концепция. За улеснение ще ги наричам с обобщаващото понятие “соросоиди”. Поради това нямаше значими разлики между републиканци и демократи, те станаха като “Кока-кола” и “Пепси”. Тази симбиоза предприе агресивна политика към Русия, насочена към нейното разграждане и овладяване на необятните й ресурси. Не си ли спомняте как преди 20 години някои кръгове лансираха сценарии за разпад на Русия на 6 държави, от които Сибир – най-богатата на ресурси и суровини територия – да бъде васален съюзник на САЩ. У нас даже разни соросоиди и Мони Паси папагалстваха тези сценарии. Не забравяйте, че в последните две години от управлението си Обама и Хилъри изправиха света беше на ръба на нова война. Но както винаги в подобни сюблимни моменти, американската нация извърши полезна и дълбока политическа промяна, която даде нова перспектива. Неолибералният глобализъм е твърде вероятно да се окаже от грешната страна на историята, ако линията на Тръмп се утвърди с евентуален втори негов мандат. Както отбелязах още преди последните президентски избори в САЩ, възходът на Доналд Тръмп бележи пълен идеологически обрат във Вашингтон, който, ако успее да преодолее истеричната съпротива на стария ред, ще промени света към по-добро. С Тръмп управлението в САЩ се върна в старите американски консерватори, които за последен път бяха на власт при Ричард Никсън. Те имат съвсем друга геополитическа и икономическа доктрина.     Разведряване, реализъм и деглобализация във външната политика. А в икономиката - национален протекционизъм, защита на работническата класа чрез ревизия и отмяна на споразуменията за свободна търговия, намаляване на данъците по цялата социална стълбица. За да разберете политиката на Тръмп, спомнете си политиката на Никсън на международната арена. Никсън поде линия на разведряване с тогавашния СССР, размрази отношенията с Москва и тръгна към ограничаване на въоръженията - договорите САЛТ 1 и САЛТ 2. После направи историческият пробив – новият курс към Китай, срещна се с Мао Дзедун и пр. Това са възгледите на старите американски консерватори – баланс на световната арена, конкуренция, а не войни. Истината, която често се замъглява от пропагандата на соросоидните медии и анализатори е, че Демократическата партия на САЩ е по-скоро “партия на войната”, а Републиканската – “партия на мира”. Демократите започнаха Корейската война. Демократите въвлякоха САЩ във войната във Виетнам. Вижте демагогията – демократът Кенеди ескалира до крайност Виетнамската война, прати 550 хиляди американски войници и увеличи военния бюджет до 25 милиарда. Но и до днес е етикетиран като едва ли не “миролюбец” и “гълъб на мира”. Което е пълна лъжа. А консерваторът Никсън дойде на власт с послание за “мир с достойнство”, постепенно извади САЩ от военната авантюра, намали военното присъствие там повече от 20 пъти – до 24 хиляди войници, и редуцира бюджета до 3 млрд. Накрая подписа мир. Но соросоидната пропаганда го представя и до днес като “ястреб” и “военолюбец. Историята се повтаря – демократът Обама разруши Либия и Сирия, насъска мракобесни сили в Украйна, но получи Нобелова награда за мир. А Тръмп, който иска разведряване в световната политика и направи историческият пробив със Северна Корея, е определян от соросоидите като “агресивен” и “опасен”. Той наистина е опасен, но само за статуквото на соросидните елити и техните глашатаи, за онази “империя на злото, изплетена от НПО-тата на Сорос”, както писаха преди време някои американски медии. Както сочи последното проучване на една от най-авторитетните социологически агенции в САЩ – “Зогби”, повече от половината от американските избиратели идентифицират Тръмп като “борец със статуквото във Вашингтон”.     Новата геополитическа архитектура на света е базирана на три основни стълба – САЩ, Китай и Русия. Това са държавите с глобален военно-политически потенциал и влияние. Тръмп търси баланс в интересите и това е най-важното. Упорито някои повтарят клишето, че той понеже бил бизнесмен и затова мерел всичко в пари, а не в политически ценности. Това са пълни глупости. Тръмп и консерваторите имат за цел да се установи международен ред, основан на една основна ценност – баланса. При това съчетан с конкуренцията и взаимно зачитане на интересите като основна ценност. А не базиран на силовия “износ на демокрация” по троцкистки маниер, както соросоидите. Казвам “троцкистки” не като метафора. Същото е, само че при троцкизма се наричаше “износ на революция”. Между впрочем, малцина у нас знаят, че генезиса на американските неоконсерватори е изцяло троцкистки. Основателите на това идеологическо течение през 60-те години като Ървин Кристъл и други нюйоркски интелектуалци, по онова време са убедени троцкисти. В този контекст, политиката на президента Тръмп към НАТО е съвсем разбираема. Между другото, още през 1987 г. Тръмп публикува във водещи вестници открито писмо до американската нация, в което настоява Япония и други богати съюзници на САЩ да си плащат сметките за военна сигурност, която им гарантира Вашингтон. Днес той последователно продължава тази логика. Глобалните фактори са САЩ, Китай и Русия. Вашингтон при администрацията на Тръмп се стреми да има директни отношения с Пекин и Москва. В тази мозайка регионални сили като Германия и Франция не са необходими нито като посредник, нито като буфер за САЩ. Опитите на Туск и други евробюрократи да обясняват как ЕС бил най-важния съюзник на САЩ са неточни. Най-важните и лоялни съюзници на САЩ винаги са били и ще си останат Великобритания, Япония и Австралия. Не Германия, не Франция, не Европейската комисия. НАТО в този смисъл вече е повече бреме, отколкото полезен инструмент на американската политика. Бреме в най-буквалния смисъл – американските данъкоплатци плащат от джоба си сигурността на богатите държави от Западна Европа. Плащат, за да могат Берлин, Париж и Брюксел да се изживяват като “велики” глобални сили. Това очевидно вече не е приемливо за САЩ. Единият вариант е богатите европейски държави от НАТО да се включат равностойно в плащането на сметките. Тръмп говори за тях, не за бедните като България. За да се запази сегашното статукво в НАТО трябва да има реставрация - соросоидите отново да се върнат в Белия дом. Напълно е възможен и друг вариант - при втори мандат на Тръмп, ако има такъв, НАТО да бъде реорганизирано по начин, който напълно го изпразва от сегашното му съдържание и САЩ да намалят своите военни ангажименти към Европа. Разбира се, ако процесите се развият така, НАТО няма да бъда заличен тотално. Това са гигантски структури, бюрокрация, интереси и никога не си отиват отведнъж, дори когато историческата им роля е приключила. Вижте например СИВ, който беше разпуснат след падането на социализма, но и до днес функционира със затихващи функции неговата международна банка. Вероятно ЕС ще трябва да започне сам да се грижи за сигурността си, да сформира свои съюзни въоръжени сили.     Всъщност, държавите в Западна Европа са свикнали да живеят на чужд гръб. Тяхното богатство обаче не се дължи на някакви специални таланти и способности на германци, французи и пр., а на грабежа на чужди ресурси. “Позлатените” улици на Лондон, Париж, Мадрид са станали възможни чрез векове колониален грабеж на Африка, Азия и Америка. Техните икономики са получили своята капиталова и ресурсна база, върху която да градят благоденствието си именно от това. За разлика от Източна Европа и Русия. В нови времена Западна Европа отново свикна да живее на гърба на американските данъкоплатци. Планът “Маршал” и парите на американците възстановиха следвоенна Западна Европа. И ако това тогава имаше своята ясна логика в контекста на противопоставянето на съветския лагер, то днес Тръмп не вижда никакви разумни причини Америка да продължи да плаща преобладаващата част от разходите на НАТО. Военно-политическият капацитет на ЕС обективно му отрежда мястото на регионален политически фактор, който изпълнява глобалния дневен ред, а не го определя. Както казах, глобалният дневен ред все повече ще се определя от триадата “Вашингтон-Пекин-Москва”.    ", "date": "2018.07.12", "title": "Борислав Цеков: Глобалният ред ще се определя от САЩ, Русия и Китай, ЕС и НАТО са страничен фактор"}
{"url": "http://epicenter.bg/article/-quot-Doyche-vele-quot--Erdogan-samo-otlaga-neizbezhnoto-fiasko-/159069/11/33", "text": "Отсега нататък Ердоган ще има по-силно влияние върху Централната банка. А новият финансов министър на Турция е негов зет. \"Ердоган подсилва своята лична власт за сметка на институциите\", казват експерти.  В понеделник турската лира преживя два удара. И то в рамките на няколко часа. Първо тя понижи стойността си с 3,5%, след като Ердоган изненадващо назначи своя зет за бъдещ министър на финансите. Същевременно стана ясно, че бившият вицепремиер Мехмет Шимшек, който минава за пазарно ориентирана личност, вече няма да е член на правителството. \"В новото правителство на Ердоган не се виждат пазарно ориентирани сили. Вместо това в кабинета цари шуробаджанащина. А това е лош сигнал\", казва валутната експертка от \"Комерцбанк\" Антие Префке.    Назначаването на зетя на Ердоган за финансов министър е израз и на ясно изразената воля на президента да постави под своя контрол една досега независима институция - Централната банка на Турция. Още преди няколко дни Ердоган заяви, че в бъдеще иска да оказва по-голямо влияние върху Централната банка. А само няколко часа след като положи клетва като президент, подписа декрет, съгласно който държавният глава еднолично ще назначава председателя и зам.-председателя на Централната банка.  \"Ето, че опасенията, които се надигнаха след неуспешния опит за преврат, сега стават реалност\", казва икономистът от \"Юниън Инвестмънт\" Маурисио Варгас. \"Ердоган подсилва своята лична власт за сметка на турските институции, а това развитие плаши инвеститорите на капиталовите пазари\", добавя експертът.  Инвеститорите в турския пазар за ценни книжа дръпнаха аварийната спирачка и курсовете на акциите тръгнаха стремглаво надолу. И турската лира отдавна се бори с един сериозен проблем: тя загуби заначително от стойността си спрямо другите валути. Сега в обменните бюра човек трябва да плати 5,70 турски лири за едно евро. Само преди година обменният курс беше 4 към 1. А през 2013 година хората плащаха по 2,50 турски лири за едно евро.  Затова и много предприемачи са изправени пред сериозни проблеми. Слабата турска лира усложнява ситуацията на много фирми, които имат дългове в чужда валута. Много от тях понастоящем се опитват да преструктурират дълговете си.  Турското население също страда: слабата турска лира оскъпява вноса в Турция, което от своя страна води до покачване на цените. Инфлацията в страната галопира. През юни тя достигна 15%. И турците го забелязват по изтънелия си портфейл.    При подобна ситуация би трябвало Централната банка да се намеси категорично. И тя го стори. През юни банката повиши лихвите от 16,5% на 17,75%. Тези наложителни мерки на икономистите обаче са трън в очите на Ердоган. Той иска ниски лихви, за да поддържа свиващата се икономика. Затова турският президент обяви намеренията си за по-силно влияние върху Централната банка и вече предприема първи стъпки, за да затвърди това свое влияние.  Наблюдателите смятат, че независимо от силното си влияние върху Централната банка Ердоган само отлага неизбежното фиаско. Проблемите, които ще станат видими много скоро, ще бъдат много по-големи от сегашните, казват те.  ", "date": "2018.07.12", "title": "\"Дойче веле\": Ердоган само отлага неизбежното фиаско "}
{"url": "http://epicenter.bg/article/Erdoganizmat-v-Turtsiya/159020/11/0", "text": "  След полагането на клетва (от страна на преизбрания президент Ердоган) и последвалата церемония по встъпване в длъжност, в историята на Република Турция стартира нов режим. Всъщност той не е чак толкова нов. След като беше избран за президент на преки избори, Реджеп Ердоган де факто беше обявил президентската система. Смяната на режима, която започна буквално през 2014 г. и се утвърди постепенно с нарушаването на Конституцията, се официализира четири години по-късно.   Ние знаем каква политическа, икономическа, социална и културна политика стои в основата на този режим. Става дума за една политическа мощ, която е на власт от петнайсет години насам и която с всяка година увеличаваше дозировката на авторитаризма, особено през втората половина от властването си. Днес вече официално стартира режимът, който е изграден от човека, успял най-после да наложи своето управление, свързано пряко със самия него и който години наред натискаше както обществото, така и партията си, за да се премине към такъв тип режим.   Основната характеристика на новия режим, който официално се нарича „президентска република с правителствена система“ е, че всички власти са концентрирани в един център, в ръцете на един човек. Другата отличителна черта е, че легитимността му се опира на изборите, които се проведоха в условията на натиск и неравнопоставеност, но протекоха в конкуретна среда. Третата особеност на този режим е, че електоратът, който го подкрепя, го прави не толкова заради партийни или идеологически подбуди, а от преданост към една личност. Това съставлява основната жилка на този режим. Това е някаква автокрация, чиято легитимност е обновена чрез избори и е подкрепена от идеология, основана на популизма и ислямистко-националистически синтез. Ето това е нещото, което носи силен отпечатък върху новия режим в Турция. Това се нарича ердоганизъм.   Не знам кога за пръв път е използвано понятието ердоганизъм. Доколкото си спомням, започна да се споменава някъде към първата половина на 2014 г. Ако не се лъжа, аз за пръв път използвах този термин след президентските избори през 2014 г. После Ердоган натискаше за президентска система, през 2015-а приложи в действие стратегията на хаоса, за да анулира резултатите от изборите, проведени на 7 юни същата година и в периода след опита за преврат на 15 юли, окачествен от него като „дар от Бога“ – истината за това стана ясно по-късно – понятието ердоганизъм започна да се употребява все по-често. В обемистото си изследване върху политическите течения в Турция, в частта за ислямизма Танъл Бора разглежда ердоганизма като отделно политическо формирование.   Режимът, който е съставен от консерватизъм, турски национализъм, ислямизъм и аферизъм (занимаване с афери) и вече е в действие, ще носи името на един човек, защото е пряко свързан с неговата личност. Твърдият и потиснически характер на режима черпи сила и вдъхновение от персонифицирането на властта. Ердоганизмът е вторият авторитарен режим, който се е сраснал с личността на един човек в историята на републиканска Турция след кемализма. Освен авторитаризма другата му прилика с кемализма е, че създава удобни на него граждани и съдържа амбициозен проект за социално инженерство, като политика за популяризиране и укрепване на всичко това. Но при ердоганизма този проект се опира на посредственост и внушителна некачественост. А това е една от основните контрасти между ердоганизма и кемализма. Може би е най-смислената разлика.   Новите културни кодове, които намират израз в противопоставянето на Запада и волята за прпомяна на цивилизационните постулати, доизграждат тази противоположност.   Един идеолог, който е и радетел на навия режим окачестви нацията на ердоганизма с думите: „Хора, които обичат президента Ердоган и които не са изгубили автентичните си ценности.“ Като олицетворение на сливането на народа с държавата, идеолозите на ердоганизма окачествяват Реджеп Тйип Ердоган като човекът от народа, който е „набожен, консервативен, националист, предан“. Това се допълва от преимуществено осигуряване на обществени поръчки за своето обкръжение и близки фирми, което през 1920-те години в Турция се наричало аферизъм или неопатримониализъм.   Относителната крехкост на обществената подкрепа, на която се опира ердоганизмът и социалната съпротива срещу него, го кара да действа по-грубо в сравнение с еднопартийния режим на кемализма, да прибягва до по-мащабни действия при използването на груба сила и открит натиск, да превръща държавните институции в апарат за деспотично управление, игнорирайки напълно заслуженото право да бъдат заемани.   Ердоганизмът е белегът на новия самобитен и национален политически режим, който е щампован с някакъв ислямистко-националистически деспотичен консерватизъм.    ", "date": "2018.07.12", "title": "Ердоганизмът в Турция"}
{"url": "http://epicenter.bg/article/Aleksandar-Urumov-za-propovednitsite-na-dzhendar-ideologiyata--Nikakva-milost-za-vas--/159109/11/0", "text": "\"Съпругата ми и синът ми са учители. Ако някое момче в техните класове каже, че се чувства момиче, те са длъжни да се държат с него като с момиче. Ако откажат, ще имат неприятности. Това е реалността днес в моята страна\".  Казва ми го пенсиониран генерал от британската армия, докато отвън по \"Раковски\" минава гей парада - 9 юни.  Генералът е висок, достолепен мъж, типичен англичанин в обноски, в речник и в начина, по който контролира емоциите.  Ръководил е специални сили в мисии на Кралската армия по света. Участвал е в мисии, за които може само да се предполага.  Смел човек, без съмнение.  И когато ми говори за тези джендър-глупости, говори тихо и едва ли не се оглежда.  Деликатно-извинително споменава Брекзит.  - Не е нужно да се чувствате виновни, отвръщам - по-голямата вина за излизането ви от ЕС носи онзи пияница Юнкер и цялата банда анонимни бюрократи около него.  Генералът се споглежда с друг участник в разговора /трима сме/, пенсиониран офицер от шведската армия, който видимо набира смелост и с апломб ме пита дали може да ми зададе неудобен въпрос. Питайте, казвам, тези въпроси са ми любимите:-)))))  И тогава шведският ми гост ми задава въпрос, към който генералът проявява нескрит интерес:  - Не те ли опасно за теб да говориш така радикално?  - По-опасно е, ако мълча - отговарям.  Помълчахме след този отговор. Беше изчерпателен.  Не казах, че ако днес мълча, утре децата ни ще се страхуват да не си изгубят работата, ако вземат та обидят някое объркано дете с вменени му джендър-права от соросоидните престъпници.  Не казах, че ако днес мълча утре ще ме е срам да се погледна в огледалото.  Не казах онези думи на Брехт - че утре няма да ни питат колко трудно е било времето, а защо са мълчали поетите.  Не казах нищо от това, за да запазя достойнството на тези двама достолепни мъже, доведени до това положение.  Стана ми жал за тях...  Но към духа на лъжата, към разрушителната джендър-идеология - няма да има жал и няма да има милост!  Казвам го на соросоидите - да знаят.  Няма да има милост!  Колкото Христос прояви толерантност към дявола, точно толкова толерантност ще види джендър-идеологията от нас!  Да живее България!  Бог е с нас!  ", "date": "2018.07.12", "title": "Александър Урумов за проповедниците на джендър-идеологията: Никаква милост за вас! "}
{"url": "http://epicenter.bg/article/Sadat-na-ES-othvarli-zhalbata-na-Avstriya-sreshtu-AETs-vav-Velikobritaniya/159089/4/0", "text": "Европейският съд в Люксембург отхвърли жалбата на Австрия срещу строителството на ядрената централа \"Хинкли Пойнт С\" във Великобритания, съобщава Ройтерс. Според отсъждането подкрепата, която предлага британското правителство за проекта - гарантирани цени, не нарушава правилата на ЕС за държавна помощ. Централата получи одобрение от Европейската комисия през 2014 година. Брюксел отчете, че липсват достатъчни пазарни финансови инструменти, които да покрият рисковите инвестиции в проекта. По тази причина и държавната помощ за централата получи зелена светлина.  Австрия, която е дългогодишен противник на развитието на ядрената енергетика, обаче подаде жалба в съда срещу това решение. Мотивът на предходното правителство на страната е, че подкрепата за централата противоречи на политиката на ЕК за развитие на зелената енергия.  АЕЦ \"Хинкли Пойнт С\" трябва да бъде изградена до 2025 година от френската EDF и китайската China General Nuclear Power Corp. за сумата от 19,6 млрд. паунда. Британското правителство се съгласи да плаща гарантирани цени на централата, които са по-високи от пазарните.  Съдът обяви, че Великобритания има право да избира между различни енергийни източници. Очаква се АЕЦ \"Хинкли Пойнт С\" да осигури 7% от необходимата енергия на Великобритания. С нейна помощ страната ще може да затвори въглищните централи.    ", "date": "2018.07.12", "title": "Съдът на ЕС отхвърли жалбата на Австрия срещу АЕЦ във Великобритания"}
{"url": "http://epicenter.bg/article/Industrialnoto-proizvodstvo-v-Balgariya-raste-s-po-barzi-tempove-ot-srednoto-v-ES/159092/4/0", "text": "В България индустриалното производство се повишава с 1,8% на месечна база през май, след като през април се наблюдаваше свиване с 1,7%, става ясно от данни на Евростат. За, сравнение осредненият ръст на месечна база за ЕС е 1,2%.  Резултатът на България е по-добър от редица страни с положителен ръст на произвоството, сред които Холандия (1,6%), Испания (1%), Норвегия (0,9%), Финландия (0,9%), Италия (0,7%), Словения (0,7%), Гърция (0,4%) и Великобритания (0,4%). Отделно от това няколко страни отбелязват спад в производството - Дания (-2,8%), Португалия (-2%), Естония (-0,4%), Румъния (-0,4%), Франция (-0,2%), Латвия (-0,2%) и Люксембург (-0,1%).  На годишна база у нас няма промяна в показателя, което обаче също илюстрира подобряване на ситуацията, тъй като през април спрямо същия период на миналата година индустриалното производство отбеляза спад от 0,7%.  Изменение на годишна база  Индустриалното производство в еврозоната е нараснало с 2,4% на годишна база през май, следвайки повишение с 1,7% през предходния месец, съобщава tradingeconomics.com. Данните надминаха и консенсусната прогноза на пазара за ръст от 2,1%.  Ускоряване на растежа се наблюдава при междинните (с 2,3% спрямо 0,8% през април) и недълготрайните потребителски стоки (с 2,4% спрямо 1,2% през април). При капиталовите стоки също се наблюдава стабилен темп на нарастване, макар и с леко забавяне (с 3,9% спрямо 4% през април). Производството на енергия обаче се свива с 1% през май, като през април спадът беше с 1,1%. Понижение се отчита и при дълготрайните потребителски стоки с 0,2%.  В Европейския съюз индустриалното производство е нараснало с 2,4% (спрямо 1,9% през април), тъй като производството на междинни и недълготрайните потребителски стоки е нараснало с по-бързи темпове – съответно с 2,2% спрямо 0,9% през април и 2% спрямо 1,1% през април. В същото време растежът на производството се е забавил както за дълготрайните потребителски стоки (1,4% срещу 1,9%), така и за капиталовите стоки (3,7% срещу 4,3%). Производството на енергия е намаляло с 0,8% през май след спад от 0,1% през април.  Сред държавите членки, за които има данни най-голямо е увеличението на промишленото производство на годишна база в Полша – 7,8%, Ирландия – 7,3%, Словения – 5,9%. В същото време най-голям спад се наблюдава в Малта – 6,3%, Дания – 3,3%, и Португалия – 2,6%.  Изменение на месечна база  На месечна база индустриалното производство се повишава с 1,3%, възстановявайки се от спад с 0,8% през април. Данните надвишават предварителните прогнози за ръст от 1,2%. Това е най-голямото увеличение на промишленото производство от ноември миналата година, като продукцията е нараснала в почти всички категории: дълготрайни потребителски стоки (2,1% спрямо -2,1% през април на месечна база); недълготрайни потребителски стоки (2,1% спрямо -1,1%); междинни стоки (1,6% спрямо -0,7%) и производството на енергия (0,5% срещу -5,2%). Само при капиталовите стоки производственият ръст се забавя до 0,6% от 2,2%.  В ЕС индустриалното производството е скочило с 1,2% след спад от 0,8% през април благодарение на ръста при потребителските стоки с дълготрайна употреба (2% спрямо -1,7%); недълготрайни потребителски стоки (1,7% спрямо -0,8%); междинни стоки (1,6% спрямо -0,6%). При капиталовите стоки също има ръст, макар и по-бавен спрямо април на годишна база - 0,6% спрямо 1,2%. Производството на енергия обаче продължава да пада (-0,1% срещу -4,4%).  Сред държавите членки, за които има данни, най-голямо увеличение на промишленото производство през май спрямо април е регистрирано в Литва (11,6%), Швеция (3,4%) и Ирландия (3,2%). Най-голям спад пък е отчетен в Дания – 2,8%, и Португалия – 2%.   ", "date": "2018.07.12", "title": "Индустриалното производство в България расте с по-бързи темпове от средното в ЕС"}
{"url": "http://epicenter.bg/article/Proekt--Nagrevaemite-bezdimni-tsigari-s-aktsiz-ot-40--ot-naloga-za-obiknovenite/159093/4/0", "text": "Нагреваемите бездимни цигари да бъдат облагани с акциз, който е 40% от налога за обикновените. Това предложи председателят на бюджетната комисия Менда Стоянова, цитирана от БНР. Текстовете бяха обсъдени от депутатите, а промените трябва да бъдат направени между първо и второ четене на промените на Закона за акцизите и данъчните складове. На първо четене комисията одобри промените по принцип, съобщи националното радио.  Промените трябва да засегнат не само нагреваемите бездимни цигари, но и всички други потенциални продукти, които съдържат тютюн, но не изискват горене за консумация му, обясни председателят на бюджетната комисия Менда Стоянова.  \"Акцизът, първо, да бъде с данъчна основа, количество тютюн, и второ, да бъде в размер, който да достига около 40 процента от конвенционалния акциз\", смята Менда Стоянова.  Бездимните нагреваеми цигари са по-малко вредни от конвенционалните, заради което трябва да бъдат облагани с по-нисък акциз, категоричен е Румен Гечев от БСП.  \"Не е ли ясно, че едните цигари, традиционните, съдържат освен никотин, аз даже се учудих, като казаха над осем хиляди токсични вещества, докато в тези цигари, които са само с нагряване, си остава вредната съставка – никотин\", посочи проф. Гечев.  Представители на тютюневи компании цитираха изследвания на международни организации, според които бездимните нагреваеми цигари нанасят по-малко щети върху здравето на пушачите, отколкото конвенционалните.   С увеличението на акциза, цената на новия тип цигари ще се вдигне от 5,50 на 6,50 лева, пресметна БТВ.  Първоначалното предложение на ГЕРБ, което предизвика спорове, предвиждаше двоен скок - на 10 лева. Поскъпването ще стане от 1 октомври.      ", "date": "2018.07.12", "title": "Проект! Нагреваемите бездимни цигари с акциз от 40% от налога за обикновените"}
{"url": "http://epicenter.bg/article/Do-edna-godina-vlizame-v-chakalnyata-na-Evrozanata-i-Bankoviya-sayuz--Ako-ETsB-ni-odobri-/159110/4/0", "text": "Днес на свое заседание Еврогрупата в присъствието на министъра на финансите Владислав Горанов и управителя на БНБ Димитър Радев обсъди изпратеното от тях на 29 юни 2018 г. съвместно писмо за намеренията на българските власти за присъединяване към ERM II и Банковия съюз. Това съобщиха от пресцентъра на Министерство на финансите.   Еврогрупата единодушно подкрепи изразените намерения на България в областта на банковия надзор, финансовия сектор и качеството на институциите и управлението. Еврогрупата заяви, че конструктивните дискусии през последните няколко месеца относно пътната карта за присъединяването на българския лев към ERM II днес доведоха до успешен резултат.   България ще започне тясно сътрудничество с Европейската централна банка и при добри резултати във финансовия ни сектор и работата на институциите в рамките на една година нашата страна може да влезе в т.нар чакалня на еврото – ЕРМ-2 и в Банковия съюз. Това стана ясно на специална пресконференция на Еврогрупата тази вечер, предаде бТВ.  „Приемаме, че България ще влезе едновременно в ЕРМ-2 и Банковия съюз и ще поеме последващи ангажименти след това”, посочи председателят на еврогрупата Марио Сентено. Той подчерта, че след кризата еврото е много по-солидно именно заради Банковия съюз. Нашата страна е първата, която едновременно ще влезе и в новата структура, и в еврозоната при успешен край на преговорите.  А те са свързани с подобряване на надзорните мерки в банковия и небанковия финансов сектор, подсилване на институциите, ефективна борба с прането на пари и още ред други, подчерта зам.-председателят на Европейската комисия с ресор „Евро” Валдис Домбровскис.  „ЕК и ЕЦБ ще следят за ефективното следване на ангажиментите на България. Ще продължим да следим съдебната реформа и борбата с корупцията и организираната престъпност чрез Механизма за сътрудничество и проверка”, заяви той.  В отговор на журналистически въпрос дали това значи, че чак след премахването на механизма нашата страна ще може да приеме еврото, той посочи, че няма такова изрично изискване, но напредъкът в областите под мониторинг е важен.  Решението дали България има място в ЕРМ-2 и Банковия съюз ще е на Надзорния съвет на ЕЦБ, като еврокомисарят подчерта, че при недостатъчен напредък нашата страна може да се окаже пред „чакалнята” и повече от една година.    ", "date": "2018.07.12", "title": "До една година влизаме в чакалнята на Еврозоната и Банковия съюз"}
{"url": "http://epicenter.bg/article/Dete-varna-portmone-s-nad-1200-leva-na-sobstvenika-mu/159066/3/0", "text": "11-годишно момче от Монтана върна портмоне с над 1205 лева на собственика му, съобщи БНР.   Любомир Любомиров с приятели и баба му били в кафене в центъра на Монтана. Момчето забелязало до една от масите портмоне и го предало на баба си. По-късно отишли в полицията, от където намерили собственика.   „Не съм се изкушил. Ако му ги бях взел, щеше да бъде лошо“.   Портмонето е на 78-годишния Иван Велков от Расово. Мъжът е земеделски производител и е горд с постъпката на малкия Любо:   „Възхитен съм. Такива да се раждат, българите. Знаех, че в България има, може да се единици. Точно аз улучих един от тях. Дано има още повече като него“.   Любо е завършил с отличен пети клас в 18-то училище в София. Изучава немски и английски език, а през лятото е в Монтана. За доблестната си постъпка той бе награден с благодарствено писмо от директора на полицията старши комисар Ивайло Антонов.  ", "date": "2018.07.12", "title": "Дете върна портмоне с над 1200 лева на собственика му"}
{"url": "http://epicenter.bg/article/Lozan-Panov-sadi-darzhavata--ne-iska-da-si-plashta-globata-/159083/3/0", "text": "Председателят на Върховния касационен съд Лозан Панов лично се зае да съди държавата, която му наложи глоба от 1000 лева, след като той не подаде декларация пред Сметната палата. Противно на очакванията, че съдия номер 1 няма да оказва натиск на съда и ще прати свой адвокат, Панов сам застана на банката като Матросов на амбразурата, предаде Канал 3.  Дело № 2353/2018 на председателя на Върховния касационен съд Лозан Панов е срещу Сметната палата заради наложената му глоба от 1000 лв. за отказа да подаде имуществена декларация. Точно преди година Сметната палата съобщи, че Лозан Панов е единственият член на Висшия съдебен съвет, който не е подал декларация за имуществото и доходите, неговите и на семейството му, за 2016 г.  През миналата година магистратите бяха задължени да подават декларациите по реда на Закона за публичност на имуществото на лица, заемащи висши държавни и други длъжности (ЗПИЛЗВДДД) пред Инспектората към ВСС, но за членовете на кадровия орган на съдебната власт остана задължението да го правят и пред Сметната палата. Точно това отказа да направи Панов.  Въпреки настойчивите опити на тогавашния председател на палатата Цветан Цветков административният ръководител на ВКС да спази нормативната уредба, той не го направи. Заради това в началото на 2018 г. на Панов е била наложена глоба от 1000 лв., която той незабавно е обжалвал.  ", "date": "2018.07.12", "title": "Лозан Панов съди държавата, не иска да си плаща глобата "}
{"url": "http://epicenter.bg/article/Tri-posledovatelni-katastrofi-na-magistrala--quot-Trakiya-quot--kray-Plovdiv-/159086/3/0", "text": "\"Три последователни пътнотранспортни произшествия са станали след 12:00 часа на автомагистрала \"Тракия\" в района на 134-ия километър в посока Бургас”. Това обявиха от ОДМВР-Пловдив.  По първоначални данни няма сериозно пострадали, но до отработване на случаите движението е затруднено и съществуват опасности за шофьорите, заради което от МВР призовават те да бъдат внимателни и да шофират със съобразена скорост.  ", "date": "2018.07.12", "title": "Три последователни катастрофи на магистрала \"Тракия\" край Пловдив "}
{"url": "http://epicenter.bg/article/Nyama-da-pusnat-predsrochno-ot-zatvora-mazha--osaden-za-smartta-na-malkiya-Paolo-/159087/3/0", "text": "Пловдивският апелативен съд отмени условното предсрочно освобождаване на Георги Сапунджиев, постановено от Окръжния съд в Стара Загора. Така осъденият ще трябва да изтърпи остатъка от наложеното му наказание, предаде Дарик.  Сапунджиев е осъден на шест години лишаване от свобода за това, че на 2 юни 2014 г. по непредпазливост причини смъртта на 4-годишния Паоло, като го блъсна с автомобила си в пешеходната зона на Стара Загора. Досега той е изтърпял малко повече от 4 години от присъдата си.  На 28 юни Окръжният съд в Стара Загора постанови, че Сапунджиев може да бъде пуснат предсрочно от затвора заради доброто му поведение, интереса му към религията и блестящите резултати на курса за отговорно шофиране. В края на юни съдът замени оставащото му наказание с година и десет месеца пробация с изпитателен срок.  Днес въззивният съдебен състав е отменил предсрочното освобождаване, като е приел, че спазването на установения в затвора ред и трудовата ангажираност на осъдения по време на изтърпяване на наложеното му наказание не са достатъчни доказателства за неговото поправяне. За добро поведение на Сапунджиев е бил променен режима на изтърпяване на наказанието от \"общ\" на \"лек\".  Отделно от това за положителните му прояви осъденият постоянно е бил поощряван с домашен отпуск до две денонощия, от пет денонощия и годишна почивка извън затворническото общежитие от открит тип. В тази връзка апелативните съдии са отбелязали рядко срещаната от затворническата администрация активност - за престоя на Сапунджиев до момента са издадени 29 заповеди за награждаване с домашен отпуск, който в рамките на по-малко от три години е в общ размер от 102 дни.  В същото време, в материалите към затворническото му досие съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина е прието, че с поведението си той не е дал предвидените в закона доказателства за своето поправяне, за да ползва привилегията на условното предсрочно освобождаване. Определението на Апелативния съд в Пловдив е окончателно.  ", "date": "2018.07.12", "title": "Няма да пуснат предсрочно от затвора мъжа, осъден за смъртта на малкия Паоло "}
{"url": "http://epicenter.bg/article/Ubietsat-ot--Lozenets--shte-bade-nastanen-v-psihiatrichnoto-otdelenie-na-bolnitsata-kam-Loveshkiya/159097/3/0", "text": "Съдът постанови обвиняемият за убийството в „Лозенец“ да бъде настанен в психиатричното отделение на болницата към Ловешкия затвор. Това съобщи пред журналисти след заседанието на съда служебният защитник на лицето адв. Гинка Маринова, предаде  а генция „Фокус“.   Съдебното заседание по искане на Софийска градска прокуратура за въдворяване на обвинения за убийството в „Лозенец“ се проведе при закрити врата, поради тежкото психично състояние на обвиняемия. След заседанието адвокат Гинка Маринова обясни, че причината за убийството е битов скандал за пари.   \"За съжаление, обвиняемият не си спомня нищо“, поясни адвокатът. Тя допълни, че той обяснява пред съда, че е бил в добри отношения с родителите си. „Бил е на работа в Черноморец, но са извикали майката, защото е започнал да се влошава. Изпадал е в кризи“, обясни служебният защитник.   На въпрос дали лицето е взимало лекарства за шизофрения, Маринова отговори, че обвиняемият е имал предписано медикаментозно лечение, но не си е пил редовно лекарствата и дори е използвал марихуана. Защитникът коментира, че заболяването му е констатирано отдавна.     В следобедните часове на 10 юли 2018 г. млад мъж с психични проблеми е убил баща си е и нападнал полицейски служители при опит да бъде изведен принудително от дома си. Майката на младежа е потърсила съдействие от служители в 4-то Районно управление. Жената е сигнализирала, че е била пребита от сина си, който в същото време е продължавал да нанася удари на баща си в жилището, в което живеят. На място незабавно е изпратен полицейски екип, който е предприел действия за принудително влизане в жилището. Полицаите са били посрещнати от въоръжения с два ножа млад мъж. Той е отведен принудително в център за психично здраве, а в жилището е намерено тялото на баща му, покрито с прорезни рани. Екип на Центъра за спешна помощ е констатирал смъртта му. По случая е образувано досъдебно производство.   По-късно министърът на вътрешните работи Валентин Радев уточни, че състоянието на нападнатите полицейски служители е добро. Той определи инцидента като много неприятен и заяви, че такива хора не трябва да се разхождат свободно. Главният секретар на МВР главен комисар Младен Маринов поясни, че извършителят на убийството все още е изключително агресивен и се опитва да нарани и хората от центъра, в който е настанен, за да избяга.", "date": "2018.07.12", "title": "Настаняват убиеца от „Лозенец“ в психиатрията на болницата към Ловешкия затвор"}
{"url": "http://epicenter.bg/article/Planinski-spasiteli-provezhdat-tezhka-operatsiya-po-spasyavaneto-na-17-godishen-belgiyski-skaut-v-Rila-/159106/3/0", "text": "Планински спасители от Благоевград провеждат тежка операция по спасяването на 17-годишен белгийски скаут в Рила. Това съобщиха за Радио „Фокус“ - Пирин от ПСС-Благоевград.  Група от 27 души на възраст 17-18 години са се движили по маршрута от Рилския манастир до Рилски езера. При изкачването си на 900 м над Рилския манастир един е от скаутитте е получил хипертонична криза.  В момента спасителите от ПСС-Благоевград провеждат акцията, която най-вероятно ще продължи до сутринта, ако се наложи транспортиране на младежа.  Това е същата група от белгийски скаути, които които изоставиха 18-годишно момче, на 8 срещу 9 юли при Додов връх.  ", "date": "2018.07.12", "title": "Планински спасители провеждат тежка операция по спасяването на 17-годишен белгийски скаут в Рила "}
{"url": "http://epicenter.bg/article/Zheni-Nacheva--Blizo-3-5-mlrd--leva-sa-zdravnoosiguritelnite-plashtaniya-na-Zdravnata-kasa-prez-2017-g-/159084/2/0", "text": "3,497 млрд. лева са здравноосигурителните плащания на НЗОК през 2017 година. Това каза зам.-министърът на здравеопазването и председател на Надзорния съвет на НЗОК Жени Начева по време на заседание на парламентарната здравна комисия, предаде репортер на Агенция „Фокус“. „Общият размер на приходите на НЗОК за 2017 г. е 3,581 млрд. лева. Разходите и трансферите са 3,571 млрд. лева“, обяви тя. „За спешна медицинска помощ увеличението на средствата е 6.4% в сравнение с 2016 г.“, посочи Жени Начева и допълни, че за дентална помощ ръстът на средствата е над 10%.   „Основният акцент в дейността ни през 2017 г. е свързан с преодоляване на негативни практики и проблеми, констатирани в контролната дейност през годината“, обясни председателят на Надзорния съвет на Касата. „Усилията ни бяха насочени към финансиране и укрепване на дейностите, с отношение към профилактиката, диспансерното наблюдение и намаляването на хоспитализациите“, заяви Начева. „Най-съществен ръст, в пъти повече в сравнение с 2016 година, се отчита в разходите за лекарствени продукти“, поясни тя и уточни, че това се дължи на пренасочването на средства към лечение с по-скъпо струващи медикаменти.  ", "date": "2018.07.12", "title": "Жени Начева: Близо 3,5 млрд. лева са здравноосигурителните плащания на Здравната каса през 2017 г."}
{"url": "http://epicenter.bg/article/Otkriha-pametna-plocha-na-d-r-Danail-Shishkov-vav-Varna/159085/2/0", "text": "Паметна плоча, посветена на д-р Данаил Шишков, бе открита днес на фасадата на сградата на ул. „Колони” № 17 до Шишковата градинка. Това съобщиха от пресцентъра на Община Варна. Плочата е дело на варненския скулптор Пламен Аврамов – носител на Награда „Варна” за скулптура за 2018 г., и е част от инициативите на Община Варна за възраждане на културно-историческото наследство в морската столица. Тържеството откри Антония Йовчева, директор на дирекция „Култура и духовно развитие“ към Община Варна, а специален гост бе доц. д-р Риналди Шишков – внук на д-р Данаил Шишков.   „Съхраняването на паметта на бележити варненци, които имат принос в развитието на града ни, е от изключително важно значение. Благодаря на всички, които положиха усилия за реализацията на този проект, който възражда делото на един голям лекар, родолюбец и всеотдаен радетел за Варна - д-р Шишков. В продължение на години това уникално място в сърцето на Варна бе незаслужено изоставено - така, както бяха Юнашкият салон, Домът на флота. Днес тези два символа на Варна вече са възстановени, продължаваме работа с Шишковата градинка - проведохме конкурс, избрахме проект на арх. Жулиан Начев и след края на туристическия сезон ще започнем реализация на проекта със средства по Оперативна програма \"Региони в растеж\", обяви кметът Иван Портних.   Проектът предвижда ремонт и възстановяване на площадното пространство, възстановяване на чешмата, обособяване на кът за отдих. Изцяло реконструирано ще бъде и пространството пред СУ \"Климент Охридски\", което ще бъде превърнато в пешеходна зона, както и ул „Михаил Колони“, като част от разширението на пешеходния ринг на Варна. На есен ще продължи и вторият етап от обновяването на Морската градина. Поздравления за инициативата и думи на благодарност произнесоха авторът на паметната плоча Пламен Аврамов и доц. Риналди Шишков.   Д-р Данаил Шишков е роден в Ловеч. Завършил Парижката Сорбона и е бил околийски лекар в няколко града. През 1911 г. се заселва във Варна и открива частна клиника в зданието на гранд хотел „Ню Йорк”. Бил е изпратен на фронта като лекар, откъдето се връща с медали за храброст и с почетна грамота от Червения кръст.   През 1921 г. д-р Данаил Шишков е назначен за лекар-управител на общинската болница „Параскева Николау” и на санаториума към нея. Бил е търсен, обичан, уважаван от съгражданите си. По онова време площадът, на който днес е открита паметната плоча, се наричал Ченгене пазар и до приемането на първия общ градоустройствен план през 1897 г. сградите около него били двуетажни и дървени.   След преодоляването на икономическата криза от Първата световна война и след започналото строителство около площада, през 1926 г. д-р Данаил Шишков купил голям парцел земя и възложил на инж. Георги Бърнев строителството на най-високата по това време сграда във Варна „Курортен дом Здраве” – частна клиника с пансион за летовници. Възмутен от състоянието на площада, д-р Шишков купил дялан камък за тротоарите и гранитни павета за площада. Високо организиран, той започва планомерно да ръководи работата на строителите и по негова молба Общината ангажирала Антон Новак със залесяване на района.   През 1928 г. площадът бил открит.. От тогава пространството остава в паметта на варненци като „Шишковата градинка”. Повече информация за проекта  .  ", "date": "2018.07.12", "title": "Откриха паметна плоча на д-р Данаил Шишков във Варна"}
{"url": "http://epicenter.bg/article/Koreya-s-interes-za-razvitie-na-turizam-i-investitsii-vav-Varna/159088/2/0", "text": "Република Корея има интерес да развива по-активно туризъм и бизнес контакти в България и в частност във Варна и региона, съобщиха от пресцентъра на общината. Вече има и конкретна инвестиция в Аврен - в сферата на млекопреработването и млекопроизводството.   Надяваме се, че това ще бъде един успешен проект, който да даде начало на други подобни инициативи от корейска страна във Варна. Това заяви кметът Иван Портних, който проведе среща с посланика на Република Корея Джънг Джингю.   Той пристигна заедно с представители от посолството, придружаван от почетния консул на азиатската държава във Варна Иво Михайлов. По време на срещата кметът запозна накратко гостите с най-важните проекти, които се реализират в града.   Представени бяха възможностите, които предлагат Варна и региона за инвестиции в различни сфери, към които проявяват интерес корейски инвеститори - инфраструктура, логистика, морски бизнес.   Договорено бе да се работи по-активно за разширяване на двустранните контакти в областта на културата, образованието и туризма.   „Годишно около 20 000 корейски туристи посещават България. Варна е много красив град, затова ще подготвим специална програма, която да привлече повече корейци тук, имаме потенциал за това\", сподели негово превъзходителство Джънг Джингю. Той припомни, че търговският обмен между България и Корея е около 300 млн долара.   \"Сигурен съм, че можем да го увеличим 10 или 20 пъти, и част от това да бъде Варна\", каза още той.  ", "date": "2018.07.12", "title": "Корея с интерес за развитие на туризъм и инвестиции във Варна"}
{"url": "http://epicenter.bg/article/Radev--pred--Erdogan--Turtsiya--e-vazhen--sased--partnyor--i-sayuznik--na-Balgariya-/159094/2/0", "text": "Турция е важен съсед, партньор и съюзник на България и за нашите двустранни отношения е важно да не оставяме нерешени въпроси между нас. Това заяви президентът Румен Радев на среща с президента на Република Турция Реджеп Тайип Ердоган в рамките на срещата на върха на НАТО в Брюксел, съобщиха от прессекретариата на държавния глава.  По време на разговорите българският държавен глава припомни, че е ред на нашата съседка Турция да определи дата и да бъде домакин за провеждането на заседание на двустранната междуправителствена комисия по нерешените имуществени и социални въпроси, сред които е и въпросът за предоставянето на компенсации за имотите на тракийските бежанци.  България е готова да подпомогне финансово дейността на духовенството на конституционно признатите религиозни общности у нас, подчерта президентът Радев. Държавният глава благодари на своя колега президента Реджеп Тайип Ердоган за оказаната от Турция подкрепа на страната ни за изплащане на заплатите на мюсюлманските духовници през годините, когато България не е имала такава възможност. Българският държавен глава запозна своя турски колега с внесения в Народното събрание законопроект за промени в Закона за вероизповеданията.  „От самото си встъпване в длъжност настоявам да има такъв закон и се надявам по време на дебатите в Народното събрание да бъде намерено най-доброто решение, което да насърчи интеграцията на различните религиозни общности в българското общество. Това включва и отделянето на финансови средства от страна на българската държава за техните потребности“, заяви Румен Радев. Залогът за нашите добри отношения е уважението към вътрешнополитическия процес, касаещ дейността на партиите и изборния процес, уточни още той.  Двамата президенти бяха единодушни, че отчетените над 5.5 млрд. долара търговски обмен за 2017 г. не отговарят на възможностите на двете държави. Според президента Ердоган достигането на 10 млрд. долара е реална възможност и изисква общи усилия в тази насока.  „Естественото продължение на газопровода „Турски поток“ е през България и двете правителства трябва да работят в конструктивен дух за това“, призова още президентът Радев.  В отговор на журналистически въпрос след края на срещата, защо е бил единственият президент на държава членка на ЕС на церемонията по встъпване в длъжност на президента Реджеп Тайип Ердоган, Румен Радев заяви че неговият мандат не се дава нито от Европейската комисия, нито е избран от българското правителство. „Избран съм на този пост от българския народ и действам от негово име“, подчерта държавния глава.  ", "date": "2018.07.12", "title": "Радев пред Ердоган: Турция е важен съсед, партньор и съюзник на България"}
{"url": "http://epicenter.bg/article/Rumen-Radev--Liderskata-sreshta-na-NATO-prepotvardi-edinstvoto-v-aliansa/159095/2/0", "text": "Президентът Румен Радев заяви днес в Брюксел, че на завършилата лидерска среща на НАТО е препотвърдено единството в алианса, съобщи БНР.  „Тонът се успокои. Срещата на върха приключи с ясна воля, потвърждаваща единството на Съюза и повишаване на отбранителните способности на всяка една държава. Всички дебати за четири процента, които вчера хвърли президентът Тръмп, останаха за по-нататък“, обясни държавният глава.  „Споровете в момента са за това кога да се достигнат два процента от БВП за отбрана. Президентът Тръмп настоя това да стане на 1 януари догодина“, отбеляза президентът.  Румен Радев е разговарял с турския си колега Реджеп Ердоган. Двамата са обсъдили и бъдещото разклонение на проекта „Турски поток“ към България.  „Поставихме, разбира се, и въпроса за втората тръба на „Турски поток“. Считам, че България е естественото продължение на тази тръба. Затова, разбира се, двете правителства трябва да работят в конструктивен дух, тъй като Турция е един от факторите, които вземат решение“, каза Радев.    ", "date": "2018.07.12", "title": "Румен Радев: Лидерската среща на НАТО препотвърди единството в алианса"}
{"url": "http://epicenter.bg/article/Karakachanov--Balgariya-ima-planove-za-postigane-na-2--ot-BVP-razhodi-za-otbrana-do-2024-g--/159101/2/0", "text": "България е направила национални планове за постигане на 2% от БВП като разходи за отбрана към НАТО до 2024 г. Това каза вицепремиерът и министър на отбраната Красимир Каракачанов пред журналисти след Срещата на държавните и правителствените ръководители на страните-членки на НАТО в Брюксел, предаде репортер на Агенция „Фокус“.  „Президентът Тръмп направи заседанието много интересно. Истината е, че той е прав в едно отношение – че има страни, които са постигнали 2% и други страни като България, които са направили свои национални планове за постигане на 2% от БВП до 2024 година. Проектите ни за модернизация са именно част от този план. Има и страни, които смятат, че трябва да се движат с по-бавни темпове. В края на краищата всички сме заинтересувани НАТО, като военно-политически съюз, да има своите възможности и потенциал“, допълни той.  „Основният въпрос, за който трябва да бъде поздравено и българското правителство основно е поканата към Македония за членство в НАТО. Това е успех преди всичко за българската балканска политика и политиката на нашето външно министерство“, каза още министърът на отбраната. ", "date": "2018.07.12", "title": "Каракачанов: България има планове за постигане на 2% от БВП разходи за отбрана до 2024 г. "}
{"url": "http://epicenter.bg/article/Tsenata-ni-za-NATO-sled-ultimatuma-na-Tramp---smetkata-nababva-s-nad-430-mln--lv--v-po-dobriya-sluchay/159104/2/0", "text": "Президентът на САЩ принуди страните от НАТО да отделят повече пари за членството си. Каква е сметката за България?  По данните на националната статистика през 2017 г. БВП на страната ни е малко над 98 млрд. лв.,  За тази година се очаква да отделим 1,56% от БВП или 1, 538 млрд. лв.  Тръмп притиска държавите да отделят поне 2%. Тоест сметката за България ще набъбне до почти 2 млрд. лв. - 1 972 620 000 лв. Увеличението е над 430 млн. лв.  Ако разходите нараснат с 4%, както намеква президентът на САЩ, то членството на България ще достигне почти 4 млрд. лв., или повишение с 2,4 млрд. лв. спрямо това, което плащаме.  За това увеличение има отпор от европейските страни в НАТО.  За сравнение годишният бюджет на НОИ за пенсии и обезщетения е 9,5 милиарда лева.  \"Това е огромният риск за такива организации като НАТО, за които винаги се е смятало, че независимо колко си голям или малък, колко си силен или слаб, военно ти можеш да разчиташ за останалите в тази организация”, коментира анализаторът Весела Чернева. В случая цената не само се покачва, но и става по-пресметлива.  „Вече мисля, че всички гледат много сериозно на тези 2%, появи се информация, че той е споменал 4%, за това вече аз съм леко скептичен, че може да се случи”, посочи Тодор Тагарев, който е бивш министър на отбраната.  „Само днес едно проучване на общественото мнение в Германия показва, че ако преди месец почти половината на германците са подкрепяли увеличението на разходите за отбрана в Германия, в момента тази подкрепа е паднала под 20%”, добави Чернева.  Определянето на цената на членството и подкрепата според американския президент мина през упрека му към Германия, че плаща милиарди на Русия за газопроводи, а в същото време разчита на Алианса за защита от Русия.  „В някакъв смисъл Русия тук е в подчиненото изречение. Ще видим какъв ще е тонът в понеделник, когато Тръмп ще се срещне с Путин в Хелзинки, според мен в тази среща тонът ще е много по-мек и много по-добър”, каза тя.  ", "date": "2018.07.12", "title": "Цената на НАТО за България след ултиматума на Тръмп скача с над 430 млн. лв. в по-добрия случай"}
{"url": "http://epicenter.bg/article/Balgariya-dava-dobri-pari-za-otbranata--tvardi-Ekaterina-Zaharieva-/159105/2/0", "text": "България седи доста добре като процент от разходите за отбрана от БВП на фона някои от другите съюзници в НАТО. Това каза вицепремиерът и министър на външните работи Екатерина Захaриева пред журналисти след Срещата на държавните и правителствените ръководители на страните-членки на НАТО в Брюксел, предаде Канал 3.  „Днес имаше леко извънредна ситуация. В крайна сметка това, което мога да кажа, е, че съюзниците след днешната среща излизат с потвърждение на ангажиментите, които сме поели още в Уелс; с това, че трябва да споделяме и да носим обща отговорност за сигурността на всеки от съюзниците. Пак казвам ангажиментите, които са 2%, а не 4% от БВП трябва да се изпълнят от всеки един от нас. Знаете, че България има план, който е одобрен от НС и бих казала, че седи доста добре на фона някои от другите съюзници като процент от разходите за отбрана от БВП“, коментира Захариева.  Тя допълни, че 2024 г. остава като срок, след който трябва да бъдат увеличени разходите за отбрана.  „Най-важното, около което всички се обединихме е, че процентът е много важен, но много по-важно е как ефективно ще изразходваме тези средства. Решенията не са само за 2%, а за създаване на способности и участие в мисии. Голяма част от държавите посочиха, че например участието в Афганистан е отговорност към сигурността на САЩ и съпричастност от страна на европейските партньори“, допълни още българският външен министър.  „Имахме много откровен и искрен разговор - само съюзниците, без партньорите, в по-тесен формат. Мога да кажа, че излязохме по-силни и по-обединени от този разговор“, посочи тя.  ", "date": "2018.07.12", "title": "България дава добри пари за отбраната, твърди Екатерина Захариева "}
{"url": "http://epicenter.bg/article/Zhivotnovadi-na-protest---ne-davat-da-izbiyat-dobitaka-im-zaradi-chuma-/159107/2/0", "text": "Животновъди блокираха три ямболски села, заради открити огнища на чума по дребните преживни животни. Има заповед на Изпълнителната агенция по безопасност на храните, животните във всички стопанства да бъдат евтанизирани, предава бТВ.  На седмия час на блокадата, полицията се опита да си проправи път, но си навлече гнева на протестиращите. В следобедните часове ветеринарните инспектори уж си тръгнаха, но местни сигнализираха, че са минали по обиколни пътища. Бяха стигнали в село Крайново.  Ръждивата порта на стария кльон на пограничния район с Турция беше затворена и дори собствениците не бяха допуснати.  \"Овце и кози има вътре за избиване, над 200 животни обявени за избиване. Снимайте ги как ходят по черните пътища, виждате ли ги, крият се все едно са престъпници, ама те са престъпници.\", призова една от тях – Ирина Друмева.  Накрая полицията пусна местните, но не и журналисти. Има заповед за евтанизирането на 1700 животни. \"Повтаря се историята от шапа, шарката, синия език и сега това тука\", посочи ветеринарният лекар от Бургас д-р Петър Бодуров.  Преди 20 дни заради съмнения за чума бяха избити други животни.  ", "date": "2018.07.12", "title": "Животновъди на протест – не дават да избият добитъка им заради чума "}
{"url": "http://epicenter.bg/article/Rumen-Petkov--Zdravite-sili-pobediha-zdraviya-razum-na-sreshtata-na-varha-na-NATO-/159108/2/0", "text": "Здравите сили победиха здравия разум на срещата на върха на НАТО. Това каза в обзорното предаване на Радио „Фокус“ „Това е България“ председателят на ПП АБВ Румен Петков.  Европа трябва да спре да се държи като безгръбначно животно, каза още той и допълни, че за всяка страна член на НАТО подходът на американския президент е обиден. Българският бюджет не може да си позволи да заделя по 2% от брутния вътрешен продукт за отбрана и това е видимо за всеки.  Той предупреди, че САЩ трябва да си дадат сметка, защото не е далече денят, в който политиката им ще се обърне срещу тях.  „САЩ не може да искат да остават все по-сами и да считат, че авторитетът им ще бъде съхранен. Няма как да настояваш Германия да взима решения, които са против нейните национални интереси и да считаш, че тя утре ще е до САЩ, както във всички тежки години до сега. Няма как да си искал от България да не строи тръбопровод за пряка доставка на газ от Русия и сега страната ни да купува руския газ от Турция, мислейки си, че това ще остане незабелязано от българските граждани. Слугинажът на този нов тип политическо насилие трябва да има своя естествен край“, допълни той.  Според Румен Петков диалогът между САЩ и Русия ще се задълбочава. Той допълни, че САЩ ревнуват лидерите на Германия и Франция, които са били в Русия и са постигнали сериозни договорености, а Австрия и Унгария са си гарантирали отношенията с нея, докато Щатите остават встрани от процеса и техният президент иска да навакса на предстоящата среща с Путин пропуснатото.  ", "date": "2018.07.12", "title": "Румен Петков: Здравите сили победиха здравия разум на срещата на върха на НАТО "}
