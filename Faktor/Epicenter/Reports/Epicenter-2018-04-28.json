{"url": "http://epicenter.bg/article/Misteriya--Imanyari-prokopaha-ogromna-podzemna-galeriya--zadushiha-se-s-otroven-gaz--Video--/153038/2/0", "text": "Заплита се мистерията около двамата мъже, които бяха намерени в петък по обед в безпомощно състояние над родопското село Храбрино, предаде бТВ.  Оказа се, че те са открити от спасителните екипи в прокопана от самите тях подземна галерия наред гората, а не както се твърдеше преди това, в пещера.  Пострадалите са баща и син и са настанени в пловдивската токсикология заради вдишване на отровни газове.  Необичайното подземно съоръжение се намира в трудно достъпна местност. Двамата мъже, които са го изкопали, не са местни хора. В Храбрино са изумени от случилото се, защото за мястото няма иманярски легенди.  Подземното съоръжение е изграждано в пълна тайна месеци наред и е укрепено.  Двамата мъже допускат фатална грешка и поставят бензиновия агрегат, с който черпили ток за къртача си, на входа на подземието.  Според лекарите вече няма пряка опасност за живота на двамата мъже, изкопали мистериозното съоръжение.  ", "date": "2018.04.28", "title": "Мистерия! Иманяри прокопаха огромна подземна галерия, задушиха се с отровен газ (Видео) "}
{"url": "http://epicenter.bg/article/Karadaya--DPS-iska-Evropa-i-Balkanite-da-sa-zona--svobodna-ot-natsionalizam---Video-/152996/2/0", "text": "Това заяви в силна политическа реч пред Съвета на АЛДЕ, който се провежда в София, лидерът на ДПС Мустафа Карадайъ.   \" . Това подчерта в началото на форума лидерът на евролибералите Ханс ван Баален. Той специално поздрави ДПС и неговия председател за тяхната \"неуморна работа за бъдещето на Европа и за ЕС\". \"  и мога само да го поздравя за това\", каза Бааден. Вчера нападнах \"Атака\" и ще продължа да го правя, защото не е отговорно такава партия да е в управлението\", закани се той. София е градът на либерализма, подчерта още Ханс ван Баален.  В началото на словото си, което произнесе на английски език, Мустафа Карадайъ се обяви за подкрепа на либералната демокрация и настоя за реформи в ЕС, както и за повече сигурност в общността. \"Европа е на кръстопът и ДПС ще бъде активен участник в дебата за бъдещето на ЕС и ще настоява за такава реформа, която да доведе до по-задълбочена интеграция\", каза Карадайъ. \" \", допълни той. ДПС има съществена роля за членството на страната в ЕС и НАТО, подчерта Карадайъ, проследявайки пътя на Движението от неговото създаване до наши дни.    \"Но днес ние чуваме тревожни сигнали от Крим, които потвърждават оценката ни за опасността, която носи националистическата политика. Дори и днес партията на вицепремиера (ВМРО) излеза с декларация, че Сърбия не трябва да е част от ЕС.  \", настоя Карадайъ. Европа е на кръстопът, посочи председателят на ДПС. Партията иска превръщането на Европа и Балканите в зона, свободна от радикализъм и национализъм. Лидерът на ДПС се обяви категорично против Европа на две скорости.  . \", бяха част от важните послания на Карадайъ. ЕС не трябва да се капсулира и да затваря вратата за нови страни членки, убеден е той. Карадайъ акцентира на две важни теми за Европа.  Първата е, бъдещето на политиката на сближаване на ЕС -  Втората тема е, че  а Балканите са част от Европа\", разви тезата си Карадайъ.  през годините на прехода и който е основен гарант за този мирен преход\", заяви Карадайъ. \" . Ще се противопоставяме на всички антидемократични практики, отчете Карадайъ.  , ще работи за включването на всички свободни граждани в процеса на формиране на управленски решения и тяхното реализиране\", допълни председателят на Движението.   Той отново предупреди, че ситуацията в света е опасна. Карадайъ предаде на участниците депесарски оптимизъм, както се изрази, за повече хармония в света.    След тази реч пред медиите застана евродепутатът Илхан Кючук, който посочи, че АЛДЕ иска активното включване на европейските граждани в процеса на вземането на решения: \"Искаме активното включване на европейските гражани във взимането на решения и в израотването на поитическия Манифест за бъдещето на европейските избори\".  Време е да се вслушаме в това\", призова той.  Кючук обясни, че либералите започват форуми в различните страни, на които да се дискутират бъдещите политики - обща отбранителна система, обща миграционна политика, разговор за финансовата и монетарна политика на ЕС.  Той заяви, че либералите не приемат позициите на френския президент Макрон, които са в разрез с техните виждания за обединена Еврапа.  ", "date": "2018.04.28", "title": "Карадайъ пред АЛДЕ: ЕНП да каже има ли промяна в евроатлантическата ориентация на ГЕРБ  (Видео)"}
{"url": "http://epicenter.bg/article/Evropa-popari-entusiazma-na-balgarskite-polititsi-za-vlizane-v-chakalnyata-na-evrozonata-/152997/2/0", "text": "Ден след като българският политически елит се събра в София, за да демонстрира консенсус за влизането на България в еврозоната, евролидерите за пореден път охладиха родния ентусиазъм. Темата за влизането на България в „чакалнята“ за еврото – валутно курсовият механизъм II (ERM II), не е на дневен ред. Това каза председателят на Еврогрупата Марио Сентено в отговор на въпрос на БНТ, минути преди да започне неформалното заседание на финансовите министри от еврозоната в София в петък.  Именно Еврогрупата и Европейската централна банка имат последната дума за присъединяването.  България ще е следващата страна членка на еврозоната, но без да се поставят конкретни срокове за приемането ни. Това стана ясно след двата ключови финансови форума, които се проведоха в София - на Еврогрупата и на ЕКОФИН.  Част от страните в еврозоната, в това число и Германия, са против по-нанатъшната интеграция на България към еврото поради страх тя да не се превърне във „втора Гърция“.  Ден преди заседанието на Еврогрупата и ЕКОФИН (Съвета по икономическите и финансови въпроси) в София българският политически елит, представен от ГЕРБ, БСП и ДПС, публично изрази консенсус за това, че България трябва да подаде заявка за присъединяване към ERM II. Финансовият министър Владилав Горанов дори се ангажира това да стане в конкретен срок – до края на юни.   ", "date": "2018.04.28", "title": "Европа попари ентусиазма на българските политици за влизане в чакалнята на еврозоната "}
{"url": "http://epicenter.bg/article/Prof--Konstantinov--Kosovo-e-golemiyat-problem-pred-sreshtata-na-varha-ES-Zapadni-Balkani-v-Sofiya/153006/2/0", "text": "Няма как да бъде преодоляна съпротивата на Испания за участието на Косово на предстоящата среща ЕС-Западни Балкани през май у нас. Това каза за обзорното публицистично предаване „Метроном“ на Радио „Фокус“ политическият анализатор проф. Михаил Константинов. Той обясни, че въпреки положителния отзвук от европредседателството ни, надхвърлило очакванията му, проблеми като този са извън контрола на България като председателстваща страна.  „Косово не е призната от половината страни по света, а в частност и от 5 държави-членки на ЕС, които имат собствени вътрешни териториални проблеми. Едно бързо приемане на страните от Западните Балкани също не е възможно – трябва общественото мнение на Запад да се успокои и да бъдат убедени в ползите от присъединяването, защото т. нар. евроскептици там са много силни в момента. На думи всички са съгласни, че Западните Балкани трябва да бъдат приобщени, но не виждам как това ще стане за Косово. Има държави, които просто не са европейски – както стана ясно, че е напълно безнадеждно приемането на Турция в ЕС. Това обаче не значи, че не трябва да има добри отношения – просто трябва да бъдат в друга посока“, обясни проф. Михаил Константинов.  Той коментира изказването на председателя на Европейския съвет Доналд Туск, че без стабилни Балкани няма да има стабилност и в Европа, като подчерта, че това далеч не са само празни обещания. Анализаторът добави, обаче, че докато от единият край ЕС се разширява, от другия той се разпада.  Проф. Константинов коментира и призива от страна на АЛДЕ към премиера Бойко Борисов да предприеме действия в отговор на посещението на лидера на АТАКА Волен Сидеров в Крим, като уточни, че разцепление в управляващата коалиция не е решение, тъй като избори днес биха довели до същото разпределение на местата в парламента. Анализаторът посочи, че правото на избор кой ще бъде в парламента не следва да зависи от мнения и настроения отвън, а е в ръцете на българските граждани.  ", "date": "2018.04.28", "title": "Проф. Константинов: Косово е големият проблем пред срещата на върха ЕС-Западни Балкани в София"}
{"url": "http://epicenter.bg/article/Borisov-i-Anhel-Guriya-obsadiha-deystviyata-na-Balgariya-za-prisaedinyavane-kam-OISR-/153007/2/0", "text": "Министър-председателят Бойко Борисов и генералният секретар на Организацията за икономическо сътрудничество и развитие (ОИСР) Анхел Гурия обсъдиха действията на България за присъединяване към организацията. Това съобщиха от правителствената информационна служба.  Анхел Гурия изрази своята подкрепа за българската кандидатура. Посочено беше, че страната ни се придържа към основните принципи на отворената пазарна икономика, демократичния плурализъм, воля за реформи и зачитането на правата на човека. Високо бяха оценени ускореният икономически растеж, ниската безработица, ниският външен дълг и почти нулев бюджетен дефицит. Гурия приветства и приемането от кабинета на пътна карта, в която са заложени дейности за ускоряване на подготовката за присъединяване към организацията.  Премиерът Борисов подчерта консенсуса в България по отношение на членството на страната ни в ОИСР. Той посочи, че то се подкрепя както от основните политически сили, така и от работодателските и синдикалните организации. Министър-председателят информира за създадения постоянно действащ междуведомствен механизъм за координация на действията по присъединяването.  Организацията за икономическо сътрудничество и развитие е международна организация на развитите държави, която има за цел сътрудничество за намиране на решения на общите проблеми в икономическата и социалната сфера, в областта на околната среда, образованието и пазара на труда. Присъединяването на България към ОИСР е един от външнополитическите приоритети на страната.  ", "date": "2018.04.28", "title": "Борисов и Анхел Гурия обсъдиха действията на България за присъединяване към ОИСР "}
{"url": "http://epicenter.bg/article/Valeriy-Todorov--Istoricheski-i-strategicheski-Armeniya-e-sred-nay-vazhnite-sayuznitsi-na-Rusiya-/153008/2/0", "text": "Протестите в Армения не стихват въпреки подадената оставка на избрания за премиер на страната Серж Саркисян, каквото бе искането на опозицията. Тя вече настоява за пълно обновление на властта, което да включва и смяна на управляващата партия. Сценариите за изход от кризата коментира в предаването „Събота 150“ на програма \"Хоризонт\" на БНР Валерий Тодоров, дългогодишен кореспондент на БНР и БНТ в Москва и бивш директор на националното радио.  Резонанс от конфликта в региона на Кавказ може да има, но подобен риск се преекспонира, смята Тодоров. Протестите можем да не ги наричаме дворцов преврат, защото те са резултат от натрупано недоволство. Проблемът е по-скоро вътрешен и кризата трябва да бъде разрешена със собствени сили – от руската столица заявиха, че ще пазят неутралитет, допълни той и обясни, че съотношението на силите в момента не позволява на Никол Пашинян, който оглави протестите, да реши радикално въпроса.  \"Предстои гласуване в парламента, който е малък - със 105 места, 58 от които държи Републиканската партия, за която досега се смяташе, че има протекцията на Москва. Какво трябва да постигне чрез протестите Никол Пашинян? Той трябва да промени съотношението на силите\", подчерта Валерий Тодоров. Досега опозицията в лицето на Никол Пашинян успява да набере 47 гласа преди гласуването, което трябва да се случи в рамките на една седмица, което обаче не е достатъчно - необходими са 53 гласа и се счита, че няколко гласа трябва да бъдат \"изтеглени\" от управляващата партия, допълни той.  \"Армения е не само една от най-малките,но и една от най-бедните страни в региона. Важна е за Русия - исторически е един от най-верните й съюзници. В Армения, във втория по големина град има руска военна база. След като отношенията на Москва с Грузия и Азербайджан се усложниха и Русия се изтегли от локационната станция в Азербайджан, а също изтегли и частите си от Грузия, значението на военната база в Армения за Русия е стратегически въпрос. Независимо от това Русия наблюдава дискретно, поне засега, процесите в републиката\", посочи в анализа си Тодоров.  ", "date": "2018.04.28", "title": "Валерий Тодоров: Исторически и стратегически Армения е сред най-важните съюзници на Русия "}
{"url": "http://epicenter.bg/article/Prashtat-v-spetsialen-park-v-Gartsiya-spasenite-kray-Dospat-mecheta-/153010/2/0", "text": "Преди седмица три бебета мечета бяха открити от случайни минувачи край язовир Доспат. Малките били край пътя, без следа от майка им. Фондация \"4 лапи\" пое грижите за мечетата. Те бяха настанени в парка за танцуващи мечки край Белица, предава Нова телевизия.  \"Мечетата видимо са добре. Съответно ние не ги наблюдаваме нонстоп, защото при тях присъствието на човек трябва да е намалено до минимум. Това, което наблюдаваме е, че вече се поотърсиха от първоначалния си стрес. Сега са по-подвижни, даже проявяват и характер вече. Хубавото е, че все още като видят човек се плашат\", обяснява Димитър Иванов, директор на Парка за танцуващи мечки.  Мечетата са на около 3 месеца и за тях се полагат специални грижи. Те са настанени в изолирана стая,до която достъпът е ограничен. Гледачите ги хранят с биберон. На мечетата отново им предстои пътуване. По всяка вероятност до специализиран парк за мечета – сираци в Гърция.  \"Те имат програма за реадаптация на мечета – сираци, по която вече няколко мечета по тяхната програма се реадаптират и имат доста добра успеваемост, идеята е да се отведат там, там ще останат за около една година под наблюдението на нашите колеги гърците и те съответно ще кажат след около 1 година, дали тези мечета ще могат, годни са за реадаптация или не са годни, но и при двата случая мечетата ще бъдат върнати в България”, казва Димитър Иванов, директор на Парка за танцуващи мечки.  Вариант мечетата да бъдат върнати на майка им в дива среда няма, тъй като тя не е открита, а и едва ли би ги припознала отново.  ", "date": "2018.04.28", "title": "Пращат в специален парк в Гърция спасените край Доспат мечета "}
{"url": "http://epicenter.bg/article/Kaloyan-Pargov--Reshenieto-v--Malashevtsi--e-elementarno--no-nyama-volya-ot-strana-na-upravlyavashtite/153013/2/98", "text": "Решението на проблема с преминаването на тежкотоварни превозни средства по улиците в квартал \"Малашевци\" е елементарно, но очевидно няма воля от страна на управляващите. Този извод направи заместник-председателят на Комисията по транспорт и туризъм в СОС и председател на Градския съвет на БСП-София Калоян Паргов по време на поредния протест на гражданите, които този път блокираха движението по улица \"Жак Дюкло\" на моста при софийския битпазар. Това съобщиха от пресцентъра на ГС на БСП.  Заедно с лидера на БСП-София на протеста присъстваха народните представители от групата на социалистите Николай Цонков и Петър Витанов, както и общинските съветници Борис Цветков и Владимир Данев.  „След толкова години и постоянни протести на гражданите от \"Малашевци\" в последните два месеца, най-накрая в Комисията по транспорт управляващите от ГЕРБ обърнаха по-сериозно внимание на този проблем“, коментира Калоян Паргов.  „На миналото заседание в сряда обсъдихме казуса в присъствието на представители на гражданския инициативен комитет. Предложението да бъде ограничено преминаването на тежкотоварни превозни средства над 17 тона обаче не решава проблема, а точно обратното - позволява на камионите да продължат да минават през квартала. Гражданите настояват ограничението да важи за превозни средства над 10 тона. Решихме да възложим на експертна комисия да разгледа случая и да предложи възможно най-доброто решение. След което да ни даде становище и в комисията да вземем окончателно решение\", посочи той.  Според Калоян Паргов, решението е съвсем елементарно и ще дойде с поставянето на забранителния знак В4, който означава \"Забранено влизането на товарни автомобили\". Вече има готови предложения за два обходни маршрута - или по бул. \"Рожен\" през \"Илиянци\" до Северната тангента, или по бул. \"Владимир Вазов\", бул. \"Ботевградско шосе\" и отново до Северната тангента.  „Това е най-бързото и най-добро за гражданите от \"Малашевци\" решение“, добави Калоян Паргов. „Когато отстраним този проблем, кметовете на трите района - \"Сердика\", \"Нови Искър\" и \"Подуяне\" ще може да изискат средства от Столична община, за да санират цялото пространство около Битака, който се явява граница на трите района. Мостът има нужда от укрепване, улиците - от асфалтиране. Трябва редовно почистване и справяне с незаконната продажба на стоки на битака. Гражданите дори искат премахването му\", каза общинският съветник от БСП.  Калоян Паргов беше категоричен, че ще продължи да подкрепя хората от квартала в справедливите им искания за по-добри условия на живот.  „Гражданите не спират да протестират, защото не вярват, че управляващите ще спазят обещанията си, тъй като вече бяха излъгани, коментира още той. - Като заместник-председател на Комисията по транспорт и туризъм от страна на опозицията моята работа е да притискам управляващите да решават проблемите на гражданите. И ще продължа да го правя. На предстоящото ни заседание идната сряда, 2 май, отново ще поставя въпроса. И слагането на забранителните знаци, и асфалтирането на улиците - всичко може да се случи, стига да има политическа воля от страна на управляващите. С колегите от групата на БСП в СОС няма да спрем да ги притискаме, за да си свършат работата. Затова хората са ни избрали\", каза още Калоян Паргов.  ", "date": "2018.04.28", "title": "Калоян Паргов: Решението в „Малашевци“ е елементарно, но няма воля от страна на управляващите"}
{"url": "http://epicenter.bg/article/Trima-balgari-ostavat-v-bolnitsa-sled-katastrofata-v-Sarbiya-/152991/3/0", "text": "Трима българи остават под лекарско наблюдение в болницата в сръбския град Чуприя, след като вчера бус с наши сънародници от Бургас и Карнобат се обърна по пътя Ниш – Белград на път за Босна и Херцеговина, съобщава репортерът на bTV Новините Мариета Николаева, която е на място.  Състоянието на хоспитализираните не е животозастрашаващо – имат фрактури на ключица и крайници.  Останалите 10 пострадали са предимно с охлузвания и след лекарски преглед са пуснати да продължат за почивката си с друг автобус. „Малкия дявол” – така пострадала определи случилото се. Голяма част от хората са били и с колани, което също ги е предпазило при обръщането на возилото.  Българите са впечатлени от реакцията на сръбските власти, които веднага са изпратили на място три линейки, три екипа огнеборци и кранове. Разследващите не са установили нарушения – нито манипулации на тахо шайбата, нито алкохол или наркотици в кръвта на шофьора. Фирмата е с изрядни документи и застраховки.  Според втория водач колегата му е минал зад волана едва 50 км преди инцидента и е възможно разсейване да е довело до излизането от пътя на иначе напълно прав участък. Другата версия е прилошаване. Бусът е нов.  Тримата по-сериозно пострадали българи ще останат в ортопедията още три дни, като туристическата фирма ще ги прибере към България.  ", "date": "2018.04.28", "title": "Трима българи остават в болница след катастрофата в Сърбия "}
{"url": "http://epicenter.bg/article/Izticha-srokat-za-podavane-na-deklaratsiite-za-oblagane-na-dohodite-/152995/4/0", "text": "Срокът за подаване на декларациите за облагане на доходите изтича на 30 април 2018 г. Дотогава трябва да се преведе и декларираният данък за довнасяне, напомнят от НАП.  Най-лесният и бърз начин за подаване на декларацията е по Интернет с ПИК. Персоналният код може да се получи безплатно от всеки офис на НАП. Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на Агенцията.  До момента в цялата страна са приети 435 000 декларации, като почти половината от тях са изпратени в НАП по електронен път – с ПИК или електронен подпис.  От НАП напомнят също, че от тази година дължимите данъци и осигурителни вноски могат да се превеждат без такси с банкова карта. Това става по два начина – чрез е-услуга, достъпна чрез Портала за електронни услуги на НАП, както и чрез инсталираните физически ПОС терминали на работните места в салоните за обслужване на Агенцията.  Плащането на задължението към хазната може да стане и във всяка банка с попълване на вносна бележка за плащане към бюджета.  ", "date": "2018.04.28", "title": "Изтича срокът за подаване на декларациите за облагане на доходите "}
{"url": "http://epicenter.bg/article/Tomas-Frank--Veche-ne-znam-kakvo-da-mislya-za-Tramp---idiot-ili-absolyuten-geniy--/153018/11/34", "text": "  - Нищо не запомни. За един кратък миг след президентските избори през 2016 г., шокирани и замаяни, кадрите на Демократическата партия като че ли направиха това, което им бях предложил: да отделят време, за да се погледнат в огледалото и да се запитат какво не е проработило и какво се е случило, за да загубят от кандидат като Доналд Тръмп. Но всичко изчезна безследно много бързо. Ако ги слуша човек днес, вината за загубата им е на сексизма. Или на “фалшивите новини”. Или на Русия. Или на ФБР… Или дори на Бърни Сандърс! Но Бърни Сандърс беше много добър войник, много дисциплиниран. Той не пропусна да подкрепи Хилари Клинтън след победата й на първичните избори. И ако Хилари Клинтън го беше избрала в президентската си бюлетина, лесно щеше да спечели подкрепата на тези избиратели от бялата работническа класа, които жестоко не я подкрепиха в Пенсилавния, Мичиган и Охайо.    - Защото съблазняването на работническата класа би означавало за Хилари Клинтън да направи болезнена крачка назад. Тя искаше да се концентрира върху тази модерна и дипломирана фракция в партията, в която е безумно влюбена. Струва ми се, че тя малко прилича на поколението от 1968-а във Франция. В САЩ ние имаме семейство Клинтън и други политици, които се появиха в този период. Това беше голям поколенчески момент за тях, моментът, в който Демократическата партия се преобрази и изхвърли синдикатите и работническия свят от тревогите си, за да приеме едно по-модерно лице. Всички тези младежи, които протестираха срещу войната във Виетнам, имаха много високо мнение за себе си, за собственото си благородство. А ключовият момент за тях беше тази голяма поколенческа победа, тази чистка на родителите от техния свят. Това беше моментът, в който поеха ръководството на партията и отстраниха стария синдикален и работнически свят, и не само синдикалния свят, но и наследството на Новия курс на Рузвелт и социалната държава, които вече не искаха. Новите кадри на Демократическата партия казаха: “Ние вече сме нова партия. Ние сме партия на икономическата иновация, образовани и дипломирани работници, партия на информационната епоха”.    - Те не са трудни за дефиниране. Социолозите говорят за тях постоянно. “Професионалистите” са хора с престижни дипломи или просто дипломи за висше образование. Във всички случаи това са кадри с бели якички, високоплатени, които работят в някои индустрии, наричани “индустрии на знанието”, на културата или новите технологии. Те вярват силно в меритокрацията и технокрацията.  За тях меритокрацията означава, че хората на върха на йерархичната стълба заслужават своите привилегии, защото “са най-добрите в това, което правят”. Те също така се придържат към идеята за правителство и общество, управлявани от хората с най-блестящи дипломи. На пръв поглед това не е толкова лоша идея, но на тези много образовани хора постоянно им се случват неприятни проблеми, които не са предвидили: финансовата криза, тероризма…    - Въпросът за неравенствата според мен е най-важният въпрос на нашето време. Аз съм на 53 г. и съм роден в общество, в което средната класа беше съставена и от бели якички, и от сини якички. Всички живееха в едни и същи квартали, караха едни и същи коли и печелеха почти едно и също. Разбира се, белите якички печелеха малко повече, но не чак толкова много. Днес този свят напълно изчезна. Онази част от страната, в която съм израснал, днес е в разруха, тя е напълно деиндустриализирана. И в резултат на това жителите на тези унищожени индустриални зони добре виждат, че бъдещето им е много мрачно, а това на техните деца не е по-добро.  Така че защо “професионалистите”, които са толкова образовани, не предлагат нищо особено по този въпрос? Е добре, защото те нямат никакъв проблем с тази ситуация. Те не се чувстват особено възмутени от това състояние на нещата. Между другото чухте ли речта на Хилари Клинтън неотдавна в Индия? Когато тя каза: “С моята кандидатура издигнах Америка, която гледа към бъдещето, Америка, която допринася повече към нашия брутен национален продукт”. Тя е толкова горда с това! Тя претендира за това!  Впрочем същите тези хора, които са избутани от пътя, тези работници, тези обеднели фермери, те бяха сърцето на Демократическата партия някога. И ето че днес тя се хвали, че не е получила гласовете им. Това е пълна лудост.    - Това е много важен въпрос. Тези работници повече от двадесет години слушат от своите профсъюзи, от работодателите си, от приятелите си, от всички, че Бил Клинтън ги е предал. Така че, когато се появи възможността за реванш над един Клинтън, те не я пропуснаха.  В резултат на това, когато Доналд Тръмп поставя Северноамериканското споразумение за свободна търговия (NAFTA) в сърцето на всички свои речи и телевизионни изяви, той улучва право в целта. Това впрочем беше много смело от негова страна, като кандидат на републиканците. Това беше майсторски удар на Доналд Тръмп, до такава степен, че днес аз вече не знам какво да мисля за него - идиот или абсолютен гений? Виждам по малко и от двете в него. Той пише тези абсурдни неща в Туитър и в същото време това, което направи със Северна Корея, е изключително блестящо. Така че, кой знае?    - Книгата се роди преди всичко от дискусията, която проведох на една вечеря, организирана от Демократическата партия. Един от гостите на тази вечеря ми обясни, че заради демографското развитие на страната демократите ще спечелят всички бъдещи избори. Те бяха изчислили, че етническите групи, за които се предполага, че са свързани с тях, ще са в подем, докато вотът на “белите” ще намалява. Някои демократи сериозно смятаха, че ще спечелят, без да трябва да правят каквото и да било. Веднага си помислих: “Това е най-глупава стратегия, която някога съм чувал”. Републиканците никога няма да се дадат толкова лесно. Те щяха да намерят начин да отправят послание към нови групи. Направиха го перфектно с Доналд Тръмп. Потърсиха бялата работническа класа, обикновено враждебна към републиканците.  ", "date": "2018.04.28", "title": "Томас Франк: Вече не знам какво да мисля за Тръмп - идиот или абсолютен гений? "}
{"url": "http://epicenter.bg/article/ES-podgotvya-otvetni-merki--v-sluchay--che-SASht-nalozhat-mita-varhu-aluminiya-i-stomanata-/153001/4/0", "text": "Европейският съюз подготвя мерки, които могат да бъдат необходими, ако Съединените щати въведат мита върху алуминия и стоманата. Така отговори на въпрос на „Хоризонт” председателят на икономическата комисия в Европейския парламент Роберто Гуалтиери.  \"Както знаете, ние подхождаме по два начина. От една страна - позитивен диалог, за да избегнем повишаване на напрежението в сферата на търговията. От друга страна разбира се, ние подготвяме мерки, ако този мъдър подход не бъде последван от нашите приятели\", заяви той.  Гуалтиери представи резултата от работата по въвеждането на 3% данък върху печалбата от интернет стоки и услуги, както и от рекламите в социалните мрежи. По-рано пред журналисти ресорният еврокомисар по валутните и икономическите въпроси Пиер Московиси обясни, ще дигиталният данък ще е от полза на всички европейци и не е реципрочна мярка срещу налагането на мита върху алуминия и стоманата от страна на Съединените щати:  \"Всеки трябва да разбере, че това не е антиамерикански данък. Това е данък, който е необходим и ще е от полза на всички европейци, независимо къде живеят. Той няма да удари икономиката в единния пазар, в който има 500 милиона потребители. Нека започнем този дебат позитивно и да проявим политическа воля за приемането на данъка върху дигиталната икономика. Бъдете сигурни, че Европейската комисия и лично аз имаме политическата воля. Когато има политическа воля, има и начин\".  Облагането на печалбите от дигиталните стоки и услуги е предмет на дискусия между европейските финансови министри в София. Във втория ден от заседанието във формата ЕКОФИН се коментирана и борбата с данъчните измами. Облагането на печалбите от дигиталните стоки и услуги e една от големите данъчни реформи, които предстоят в Европейския съюз. Тя е изключително важно за мултинационални компании като Google, Amazon и Facebook, a разговорите идват след срещата на канцлера Ангела Меркел с американския президент Доналд Тръмп във Вашингтон.  Ще бъдат обсъдени възможностите за по-добра събираемост на данъците и промените при корпоративното облагане в Европейския съюз.  ", "date": "2018.04.28", "title": "ЕС подготвя ответни мерки, в случай, че САЩ наложат мита върху алуминия и стоманата "}
{"url": "http://epicenter.bg/article/Merkel-sled-sreshtata-s-Tramp--Nikoy-ne-e-zainteresovan-ot-loshi-otnosheniya-s-Rusiya/152990/7/0", "text": "Никой не е заинтересован от лоши отношения с Русия, но за разногласията с Москва трябва да се говори открито.   Това заяви германският канцлер Ангела Меркел на пресконференцията с президента на САЩ Доналд Тръмп, цитирана от ТАСС.   \"Никой не е заинтересован от лоши отношения с Русия, но там, където се появяват конфликти и стават такива неща, както например в Украйна, те трябва да бъдат назовавани с истинските си имена\", каза Меркел. Тя заяви, че е обсъдила с Тръмп политиката на Русия, ролята й в Сирия, ситуацията в Украйна, както и възможните последствия от американските санкции срещу Москва за Германия.   \"Разбира се, обсъдихме темата за Украйна, тук работим в доста тясно сътрудничество срещу нелегитимните действия на Русия\", заяви Меркел. Тя посочи, че се радва много, че с правителството на САЩ са в тясно сътрудничество по този въпрос като допълнение към Минския формат и това по думите й ще продължи и занапред.   \"Що се отнася до санкциите, то работим в тясно сътрудничество с правителството на САЩ, в частност с министъра на финансите, за да разберем какви странични последствия биха могли да имат те\", заяви тя.   Меркел допълни, че смята, че що се отнася до разногласията с Русия, до конфликтите с нея и до ролята й в Сирия, има голямо единодушие. Тя заяви, че \"по принцип гарантирането на териториалната цялост на страна като Украйна е извънредно важно и тя трябва да бъде зачитана\". Меркел допълни, че решението дали от 1 май да бъдат въведени мита за стоманената и алуминиева продукция от ЕС остава за президента Тръмп. Преди това през деня президентът на САЩ Доналд Тръмп обяви, че разследването на възможните връзки между неговия предизборен щаб и Русия „трябва да бъде прекратено веднага“, след като републиканците от Конгреса публикуваха доклад, в който доказват, че не е имало подобни отношения, пише The Hill.   „Пълен лов на вещици! Трябва да бъде прекратено веднага!“, написа Тръмп на профила си в социалната мрежа „Туитър“ след като конгресмените-републиканци от комисията по разузнаване публикуваха окончателния си доклад относно предполагаемата руска намеса.   В него се подчертава, че не е открито „никакво доказателство, че предизборният щаб на Тръмп е бил във връзка, координация или конспирация с руското правителство“. Но същевременно в документа предизборната кампания е критикувана за лоша преценка и за зле преценени действия по отношение на свързани с Русия личности. ", "date": "2018.04.28", "title": "Меркел след срещата с Тръмп: Никой не е заинтересован от лоши отношения с Русия"}
{"url": "http://epicenter.bg/article/Stoichkov--Da-zalichish-TsSKA-e-kato-da-vzrivish-pametnika-na-Shipka---Video--/152998/8/0", "text": "Легендарният български футболист Христо Стоичков смята, че е имало хора, които са искали да заличат ЦСКА. Според него това няма как да се случи заради подкрепата на \"милионите червени сърца\". Камата даде интервю от Маями само за ЦСКА, което  . То е част от юбилейната програма, която клубът изготви специално за 5 май. Тя ще се раздава безплатно на феновете, пояснява бТВ.  \"България е една прекрасна страна, която за съжаление в много от годините на прехода е ръководена лошо. Хора с комплекси бяха решили да няма ЦСКА, да го заличат. Това е все едно да взривиш паметника на Шипка! Не, не и не! Милионите червени сърца няма как да го позволят. За България ЦСКА означава гордост и слава с всичките си олимпийски, световни и европейски шампиони вече 70 години. И така ще бъде безброй пъти по 70\", казва Стоичков. Самият той се определя за \"човек с червено сърце, който безумно обича ЦСКА\".  Носителят на \"Златната топка\" е съсобственик в \"ЦСКА-София\" заедно с Гриша Ганчев и Юлиян Инджов, които определя за съмишленици.  \"Няма как Христо Стоичков да е встрани от ЦСКА. На теория дори. Даже да съм на Северния или на Южния полюс и да играя футбол със снежни топки. Никога не съм бил далеч от ЦСКА! Следял съм всичко. Но прекалено много хора използват името на Христо Стоичков и затова понякога съм предпочитал да не вземам отношение публично. В един момент обаче чашата преля и се намесих. По-добре да ме няма, отколкото да оставя ЦСКА да умре, каквато опасност се задаваше. За щастие в лицето на Гриша Ганчев и Юлиян Инджов видях съмишленици, които искаха да върнат самочувствието на клуба. И сега тепърва предстои да извървим дългия път към тази цел. И ЦСКА да стане онази сила, която разтърсваше света в почти 40 вида спорт\", казва Стоичков.  Той посочва, че \"вече 70 години ЦСКА е първата буква на българския спорт\". \"Няма друга по-известна българска марка по света. Не говоря само за спорта. ЦСКА е истинският български цар в последния век\", допълва бившият нападател.  На въпрос какво би желал да каже на феновете по случай юбилея, Стоичков отговаря: \"Да са навсякъде с ЦСКА! Благодарение най-вече на тях нашият клуб го има и ще го има, докато свят светува. Всеки един с червено шалче е важен за ЦСКА. Феновете го доказаха, тръгвайки под знамената да бранят емблемата. Само можем да им се поклоним. По случай 70-ия юбилей бих искал да стисна ръката на всеки един от тях\".   ", "date": "2018.04.28", "title": "Стоичков: Да заличиш ЦСКА е като да взривиш паметника на Шипка! (Видео) "}
{"url": "http://epicenter.bg/article/Bridzhit-Makron--Melaniya-Tramp-e-kato-v-kapan-v-Beliya-dom-/153034/10/0", "text": "„Мелания Тръмп е като в капан в Белия дом”, твърди френската първа дама Бриджит Макрон. Тази седмица се състоя първата визита на френския прездиент Еманюел Макрон в Съединените щати. Първите дами на двете страни имаха отделна официална програма от тази на съпрузите си, предава бТВ.  „Всъщност, тя е много забавна. Имаме много сходно чувство за хумор. Смеем се много, когато сме заедно”, разкрива още френската първа дама пред „Гардиън”.  Според нея Мелания Тръмп „не може да прави нищо” в Белия дом. „Дори не може да отвори прозорците, не може да излезе навън. Тя е много по-ограничена, отколкото съм аз. Аз се разхождам всеки ден в Париж”, казва Бриджит Макрон.  Тя определя американската първа дама като много мила, очарователна и интелигентна. Според Бриджит е разбираемо защо Мелания Тръмп винаги изглежда сериозна и мрачна в публична среда.  „Всичко се интерпретира, свръх интерпретира. Тя е човек с много силен характер, но много трудно го крие. Тя се разсмива много лесно, но го показва много по-малко от мен”, казва Бриджит.  По повод нейната връзка с френския президент Еманюел Макрон Бриджит коментира, че постът не е променил живота им.  „Аз все още съм съпругата на Еманюел, не на президента”, коментира Бриджит. Тя допълва, че на тази възраст „няма какво да доказва” и не е „просто ваза с цветя” до лидера на Франция.  ", "date": "2018.04.28", "title": "Бриджит Макрон: Мелания Тръмп е като в капан в Белия дом "}
{"url": "http://epicenter.bg/article/Svatba-sas-zavarzani-mladozhentsi-v-Izrael--chetiri-balgarki-na-ludo-pateshestvie-v-Indiya/153035/10/0", "text": "Древна индийска мъдрост гласи: Умният човек не вярва на всичко, което чуе, не казва всичко, което знае, и не харчи всичко, което има.  Ние с музикалния редактор Сибила Лилова, обаче сме готови да дадем и последния си грош, за да отидем отново в Индия.  Затова  тя няма да подбира вълнуващи песни, а ще споделя вълнуващи случки– за Джайпур и Дармасала, Амритсар и Тадж Махал, за Гоа и ритуал на границата между Индия и Пакистан.    Където  и да ходим, винаги намираме повод да се вгледаме и в българската история, на която е посветена и книгата „50 места от българската история отвъд България” от Светослав Марков и Теодор Борисов.  Този път, обаче с италиански привкус и Вазовски апломб.   Знаете ли какво е ТЕС? Не, не става дума за романа Тес от рода Д’ Ъбървил от Томас Харди. Зад абревиатурата се крие Техника за емоционална свобода. Звучи някакси… освобождаващо. Но дали това означава просто да отидем сред природата и да крещим срещу някой водопад, докато ни мине яда от шефа. Ще разберем от Дарина Гаврилова, която всеки уикенд организира ТЕС-разходки, кои са любимите й места и дали ги подбира, заради енергийния им заряд. Или по други причини.   Дарина се занимава с енергийна психология от 2010 г. Тя е сертифицирана за процесор и практик по прилагане на ТЕС и Пренареждане на матрицата – техники за активиране потенциала на енергията на тялото и емоциите, предназначени за всеки човек с обичайни умствени, психически и физически способности.   А ако се присъедините към групата във Фейсбук ТЕС-разходки, можете да попивате живителните сокове на природата под нейно ръководство.   Сватба със завързани младоженци, тайни подземия, масонски ритуали и …българска гайда се преплитат в репортажа от „българският“ град на Светите земи - Яфо  на кор. на БНР в Израел Феня и Искра Декало. Да привържеш младоженци от глава до пети един за друг, та било то и с панделка е …неочаквано, но такъв е ритуалът от 17 век. Възстановили са го по стари ръкописи.   За това разказва Великият майстор на Египетско-Израелската ложа „Мемфис“ Ариел: ”Това е езотерична ложа. Там където се събираме в Яфо е едно от местата в света, където се присъждат най- високи звания при свободните зидари. То е свято за всички религии, защото е посечено преди повече от 3 000 години от архитект Орперан, когото сам цар Соломон е избрал да проектира и ръководи строежа на Първия храм в Ерусалим.   Ние изследваме традициите от времето на Калиостро и Казанова, които също са били масони, но и на шотландските бойци, Египетските и на северните народи. Тази сватба е възстановка по точно описание на такъв ритуал от 17-ти век. В нашите книги може да се намери формулата на вечната любов и тези сватба е част от нея”, завършва майсторът-зидар.    Всички сватбари пристигат маскирани в средновековни одежди. Единствено гостите не са предупредени.  Строги стражи разпознават по някакъв знак, който масоните правят и пропускат посветените. Входът е през една от многобройните малки художествени галерийки на Старо Яфо. Домакините твърдят, че през него се минава по непознат проход от пристанището към площада, който носи името на Наполеон (също масон). Той е завоювал и опустошил града, след като не успял да превземе Ако (Акра).   Но и от Яфо се е наложило панически да избяга с група офицери, защото войниците му мистериозно заболяват от холера.   Още с влизането в прохода,  всички масони завързват престилки върху празничните си дрехи. Независимо от цвета и кройката, на тях е изрисуван или избродиран равностранен триъгълник с върха нагоре , в който е вписано око, което в някои от вариантите много прилича на слънце.   С престилки върху ритуалните дрехи са и младоженците, като на жениха е черна,  а бялата престилка на булката се слива с бялата и мини рокля. Тя няма було. На главите и на двамата поставят по един венец от живи рози - на него червени , а на нея –бели.  На  ревера на всички сватбари също има рози.   Членовете на израелската ложа са влезли първи и те са строени в две редици пред парохет (стенен килим или златото везано върху кадифе перде) в една от нишите , който прилича от далеч на зид с изписани по него йероглифи. Осветлението е само от свещи, а и маските пречат да се видят каквито и да е било лица.   Стражи скръстили два жезъла ,подобни на изобразяваните в гробниците на фараоните пропускат да минат Великите майстори на израелската и на българската ложа и да престъпят към нишата-олтар младоженците. Те минават под арка от вдигнати за поздрав шпаги на местните масони. Ложата е смесена и това я отличава от средновековните.   След потвърждението и от двамата млади, че искат да встъпят в брак и изричането на пожеланието да са си верни и да са заедно докато смъртта ги раздели, панделката бива развързана и новобрачните тръгват към изхода.   Зад тях от ръка на ръка се предава кутия, наричана „корубата на вдовицата“. Всеки може да пусне в нея, колкото реши, че е необходимо пари или (забележете) да вземе от нея, ако сметне, че има нещо неотложно, с което не си струва да занимава цялата ложа. Когато се вземат пари от „корубата на вдовицата“, обаче те се връщат двойно или тройно.  Парите са  за благотворителност.   Този път изходът е към площада на Наполеон. Младоженците са посрещнати нещо неочаквано: писва гайда и освен тях на хоро се хващат голяма част от масоните и гостите. Ритъмът е на пиринските песни. Според свободните зидари, има танци, носещи енергетика да сплотяват и българското хоро е от тях.   Става ясно, че български масони, пристигнали за ритуала, са от ложа обхващаща изцяло или части на няколко съвременни Балкански държави. Най-общо ни изгледаше като територии в рамките на Санстефанска България.  Ето како разказа младоженеца: „Аз съм от Македония, майка ми е украинка. Двете ни страни са братски и трябва да си помагаме във всичко – в бизнеса, в отношенията, в Европейския съюз”.   На финала, аз, Магдалена Гигова, деликатно ви подсещам, че на страницата ни във Фейсбук пътешествията нямат край. Наградите, обаче, са за знаещите   ", "date": "2018.04.28", "title": "Сватба със завързани младоженци в Израел, четири българки на лудо пътешествие в Индия"}
{"url": "http://epicenter.bg/article/Povecheto-hora-shte-iskat-da-se-skriyat-ot-problemite-i-grizhite-si/153039/10/101", "text": "Предстои да преживеем астрален ден, в който повечето хора ще искат да се скрият от проблемите и грижите си.   Номерологичната карта е с Път на живота 8 и ще активира обещания, желание за застраховане и складиране на всички нива.   Щадете си силите и не се пренапрягайте излишно.   Сутринта започва с взиране в  материалното и внимание към емоциите на другите.   По-голямата част от деня ще е ориентирана към  пари, грижа за роднини и обещаното.   Мото: Работя и изпълнявам задълженията си!  ", "date": "2018.04.28", "title": "Повечето хора ще искат да се скрият от проблемите и грижите си"}
{"url": "http://epicenter.bg/article/Sarbiya-i-Kosovo-izostriha-tona-v-Skopie--Borisov-gi-skastri--Da-se-razberat---Obzor--/152994/2/0", "text": "Остър тон между Сърбия и Косово на лидерската среща „Бърдо – Бриони” в Скопие. По време на разговорите е имало покачване на напрежението между президентите на двете страни - Александър Вучич и Хашим Тачи, стана ясно на пресконференцията след срещата, на която бе обсъдена европейската интеграция на страните от Западните Балкани, предава Дарик нюз.  Двамата лидери не присъстваха на пресконференцията. Не стана ясно и за какво точно е бил спорът между тях. Председателят на Европейския съвет Доналд Туск заяви, че всички лидери на Балканите трябва да се успокоят. Той призова политиците да бъдат по-прагматични и рационални и по-малко емоционални.  Бойко Борисов призова президентите на Косово и на Сърбия да решат проблемите между двете страни. Надявам се егоизмът на никой да не надделее, защото ще спре целия процес за европейска перспектива, каза Борисов. Надявам се лидерите на Гърция и на Македония да намерят компромис за името на Република Македония, допълни той, цитиран от БТА.  Настоявам моите приятели Вучич и Тачи да намерят директна връзка каза Борисов и даде пример с възстановената комуникация между КНДР и Южна Корея. На 16 и 17 май ЕС иска да ни види акъла и ако не се възползваме от това трябва да се сърдим на себе си, посочи той. Ние изпълнихме нашето обещание - темата за приемането на тези страни в ЕС е на масата, намерени са и пари за хибридно финансиране на инфраструктурни проекти в региона. Словения, Хърватия, България и Румъния помагат, но политическият елит на страните от Западните Балкани трябва да намери решение на проблемите си, подчерта той. Не се подвеждайте по популисти и националисти, призова Борисов.  Президентът на Република Македония Георге Иванов посочи, че днес е важен ден за страната и за региона. Ние сме домакин на един от редките форуми за сътрудничество, в който да зададем насоките за развитие, каза Иванов. Останалите регионални инициативи не си противоречат на този форум, допълни той. Предстоящата среща на върха ЕС - Западни Балкани е много важна за нас, каза Иванов и подчерта значителната роля на България за срещата в София през май. Ние трябва да се приобщим към ЕС икономически и се надявам на помощта на ЕС за това, каза президентът на Македония.  Неразрешените проблеми между нашите страни трябва да бъдат решени, а те са различни за различните държави, каза Георге Иванов. Македония например няма проблеми със своите съседи, допълни той. Надявам се на подкрепа на ЕС за решаване на проблема с името на страната - това не е само технически, а и политически въпрос, посочи той. Няма по-добър пример от Хърватия и Словения, които намериха разрешение на своите проблеми, каза Иванов. Ако не се присъединим в ЕС ще останем в своето минало, а ние живеем в 21 век, каза още Георге Иванов. Ние плаваме в един и същи кораб - кораб, който се е запътил към ЕС, каза Иванов.  Невъзможното може да стане възможно, но това зависи от хората, посочи Туск.  Преговорите за името на Македония и за членство в ЕС може да вървят паралелно, смята Георге Иванов. Надявам се по време на Председателството на съвета на ЕС да вървим напред по отношение на европейската ни перспектива и ЕС да не допусне въпроса с името да е условие, което да ни блокира, каза Георге Иванов. Ние нямаме териториални претенции и се надявам да стигнем до споразумение, допълни той.  Дискутирахме всички предизвикателства на страните от Западните Балкани, по пътя им към ЕС, каза президентът на Хърватия Колинда Грабар-Китарович. Ако не се върви към ЕС сме изправени пред възможността Балканите да останат във вакуум и да сме податливи на трети страни. През последните месеци имаме положителни сигнали от ЕС към тази част на Европа. Всяка стана от Западните Балкани си има своите предизвикателства по пътя към ЕС. Ще направим всичко възможно за отваряне не преговорния процес на Албания и Македония. Искаме стриктна, но справедлива оценка на напредъка на тези държави каза още тя. Трябва да се помирим и да се справим със своето минало, посочи Колинда Грабар-Китарович.  Днес бяхме много искрени и основното послание е, че ако не спрем да живеем в миналото, не можем да работим за бъдещето, както каза Доналд Туск, посочи тя.  Съдбата на Югоизточна Европа е важна за съдбата на цяла Европа, каза Доналд Туск, председател на Европейския съвет. Ние имаме твърд ангажимент пред страните от региона да им дадем европейска перспектива. Имате за това пълната подкрепа на ЕС, посочи Туск. Ще продължим в София разговорите за свързаността на страните от региона. Сега съм внимателен оптимист и смятам, че \"историята на Балканите, приемана като безкраен хорър, може да се превърне в хепиенд\" посочи той. Ако сте успешни в решаването на сложния проблем за името на Македония, това ще е важно и значимо и за всички в региона и в Европа, каза Доналд Туск.  ", "date": "2018.04.28", "title": "Сърбия и Косово изостриха тона в Скопие. Борисов ги скастри: Да се разберат! (Обзор, Видео) "}
{"url": "http://epicenter.bg/article/Orkestrite-na-BNR-gotvyat-golyam-protesten-kontsert-za-24-may--Video--/152999/2/0", "text": "Колко оркестъра трябва да има едно радио? Въпросът звучи като начало на виц, но не е. Тази седмицата бе белязана от протеста на музикалните състави на Българското национално радио, а проблемът е, че те получават едни от най-ниските възнаграждения в държавата (средно 660 лв.), при положение, че работата им е уникална.  Подобно на другите оркестри, те също изнасят концерти, но основното им задължение е да попълват фондовете на БНР.  А там се съхранява музикалната памет на нацията.  Пред камерата на bTV работещи към оркестрите признават, че се налага да се трудят и другаде, за да свързват двата края. Много от тях са с лични музикални инструменти, които трябва да поддържат сами.  630 лв. например получава един от малкото българи с награда „Грами” – Недялко Недялков от Оркестъра за народна музика. Той не приема позицията на директора на оркестрите в БНР Теодосий Спасов, че е „унизително” най-добрите музиканти на България да свирят протестно под прозорците на властта.  В студиото на предаването „Тази събота” Недялков цитира друг свой световноизвестен колега – цигуларя Васко Василев: „Кое е унизително? Всички революции, всички реформи са започнали от улицата”. По думите му унизително е, че се е стигнало до сегашната ситуация, а не че се търси изход от нея.  Диригентът на Биг бенда Антони Дончев подчерта, че обвиненията в лош мениджмънт нямат такова основание, при положение, че преди няколко години бюджетът на БНР е бил орязан с около 7 млн. лв.  „(Директорът) Александър Велев идва при заварено положение (…), за да вдигне нашите заплати, трябва да вземе от Вашите колеги, журналистите”, посочи Дончев.  И двамата не виждат решение и в думите на премиера Бойко Борисов, който, след като призна, че не е знаел, че БНР има 4 оркестъра, призова да се търси пазарният принцип. Недялков отбеляза, че вероятно премиерът не е бил добре осведомен от съветниците си и не е наясно, че основната работа на съставите е в студиото, а не пред публика.  В същото време делегираните бюджети водят до свръхпроизводство и ниско качество. „Виждаме какво става с някои от оркестрите – изнемогват, защото трябва да правят буквално по два концерта на седмица, за да могат да спечелят пари, за да живеят нормално”, каза диригентът.  И той, и колегите му продължават с протестите. Вероятно на 24 май ще има голям протестен концерт пред Народното събрание.  ", "date": "2018.04.28", "title": "Оркестрите на БНР готвят голям протестен концерт за 24 май (Видео) "}
{"url": "http://epicenter.bg/article/NZOK-otkri-narusheniya-v-sluchaya-s-zhenata--pochinala-zaradi-lipsa-na-aortna-klapa-/153000/2/0", "text": "Проверка на столичната здравно-осигурителна каса, извършена съвместно с експерти от НЗОК, е установила нарушения в случая с жената, починала заради липса на аортна клапа, съобщава NOVA.  Проверката e извършена на 26 и 27 април. Установено е, че пациентката има три пролежавания в болницата. Първото е от 27 до 30 март, второто е от 30 март до 2 април, и третата хоспитализация е на 21 април, когато пациентката почина. Най-сериозното от установените нарушения е, че ехо-кардиографията е извършена от лекари без специалност, обясни Оля Василева, началник отдел \"Контрол на медицинските дейности\" в Столичната здравно-осигурителна каса.  \"За първата хоспитализация сме връчили протокол за неоснователно получени суми и лечебното заведение ще възстанови парите, които сме заплатили\", каза Василева. \"При втората хоспитализация лечебното заведение свиква консилиум, който решава, че пациентката е изключително рискова за операция и ѝ препоръчват въпросната клапа да бъде поставена. След това решение от 2 април, към дата 21 април в деловодството на НЗОК не е постъпвало заявление или искане от лечебното заведение за отпускане на тази клапа\", посочи Оля Василева. Преди дни от лечебното заведение заявиха, че аортната клапа е скъпо медицинско изделие, което нямали възможност да държат на склад.  \"Когато се появи болен в дадена болница, на който е необходимо да се направи такава скъпоструваща операция, редът е то да се поиска със съответните документи от тази комисия, която се събира ежеседмично. В случая обаче няма такова\", обясни Павлина Иванова, началник отдел „Лекарства и контрол” в НЗОК.  ", "date": "2018.04.28", "title": "НЗОК откри нарушения в случая с жената, починала заради липса на аортна клапа (Видео)"}
{"url": "http://epicenter.bg/article/VMRO-s-ostra-reaktsiya--DPS-ne-zashtiti-balgarite-v-Zapadnite-pokraynini--a-podkrepi-Sarbiya-/153003/2/0", "text": " Позицията на националистите бе заради скандала с ученическия конкурс, в който децата в Сърбия трябва да пишат съчинения за \"българските безчинства\" по време на Първата световна война.   наред, предаде Канал 3.  \"Изключително смешно е - ДПС, вместо да защити българите в Западните покрайнини, подкрепя сръбското правителство в асимилацията на българите. Това показва още веднъж що за неуместни лицемери са тези хора. И нелепи\", заключи Джамбазки в изявление пред медиите.  Той напомни, че    Те изискват страната-кандидат да няма териториални претенции към съседите и да няма нерешени проблеми, а в сръбския случай има такива и с България, и с Македония, а и провокации спрямо Косово и Босна и Херцеговина, обясни Джамбазки.  Той заяви още, че ДПС не могат да съществуват извън властта. \"ДПС е организация, която е токсична за българското общество. Защо се случват тези истерии? Защото ДПС извън властта и обществените поръчки, загива, изчезва, разпада се и това ги изнервя изключително много\", заключи Джамбазки.  , заяви още евродепутатът от ВМРО.  \" , обърна се към медиите Ангел Джамбазки.  Що се отнася до апела на движението за реакция на ЕНП във връзка с коалиционния партньор на ГЕРБ, евродепутатът каза, че няма от какво да се притеснява, защото не е част от тяхното семейство в ЕП.  ", "date": "2018.04.28", "title": "ВМРО с остра реакция: ДПС не защити българите в Западните покрайнини, а подкрепи Сърбия!"}
{"url": "http://epicenter.bg/article/Rusikite-sluzhbi-predotvratili-ataki-na--Islyamska-darzhava--v-Moskva-/152992/7/0", "text": "Руската служба за вътрешна сигурност съобщи днес, че е осуетила планове на групировката \"Ислямска държава\" (ИДИЛ) да извърши серия от зрелищни атаки в района на Москва, където това лято ще се играят мачовете от Световното първенство по футбол, предаде Ройтерс, цитирана от БТА.  Федерална служба за сигурност (ФСС) каза, че е прекъснала дейността на четиричленна спяща клетка на ИД, която получавала инструкции от някого в Сирия чрез месинджъра Телеграм. Службата не разкри подробности за кога са били планирани атаките, нито кои са били конкретните мишени.  В комюнике ФСС уточни, че спящата клетка била от Сибир и че при специална операция в град Нови Уренгой (на около 2300 км североизточно от Москва) са били задържани 20 души.  Службата отбеляза, че при претърсванията в града са били открити пропагандни материали на \"Ислямска държава\".  От 14 юни до 15 юли Русия, която оказва военно съдействие на сирийското правителство срещу бунтовническите сили, ще бъде домакин на Световното първенство по футбол, поради което мерките за сигурност стават все по-засилени.  ", "date": "2018.04.28", "title": "Руските служби предотвратили атаки на „Ислямска държава“ в Москва "}
{"url": "http://epicenter.bg/article/Phenyan-i-Seul-slagat-kray-na-voynata-tazi-godina-/152993/7/0", "text": "КНДР и Южна Корея се договориха да обявят края на Корейската война тази година. Това съобщи севернокорейската агенция КЦТА, цитирана от ТАСС и БТА. КЦТА разпространи текста на Декларацията от Панминчжон след вчерашната среща на върха между южнокорейския президент Мун Дже-ин и севернокорейския лидер Ким Чен-ун.  В текста на документа, публикуван вчера от Южна Корея, се говори, че Северът и Югът се канят да подпишат мирен договор, но не беше спомената набелязана дата.  \"КНДР и Южна Корея ще обявят край на примирието, продължаващо от 1953 г., за да бъде трансформирано то в мирен договор. За тази цел Северна Корея, Южна Корея и САЩ ще работят за тристранна или четиристранна среща на върха (с участието на Китай) за създаване на система на траен мир\", се казва в документа.  КЦТА отбелязва, че двете страни ще следват общата цел за премахване на ядрените оръжия от Корейския полуостров. \"Общата цел (на Севера и Юга) е пълното премахване на ядрените оръжия от Корейския полуостров чрез избавяне от тях\", се казва в съобщението.  След вчерашната среща на върха Ким Чен-ун не направи изявление, отнасящо се до отказа от ядрената програма. Освен това изразът \"пълно премахване на ядрените оръжия\" обикновено не се споменава в централните севернокорейски медии.  Вчера в пограничното селище Панминчжон се състоя историческа среща между президента на Северна Корея Мун Дже-ин и лидера на КНДР Ким Чен-ун. Тези преговори станаха първата среща на върха между Севера и Юга от повече от десет години. Преди началото им южнокорейският президент по покана на Ким прекрачи демаркационната линия, извършвайки \"блиц визита\" в КНДР, продължила по-малко от минута. Ким Чен-ун също прекрачи границата и така стана първият севернокорейски лидер, посетил територията на Южна Корея след 1953 г. След преговорите лидерите на двете страни подписаха съвместната \"Декларация от Панминчжон за мир, процъфтяване и обединение на Корейския полуостров\".  КЦТА също така окачестви вчерашната среща на върха като \"нов крайъгълен камък\" в постигането на общ просперитет и преломен момент за Корейския полуостров, предаде Ройтерс.  ДПА също отбелязва, че в съобщението на КЦТА се споменава за цел за пълно премахване на ядрените оръжия.  ", "date": "2018.04.28", "title": "Пхенян и Сеул слагат край на войната тази година "}
{"url": "http://epicenter.bg/article/Rusiya-puska-plavashta-AETs-prez-2019-g--/153004/7/97", "text": "Руският плаващ енергоблок \"Академик Ломоносов\" отплава от балтийски завод към Чукотка, предаде Канал 3.  \"Това е изключително важно събитие за нашия проект, както и за целия свят на ядрената индустрия. Плаващите атомна централи ще осигурят електричество и отопление за най-отдалечените региони, като по този начин ще увеличат растежа и устойчивото им развитие\", заяви Виталий Трутньов, директор в \"Росатом\".  Всички необходими строителни дейности за създаване на брегова инфраструктура са приключени. Кеят, хидротехническите структури и другите сгради, важни за акостиране на плаващ атомен енергоблок и за работата на плаващата атомна централа, са проверени и готови за работа. През лятото на 2019 г., атомният плаващ енергоблок \"Академик Ломоносов\" се очаква да бъде изтеглен до пристанището на Певек. Средната скорост на тегленето се изчислява на 3,5-4,5 възела.  Плаващата атомна централа ще замести остарялата Билибинска АЕЦ в Певек и Чаунската ТЕЦ, като по този начин ще се спестят 50 000 тона CO2 емисии годишно, в сравнение с настоящите нива. След свързването към мрежата, \"Академик Ломоносов\" ще стане най-северната атомна инсталация в света.  Мощността е снабдена с две реакторни системи (всяка с мощност от 35 мегавата) подобни на тези, които се използват на ледоразбивачите. Проектиран от руските атомни специалисти и морски архитекти, съдът е дълъг 144 метра и е широк 30 метра. Има водоизместимост от 21 000 тона. Животът на атомния плаващ енергоблок е 40 години с възможност за удължаване до 50 години. След извеждането от експлоатация, той ще бъде изтеглен до специално съоръжение за деконструкция и рециклиране.  Плаващата атомна електроцентрала е проектирана да осигурява електричество в труднодостъпни области на Руската федерация, независимо от транспортната инфраструктура.  ", "date": "2018.04.28", "title": "Русия пуска плаваща АЕЦ през 2019 г. "}
{"url": "http://epicenter.bg/article/Doklad-na-Kongresa-na-SASht--Nyama-dokazatelstva-za-vrazki-mezhdu-Rusiya-i-ekipa-na-Donald-Tramp-/153005/7/96", "text": "Няма доказателства за връзки между Русия и екипа на Доналд Тръмп по време на кандидат-президентската кампания през 2016 г.  Това се посочва в обширен доклад, публикуван от комисията по разузнаване в американския Сенат, предаде бТВ.  Докладът слага край на продължително разследване, което остро поляризира мненията в САЩ.  След публикуването му президентът Тръмп коментира, че вече е време да се спре ловът на вещици.  Комисията все пак смята, че срещите на зетя на Тръмп с руски представители са били проява на \"лоша преценка\".  Резултатът от доклада не се приема от демократите, които ще продължат разследването за предполагаема зависимост на президента от Москва.  ", "date": "2018.04.28", "title": "Доклад на Конгреса на САЩ: Няма доказателства за връзки между Русия и екипа на Доналд Тръмп "}
{"url": "http://epicenter.bg/article/Ognen-ad--Plamna--quot-Tramp-tauar-quot--v-Baku--VIDEO--/153012/7/0", "text": "Пожар бушува в \"Тръмп тауър\" в столицата на Азербайджан Баку, съобщават РИА Новости и британски медии, цитирани от БЛИЦ.  Небостъргачът е на 33 етажа и с височина 130 метра. На място са изпратени противопожарни екипи. Не е ясна причината за пожара. Няма информация за пострадали хора.  Строителството на сградата започна през 2008 г. Изграждането на външната фасада приключи през 2015 г.  След избирането на Доналд Тръмп за президент на САЩ на 30 ноември 2016 г. Trump Organization прекрати участието си в проекта.  На 8 април пожар на 50-ия етаж на \"Тръмп тауър\" в Ню Йорк отне живота на един човек и рани четирима пожарникари.  ", "date": "2018.04.28", "title": "Огнен ад! Пламна \"Тръмп тауър\" в Баку (ВИДЕО) "}
{"url": "http://epicenter.bg/article/Zhan-Klod-Yunker-s-vazhno-priznanie--Ne-mozhe-da-ima-dneven-red-na-evropeyskata-sigurnost-bez-Moskva-/153017/7/0", "text": "Председателят на Европейската комисия Жан-Клод Юнкер заяви, че Европа и Русия трябва отново да влязат във връзка и да оставят зад гърба си „риториката от Студената война“, предава Politico, цитирано от Агенция \"Фокус\".  „Моят приятел Владимир Путин, защото ние сме приятели дълги години, бе много неприятно засегнат от едно изречение, казано през 2014 г. от тогавашния президент на САЩ Барак Обама, че Русия е само регионална сила“, заяви Юнкер.  „Ако Русия не е нещо, то тя не е регионална сила. Трябва да се научим да говорим с руснаците на равна нога, очи в очи“, допълни той.  „Трябва да установим отново връзката с Русия“, допълни председателят на ЕК. „Русия е важен играч. Няма дневен ред на сигурността на Европа без Русия. Не ми харесва настоящата реторика от Студената война“, допълни той.  Същевременно Юнкер предупреди, че мощта на Европа на световната сцена се свива, докато на останалите големи „играчи“ расте“.  „Ние, европейците, понякога си мислим, че сме шефове на света, но забравяме, че сме малки и слаби на света. Ние губим икономическа сила. Бавно падаме от 25% от световния БВП на 16-18%“, допълни той.  ", "date": "2018.04.28", "title": "Жан-Клод Юнкер с важно признание: Не може да има дневен ред на европейската сигурност без Москва "}
{"url": "http://epicenter.bg/article/V-OZHO-ochevidtsi-ot-Duma-razoblichiha-lazhata-na-Zapada-za--quot-himicheskata-ataka-quot--v-Siriya-/153020/7/0", "text": "В централата на Организацията за забрана на химическото оръжие (ОЗХО) в Хага се състоя пресконференция с жители на сирийския град Дума, които за сетен път опровергаха версията на Запада за химическа атака на сирийската армия, предаде БГНЕС. Руският представител в ОЗХО Александър Шулгин разкри, че представителите на САЩ, Великобритания, Франция и други страни не са участвали в мероприятието. А постоянният представител на САЩ уговарял партньорите да не ходят на пресконференцията.  „Сигурно им боде очите. Страхуват се да погледнат истината в очите“, добави Шулгин. Според него „те се боят да видят малкия Хакан, който ще разобличи лъжата им“. Шулгин обърна също внимание, че експертите на ОЗХО са разпитали само шестима свидетели на инсценировката с измислената химическа атака.  В брифинга взеха участие 17 сирийци, включително семейството на момчето Хасан Диаб, който се появи на кадри във видео, \"изобличаващо\" сирийските власти за нападение с химическо оръжие. Отначало говори баща му. Той отново разказа как неизвестни предизвикаха паника в града, след което се опитаха да съберат хората в болницата.  „Те взеха моите деца и ги отведоха в отделението за бърза помощ и започнаха да ги поливат с вода. Отначало нищо не ни обясниха. А след това научихме, че това е било лъжа. Не видяхме никакви симптоми на отравяне, цялото семейство е в добро състояние“, отбеляза мъжът.  Момчето също разказа какво се е случило в града.  „Не знам защо, но в болницата започнаха да ме поливат с вода, а след това ме заведоха на друго място“, каза то.  Лекари от болницата в Дума също разказаха за положението след т.н. химическа атака. По думите им проблемите с дишането сред жителите на Дума са били предизвикани от прахта и дима от бомбардировките, а не от химическа атака, както заявиха „Белите каски“.  Администраторът на болницата Ахмад Хашуа отбеляза, че някои хора нарочно са създавали паника, викайки за използването на химическо оръжие.  „Около седем вечерта аз бях пред входа на отделението за бърза помощ. Влезе човек с дете и започна да вика за химическо оръжие. След като той влезе и започна да вика, настана суматоха, хората се паникьосаха. Честно ви казвам, хората имаха проблеми с дишането, но такива хора идваха през целия ден“, поясни той.  Същото мнение изрази и лекарят Халил ал Джейш. По думите му на 7 април не е имало никакви симптоми за въздействие на химическо оръжие върху пациентите в градската болница.  „При нас постъпваха болни с признаци на задушаване, около 15 души. Те се бяха нагълтали с дим и прах, нямаше никакви други симптоми. Това стана от бомбардировките на сградите наоколо“, каза медикът. Симптомите били с лека и средна тежест.  След това дошъл представител на „Белите каски“ и започнал да вика за извършена химическа атака.  „Непознати хора създаваха хаос, поливаха хората с вода“, отбеляза лекарят. Той подчерта, че не е имало смъртни случаи, а след няколко часа всички хора със симптоми на задушаване, били пуснати да се прибират по домовете си.  \"Дойдохме тук, за да информираме света какво наистина се случи в Дума, а не как е изглеждало на видеото“, каза в заключение медикът.  ", "date": "2018.04.28", "title": "В ОЗХО очевидци от Дума разобличиха лъжата на Запада за \"химическата атака\" в Сирия "}
{"url": "http://epicenter.bg/article/Rusiya--Iran-i-Turtsiya-preduprediha-da-ne-se-pravyat-opiti-za-razdelyaneto-na-Siriya-/153021/7/0", "text": "Русия, Иран и Турция вярват, че опитите да бъде разделена Сирия на етнически и религиозен принцип са неприемливи, заяви външният министър на Русия Сергей Лавров в събота след среща с иранския и турския си колеги – Мохамад Джавад Зариф и Мевлют Чавушоглу, цитиран от ТАСС и Агенция \"Фокус\".  „Обединихме се около мнението, че опитите за разделянето на Сирия на етнически и религиозен принцип са неприемливи“, заяви Лавров.  „Заявихме, че ще контрираме всички опити за подриване на нашите общи усилия и уточнихме, че сирийският миротворен процес е стабилен“, допълни още той.  „Развитието от последните седмици показва, че не всички искат възстановяването на мира в Сирия. Всеки път, когато надеждата се надигне, ѝ бива нанесен удар“, уточни Лавров.  ", "date": "2018.04.28", "title": "Русия, Иран и Турция предупредиха да не се правят опити за разделянето на Сирия "}
{"url": "http://epicenter.bg/article/430-mlrd--dolara-izneseni-nezakonno-ot-Rusiya-za-17-godini-/153023/7/0", "text": "От Русия незаконно са изнесени 430 млрд долара през периода 2000-2017 година, заяви председателят на комитета по отбраната и сигурността към Съвета на федерацията Виктор Бондарьов, цитиран от БГНЕС.  Според сенатора разрешаването на проблема за незаконното изнасяне на капитали ще повлияе върху развитието на икономиката.  Той заяви, че комитетът предлага редица мерки в това отношение – създаването на нови механизми за предотвратяване на незаконни сделки, разкриване на организации, създадени за укриване на данъци и изнасянето на средства от Русия.  Комитетът предлага да се подобри взаимодействието между правоохранителните и контролиращите органи, а също да се реформира банковия надзор.  ", "date": "2018.04.28", "title": "430 млрд. долара изнесени незаконно от Русия за 17 години "}
{"url": "http://epicenter.bg/article/Mevlyut-Chavushoglu-obvini-SASht--che-podkrepyat-kyurdskite-teroristi-/153029/7/0", "text": "Външният министър на Турция Мевлют Чавушоглу обвини САЩ, че подкрепя кюрдските „Отряди за народна самоотбрана“ (ОНС) и сирийската кюрдска партия „Демократичен съюз“, които Анкара смята за терористични организации, предава ТАСС, цитирана от Агенция \"Фокус\".  „Днес, САЩ подкрепят терористични организации и това трябва да спре. За съжаление ОНС и Демократическия съюз контролират десет процента от сирийската територия и това представлява огромна заплаха за нашата национална сигурност в Африн, Манбидж и други гранични области. Затова тези терористични организации трябва да напуснат Сирия“ заяви Чавушоглу по време на пресконференция след разговорите си с външните министри на Русия и Иран Сергей Лавров и Мохамад Джавад Зариф.  „През 2016 година САЩ обещаха, че тези терористични организации ще напуснат Сирия. Искаме американците да спазят обещанието си и да подпомогнат връщането на тези територии на цивилните граждани, които ги обитават“, допълни турският външен министър.  ", "date": "2018.04.28", "title": "Мевлют Чавушоглу обвини САЩ, че подкрепят кюрдските терористи "}
{"url": "http://epicenter.bg/article/Erdogan--Turtsiya-poema-po-nov-pat-s-preminavaneto-kam-prezidentska-sistema-/153031/7/0", "text": "Президентът на Турция Реджеп Тайип Ердоган възхвали предстоящите предсрочни избори като страхотна възможност за Турция, пише Yeni Safak, цитиран от Агенция \"Фокус\".  „Заедно, ще напишем запомнящата се история на 24 юни. Изправени сме пред нов път. Турция ще премине към нова административна система на 24 юни“, заяви Ердоган.  „Няма да вземем само президентството, трябва да постигнем и непреодолимо мнозинство в парламента като Публичен Съюз“, добави той, визирайки коалицията между Партията на справедливостта и развитието (ПРС) и Партията на националистическото действие (ПНД).  Турският президент заяви още, че Истанбул ще играе решаваща роля за изборите на 24 юни.  „Истанбул е много важен за новата (административна) система. Както Истанбул расте, така ще го прави и Турция. 98 от членовете на 600-местния парламент ще бъдат избрани от Истанбул. Каквото каже Истанбул, Турция ще следва“, заяви Ердоган.  Според новите промени в Конституцията, броят на членовете на парламента расте от 550 на 600, президентски и парламентарни избори ще се провеждат на всеки пет години, и президентът ще може да остане част от своята политическа партия. Постът на министър-председател се премахва.  ", "date": "2018.04.28", "title": "Ердоган: Турция поема по нов път с преминаването към президентска система "}
{"url": "http://epicenter.bg/article/Medvedev-ehidno-pokani-Obama-da-vidi--quot-ruinite-quot--ot-ruskata-ikonomika-/153032/7/0", "text": "Министър-председателят на Русия Дмитрий Медведев ехидно предложи на бившия президент на САЩ да посети Русия и да се увери как е \"рухнала\" руската икономика, съобщават руските медии. В интервю за програмата \"Съботни вести\" по тв канала \"Россия 1\" премиерът припомни думите на Обама, който през 2015 г. заяви, че благодарение на американските санкции Русия се е оказала в международна изолация, а икономиката ѝ е пропаднала \"в руини\".  \"Той по някаква причина не идва у нас, а и ни обеща, че икономиката ни ще пропадне в руини. Нека дойде да види тези руини\", заяви Медведев.  Руският премиер подчерта, че, независимо от противодействието на външни сили, руските власти продължават да изпълняват социалните си ангажименти, а инфлацията се задържа на ниски нива. Той обърна внимание и на устойчивия ръст на икономиката.  \"За миналата година ръстът е 1,5%, за първото тримесечие на настоящата година като цяло ръстът е 2%, колкото и на промишлеността, ръстът на търговския оборот е над 2%, селското стопанство расте с 2,5%. Това е много добър общ показател\", обобщи премиерът.  Той се позова и на рекордно ниските нива на безработица в страната.  \"Ако говорим за състоянието на пазара на труда, то към днешния ден ние имаме най-ниската безработица в история - малко под 5%\", отбеляза Дмитрий Медведев.    ", "date": "2018.04.28", "title": "Медведев ехидно покани Обама да види \"руините\" от руската икономика "}
{"url": "http://epicenter.bg/article/Senzatsiya--Top-razuznavach-organiziral-istoricheskata-sreshta-mezhdu-liderite-na-Severna-i-Yuzhna-Koreya-/153040/7/0", "text": "Ръководителят на южнокорейското разузнаване Су Хун е изиграл ключова роля за организирането на историческата среща с КНДР, съобщава Ройтерс, цитирана от News.bg и Дарикнюз. В петък президентът на Южна Корея Мун Дже-ин и лидерът на КНДР Ким Чен-ун проведоха исторически разговори за помирение на Корейския полуостров.  Су Хун се е просълзил, след като двамата лидери обявиха историческото споразумение, тъй като през последните две десетилетия той е основна фигура в диалога между двата врага. Преди близо 18 години разузнавачът пътува до Пхенян, за да убеди покойния лидер на КНДР Ким Чен Ир да организира безпрецедентна първа среща на върха в севернокорейската столица.  В петък Су Хун беше свидетел на обещанието на сина на Ким Чен Ир за траен мир на Корейския полуостров по време на срещата вчера, която този път се проведе в южната страна на демилитаризираната зона.  Когато Мун Дже-ин беше избран за президент на Южна Корея, той назначи Су Хун за шеф на Националната служба за разузнаване с аргумента, че той е \"правилният човек\" за възраждане на диалога между двете държави.  Су Хун, който лично е помогнал за организирането на предишните две срещи на върха през 2000 и 2007 г., се разглежда като топ експерт на Южна Корея по въпросите на КНДР. Той е известен като южнокорееца, който е провеждал най-много срещи с Ким Чен Ир. 64-годишният е живял две години в Северна Корея в края на 90-те години.  Су Хун е един от първите южнокорейци, срещнали се с Ким Чен-ун, който пое властта след смъртта на баща си през 2011 г. През март той беше част от 10-членна делегация, която посети Ким в Пхенян.  Су Хун стои и зад организирането на срещата между Ким Чен-ун и директора на ЦРУ Майк Помпео в Пхенян от 31 март до 2 април през 2018 г.  ", "date": "2018.04.28", "title": "Сензация! Топ разузнавач организирал историческата среща между лидерите на Северна и Южна Корея "}
{"url": "http://epicenter.bg/article/Goranov--Po-vreme-na-avstriyskoto-predsedatelstvo-tryabva-da-se-dogovori-sledvashtata-finansova-ramka-/153002/4/0", "text": "По време на австрийското председателство на Съвета на Европейския съюз трябва да бъде постигнато съгласие по следващата многогодишна финансова рамка. Това заяви финансовият министър Владислав Горанов преди втория ден от неформалното заседание на европейските финансови министри в София. На него ще се коментират основно корпоративния данък и въвеждането на три процента данък върху интернет услугите, предаде БНР.  Това е изключително важно и за събираемостта на приходите в целия Европейски съюз, както и за многогодишната финансова рамка. След излизането на Великобритания вероятно ще се наложи увеличаване на процента от брутния вътрешен продукт, който страните внасят в общата европейска хазна. Засега България не подкрепя този подход, обясни той:  \"Принципът „1,1х“, заложен от Комисията, надявам се да успеем да постигнем съгласие в рамките на Австрийското председателство, тъй като след това предстоят избори за Европейски парламент, ще има нова Комисия и изключително много ще се забави следващата многогодишна финансова рамка\".  Европейските финансови министри заседават за втори ден в София. След като във Вашингтон президентът Доналд Тръмп остави отворен въпроса за налагането на мита върху алуминия и стоманата и за европейските държави, въпреки еднодневното посещение на канцлера Ангела Меркел и тридневната визита на френския президент Еманюел Макрон, търговските отношения между Съединените щати и Европейския съюз ще бъдат във фокуса на вниманието.  Очаква се по-късно през деня министрите на финансите на Германия и на Франция Олаф Шолц и Бруно льо Мер да дадат съвместен брифинг. Въпреки че евентуалното налагане на мита върху алуминия и стоманата от страна на САЩ към Европейския съюз от 1 май, когато изтича отсрочката на американския президент Доналд Тръмп, не е в предварителния дневен ред на втория ден от заседанието на европейските финансови министри, това е водеща тема сред разговорите извън работните панели.  Финансовият министър Владислав Горанов, който е домакин на заседанието, изрази надежда все пак да не се стига до налагането на митата след срещата между Тръмп и германския канцлер Ангела Меркел:  \"Решението остава в ръцете на Тръмп. Ние все още сме консервативни, от гледна точка на свръхреакции в Европа, но със сигурност и по време на срещата на Г-20 се изказаха мнения от много държави, че подобно провокиране създава условия за търговска война, ако може така да се нарече, което не е добре въобще за световната търговия. Надявам се колегите от САЩ да преразгледат своята позиция.\"  Белгийският финансов министър Йохан Ван Овертвелд не изключи реципрочни мерки, но изрази надежда да не се стига до подобен сценарий:  \"Ние трябва да бъдем много внимателни за това и трябва да останем спокойни, когато говорим за реакции. Най-важното, което трябва да имаме предвид е, че никой не печели от търговската война и трябва да направим всичко, за да я избегнем.\"  ", "date": "2018.04.28", "title": "Горанов: По време на австрийското председателство трябва да се договори следващата финансова рамка "}
{"url": "http://epicenter.bg/article/Uzhas-na-patya--Piyan-karutsar-beshe-otnesen-v-tamnoto--negov-spatnik-e-s-opasnost-za-zhivota-/153009/3/0", "text": "Един човек е в болница след катастрофа между каруца и автомобил. Инцидентът е станал в петък вечер, около 22:30 часа, на пътя между намиращите се до Сопот села Анево и Иганово.  Лек автомобил \"Фолксваген\" с 23-годишен водач се е сблъскал челно с каруца. По първоначални данни каруцата е била без светлоотразител и водачът на автомобила не е успял да я види навреме, пояснява Канал 3.  На сигнала за катастрофата са се отзовали две линейки и автомобил на пожарната.  Пострадалият е 20-годишен и е бил пътник в каруцата. Той е откаран в болница с опасност за живота. Има травма на лицето и счупен крак. Конят, който е дърпал каруцата, е жив.  Водачът на талигата е бил пиян, като в кръвта му са засечени 1.76 промила алкохол. Шофьорът на автомобила е дал отрицателна проба за алкохол.  ", "date": "2018.04.28", "title": "Ужас на пътя! Пиян каруцар беше отнесен в тъмното, негов спътник е с опасност за живота "}
{"url": "http://epicenter.bg/article/Vnimanie--shofyori--Remonti-spirat-dvizhenieto-po-magistrala--quot-Trakiya-quot--/153011/3/0", "text": "Заради ремонт се спира движението в активната и аварийната лента на АМ \"Тракия\" при 38-ми и 49-ти км /посока София/. Това съобщиха от АПИ.  Трафикът в двата участъка се извършва в изпреварващата лента на магистралата, поясняват от пътната агенция.  ", "date": "2018.04.28", "title": "Внимание, шофьори! Ремонти спират движението по магистрала \"Тракия\" "}
{"url": "http://epicenter.bg/article/Smart-zad-volana--Patnicheski-mikrobus-katastrofira-kray-Lovech--shofyorat-zagina/153024/3/0", "text": "Пътнически микробус е катастрофирал на пътя Ловеч - Троян, при разклона за ловешкото село Хлевене, съобщиха от ОД на МВР-Ловеч.  Инцидентът е станал около 14:00 часа днес. Изясняват се причините за случилото се.  Водачът на микробуса е починал, най-вероятно от инфаркт. Причината за смъртта му ще установи аутопсията.  Микробусът е излязъл от пътното платно и се е спрял в храстите. При катастрофата няма пострадали пътници. Засега не се съобщава колко са били пътувалите.  ", "date": "2018.04.28", "title": "Смърт зад волана! Пътнически микробус катастрофира край Ловеч, шофьорът загина"}
{"url": "http://epicenter.bg/article/MVR-shefat-za-futbolnoto-huliganstvo--Iskame-promeni-v-deystvashtiya-zakon--a-ne-nov-/153026/3/0", "text": "Законът дава достатъчно правомощия на полицията, за да противодейства на футболното хулиганство. Това коментира в предаването \"Седмицата\" на Дарик вътрешният министър Валентин Радев.  На среща между представители на БФС, министър Красен Кралев, депутати и експерти от вътрешното министерство Радев е поставил въпроса за разграничаване на дейностите на полицията и охранителите от частни фирми.  Според него не трябва да се пише нов закон:  \"С ГЕРБ през 2012 г. вкарваме закона за първо четене. След това минава на второ четене в комисиите и остава само второто четене в парламента. И аз питам законът ли е лош? Ние не го изпълняваме добре ли? Те на този въпрос не ми отговориха. Оказа се, че и МВР, и частните фирми яздим един кон - съвместно охраняваме дербитата. Иначе частните фирми охраняват само вътре останалите футболни мачове. Първото нещо, което трябва да направим, е именно това да разграничим. За това правилата не са виновни. До Нова година има срок да променят закона, ако трябва, включително в парламента нека си работят върху тяхна идея за закон. Ние ще направим така, че да променим почти този закон и то в посока по-малко отговорности\".  \"Ние искаме промени в действащия закон, а не да се прави нов. Ние нямаме място на терените, така ми обясняват експертите. В Европа не е така. В Англия отдавна са го решили - там има стюарди, частни фирми и полицията изобщо не се занимава. Полицията пази отвън, а вътре - ако се случи нещо. Това събитие трябва да е празник, а не да отиват да се маскират, едните да убиват, а другите да се пазят да не бъдат ударени, включително и грачите. Това е \"война\", смята Радев.  Валентин Радев коментира и случая във Велико Търново, когато въоръжени мъже-охранители попречили на гражданин да паркира. По думите на министъра този случай е разгледан и има наказани. И в МВР има хора, които не си вършат работата, трудно е с кадрите, признава вътрешният министър.  ", "date": "2018.04.28", "title": "МВР шефът за футболното хулиганство: Искаме промени в действащия закон, а не нов "}
{"url": "http://epicenter.bg/article/Na-kosam-ot-tragediya--Avtobus-s-rabotnitsi-se-samozapali-kray-Vetren-/153033/3/0", "text": "Автобус се самозапали край Ветрен, предаде репортер на bTV. Той е превозвал работнички от Пазарджик и Ветрен за Ихтиман. Инцидентът е станал след 15 ч.  За щастие инцидентът се е разминал без пострадали.  Според очевидци автобусът спрял, след което бил обхванат от гъст пушек.  Шофьорът и служителите от близката бензиностанция успели да загасят с пожарогасители пламъците в двигателния отсек на превозното средство.  Външните поражения по автобуса не са големи.  ", "date": "2018.04.28", "title": "На косъм от трагедия! Автобус с работници се самозапали край Ветрен "}
{"url": "http://epicenter.bg/article/Osadiha-politsay-na-3-godini-uslovno-za-reket/153037/3/0", "text": "Бургаският окръжен съд осъди полицая Емил М., признат за виновен, че поискал 300 лева от чешки гражданин чрез изнудване, посредством злоупотреба със служебното положение.  От съда уточняват, че полицаят е получил 60 лева. Това е станало в Приморско, където полицаят Емил М. бил командирован от Районно полицейско управление - Сливница. Подкупът бил поискан от полиция, за да не извърши действие по служба.  Полицаят е осъден на три години лишаване от свобода, глоба в размер на 2000 лева, както и е лишен от право да заема длъжността полицай в системата на Министерството на вътрешните работи за срок от три години. На основание чл. 66 от НК съдът е отложил изтърпяване на наказанието за срок от пет години.  ", "date": "2018.04.28", "title": "Осъдиха полицай на 3 години условно за рекет"}
{"url": "http://epicenter.bg/article/Kmetat-Dimitar-Nikolov-otkri-novoto-izdanie-na-izlozhenieto-za-tsvetya--quot-Flora-Burgas-quot--/153014/2/98", "text": "Кметът на Бургас Димитър Николов официално откри новото издание на изложението за цветя \"Флора Бургас\". Това съобщиха от пресцентъра на Община Бургас.  \"Не пропускайте да го посетите! Има какво да се види и купи. Тази година участниците са над 90, 30 от които - производители и търговци на цветя и разсади. Останалите предлагат най-разнообразна продукция - художествени и занаятчийски изделия, градинска техника. Изложението включва няколко ефектни арт инсталации по футуристичната тема \"С поглед в бъдещето\". Освен да ги разгледате и снимате, можете да участвате в различни интересни демонстрации, да слушате музика, да гледате театър\", призоваха от Общината.    от 17.00 до 19:00  Демонстрация по производство и използване на компост - ОП \"Чистота Еко\"  от 19:00  Безплатен концерт: Jazz Migration - \"Константин Костов трио\"    от 10:30 до 13:00  Демонстрация по производство и използване на компост - ОП \"Чистота Еко\"  от 13:00  Демонстрация по бонсай - \"Студио ТТ\" - Трифон Трифонов  от 11:00  Официално награждаване на фирмите победители в конкурсната част на изложбата  от 13:00 ч.  Презентация на тема: \"Дивите орхидеи в Странджа\" - Сдружение за опазване Една Природа    от 13:00 ч.  Презентация на тема: \"Букети от свежи маршрути в Странджа\" - \"Зелена Странджа\"    от 11:30 ч.  Цветен куклен театър \"Мъничета\" - Държавен куклен театър - Бургас    от 13:00 ч.  Демонстрация по грънчарство - майстор - грънчар Десислава Владовска  от 13:00 ч.  Демонстрация по грънчарство - \"Майсторите АА\" ЕООД.  ", "date": "2018.04.28", "title": "Кметът Димитър Николов откри новото издание на изложението за цветя \"Флора Бургас\" (Снимки)"}
{"url": "http://epicenter.bg/article/Stanishev--Vlizaneto-v-Evrozonata-ne-e-panatseya-za-ikonomikata-ni--no-shte-donese-konkretni-polzi/153015/2/0", "text": "Влизането ни в Еврозоната няма да бъде панацея за българската икономика. Това коментира в \"Седмицата\" на Дарик президентът на партията на Европейските социалисти (ПЕС) Сергей Станишев. Според него реалистичен срок за приемането на еврото у нас е 2025 година. Целта на Българското председателство на Съвета на ЕС трябва да е стартът на преговорите за приемане на Албания и Македония в Съюза, стана ясно още от думите му.  Един от рисковете при влизането във Еврозоната е преминаването от собствена валута с плаващ курс към друга валута, коментира Сергей Станишев, като уточни, че тъй като сме във валутен борд, ние вече сме изконсумирали тези рискове в последните 20 години.  \"Проучването на случаите и на Словакия, и на Словения, и на други страни, балтийските, които се присъединиха, еднозначно показва, че няма сериозно влияние върху инфлацията в страните, надхвърлящо половин процент. Тоест, инфлацията би могла да нарасне в резултат от влизането с 0,3% до 0,5%. Второ, има и конкретни ползи. В момента българските фирми, за да внасят или изнасят, само от прехвърлянето от левове в евро и обратно, разходът на икономическите субекти е близо 1 млрд. лева годишно. Този милиард при минаване в евро ще остава в българските фирми и ще могат от това да увеличават заплати, да купуват нова техника, да инвестират в нови производства\", обясни Сергей Станишев.  По повод изявленията на страни като Испания, че няма да присъстват на срещата на върха ЕС–Западни Балкани в края на май, ако и Косово участва в нея, Станишев коментира: \"Ако ние мислим за стабилността на Западните Балкани, на първо място, по-добре Косово да участва в дискусията. Това, което е важно да се постигне в рамките на Българското председателство, защото формално решение няма да се вземе сега на срещата в София, е да има стартиране на преговорите с Македония и с Албания\".  А на въпроса добра алтернатива ли е БСП за управлението на България, Сергей Станишев отговори така: \"Това, което е постигнато към момента - да стоим активно като опозиция, да се възприемаме като автентична и силна опозиция. Понякога, струва ми се, губим малко мярката и ставаме опозиция заради самата опозиционност. Голямата задача пред БСП сега е да се мине към следващата фаза, което още не сме постигнали - да бъдем възприети като по-добрата алтернатива, а това става с много работа, интелектуална най-вече\".  ", "date": "2018.04.28", "title": "Станишев: Влизането в Еврозоната не е панацея за икономиката ни, но ще донесе конкретни ползи"}
{"url": "http://epicenter.bg/article/Gen--Kircho-Kirov--Pregovorite-za-imeto-na-Makedoniya-i-chlenstvo-v-ES-ne-mogat-da-se-vodyat-paralelno-/153016/2/0", "text": "Неразривно свързани са преговорите за името на Македония и тези за членството й в ЕС, паралелното им организиране е неприложимо. Това каза за публицистичното обзорно предаване „Метроном“ на Радио „Фокус“ бившият директор на разузнаването ген. Кирчо Киров за искането на македонския президент Георги Иванов за паралелни преговори за името на Македония и за присъединяването й към ЕС. Според него разрешаването на първия казус е предпоставка за развитие и на втория.  „Дали терминът „Македония“ да фигурира в новото име на югозападната ни съседка все още е препъни-камъкът в диалога ѝ с Гърция“, отбеляза Кирчо Киров. „Опозицията в Гърция се опитва да играе леко стагнираща роля в преговорите с Македония, но очевидно е, че сегашните управляващи в Гърция като че ли са склонни да приемат един разумен и балансиран вариант на име“, посочи той.  „Известно е, че големият проблем в Гърция е дали това ще наложи предизвикването на референдум в Македония и дали ще отпадне гръцкото искане да бъде променена македонската конституция. Това предстои да видим в бъдеще. По-логичното, по-рационалното и по-полезното и за Гърция, и за Македония е нещата да продължат както досега, особено под егидата на Европейския съвет“, обясни ген. Киров.  По отношение на вътрешнополитическата ситуация в Гърция той коментира и влиянието на опозицията „Нова демокрация“, призоваваща за предсрочни избори. Според него това желание е обяснимо, имайки предвид възможността при нов вот дясноцентристката партия да се радва на изборна победа.  ", "date": "2018.04.28", "title": "Ген. Кирчо Киров: Преговорите за името на Македония и членство в ЕС не могат да се водят паралелно "}
{"url": "http://epicenter.bg/article/Radev--Balgariya-tryabva-da-poluchi-tochna-data-za-vlizane-v-OISR-i-tya-tryabva-da-e-v-nay-obozrimo-badeshte/153019/2/0", "text": "България трябва да получи точна дата за присъединяване към ОИСР и тя трябва да бъде в най-обозримо бъдеще. Това каза президентът Румен Радев след среща с генералния секретар на Организацията за икономическо сътрудничество и развитие (ОИСР) Анхел Гурия, предаде репортер на Агенция „Фокус“.  „Това е нашата втора среща за 4 месеца и днес продължихме конструктивния диалог, който установихме в Париж миналата година. Обсъдихме българската кандидатура в организацията за налагане на добри търговски практики в доброто управление и в устойчивото развитие“, каза още държавният глава и уточни, че диалогът с г-н Гурия е приятен, но не винаги е лесен.  „Искам да му благодаря, че полага големи усилия за ръководене на организацията в едни нелеки времена, когато ценностите са подложени на не леки предизвикателства. Членството в тази престижна организация е важен приоритет за България – това ще допринесе за повишаване на жизнения стандарт. Изложихме известните вече доводи за нашето приемане – всички ги знаем много добре. Запознах го и с дейностите ни като председател на съвета на ЕС. България не само полага усилия за по-добро сътрудничество между ЕС и ОИСР, но има и съществен принос за стабилизацията на региона на Западните Балкани и за утвърждаване на ценностите и принципите на ОИСР в Черноморския регион. Затова съм убеден, че получаването на покана за преговори за членство е важно, има своите регионални измерения, защото тя ще бъде сигнал за другите държави, че това е пътят, който трябва да се следва, и ще има голяма добавена стойност за Югоизточна Европа“, каза още той.  Президентът Радев обясни, че въпреки че още не е член на организацията, България вече прилага нейните стандарти.  „Процесът не е лесен, критериите са много - не е само икономическите параметри и показателите, които постигаме в нашето развитие, но те налагат и консенсус между всичките държави членки относно приемането на нова държава. Това означава мобилизиране усилията на всички институции за работа по приемането ни в организацията и следващите месеци ще бъдат решаващи. Но аз съм убеден, че България трябва да получи точна дата за присъединяване и тя трябва да бъде в най-обозримо бъдеще. Преговорите ще бъдат тежки и сложни, но предвид постиженията на България, вие, г-н Гурия, имате всички доводи да отстоявате присъединяването на моята държава“, каза още държавният глава.  Подкрепяме готовността на България да се реформира и е чест да получим искане за кандидатстването ѝ в организацията, каза от своя страна генералният секретар.  „България вече е член на семейството на OИСР, защото в рамките на организацията България участва в 10 различни нейни инструмента. Така че въпросът дали вие сте втори или трети братовчед не е толкова важен, защото връзките стават все по-тесни. А по-тесните връзки означават, че сме се договорили да полагаме ежедневни усилия по новите инструменти, които са необходими. Защото извън момента, в който процедурите започнат нормално, има много други неща, които трябва да бъдат изпълнени така или иначе – работа по дейности като образование, здравеопазване, участие в различни дейности, свързани с научно-изследователската дейност, защита на конкуренцията и др. Така че има много теми, по които продължаваме да работим съвместно с България“, каза още той и уточни, че процедурата започва с формално кандидатстване, след което се провеждат серия от обсъждания от членовете и те трябва да вземат решение, след като постигнат съгласие по между си.  „Но по принцип желанието на България за кандидатстване се признава от ОИСР и готовността и да се реформира се подкрепя от нас. Ние подкрепяме реформите в България, така че за нас е чест и е много важно да получим такова искане за кандидатстване - важно е на място и по същество да напредваме всеки божи ден, да работим съвместно с България. Но най-важното е да работим за България“, коментира Гурия.  ", "date": "2018.04.28", "title": "Радев: България трябва да получи точна дата за влизане в ОИСР и тя трябва да е в най-обозримо бъдеще"}
{"url": "http://epicenter.bg/article/Prof--Mihail-Konstantinov--Ne-lipsata-na-svoboda-e-problem-na-balgarskata-zhurnalistika--a-slobodiyata/153022/2/0", "text": "Липсата на свобода не е проблем на българската журналистика, а регулацията, позволяваща злоупотреба с нея. Това коментира за седмичното обзорно предаване „Метроном“ на Радио „Фокус“ политическият анализатор проф. Михаил Константинов по повод заеманото 111-о място на страната ни по свобода на словото според организацията „Репортери без граници“. По негови думи класацията съпоставя несъизмерими държави по спорни параметри.  „Тази класация на “Репортери без граници“ е пълен фарс, защото смесва несравними държави в един общ безсмислен кюп. И ще дам пример за това. На 51-во място, два пъти по-напред от нас, се намира една държавица – Тонга, която е с население 130 000 души, с една телевизия и една новинарска агенция. Какво общо има съвременната европейска страна България с Тонга? Ще дам още един пример. В Кьолн преди 2 години изнасилиха 1000 германки, а свободните немски медии мълчаха 10 дни по въпроса. Представете си българската преса, която е несвободна, в кавички, да мълчи за такова нещо“, коментира проф. Константинов.  Той окачестви настоящата ситуация в българските медии не като свобода, а като слободия, защото могат да се разпространяват лъжи по адрес на различни хора, които трудно могат да защитят името си.  ", "date": "2018.04.28", "title": "Проф. Михаил Константинов: Не липсата на свобода е проблем на българската журналистика, а слободията"}
{"url": "http://epicenter.bg/article/Yotova-kam-potomtsi-na-trakiyskite-bezhantsi--V-litseto-na-prezidentstvoto-imate-nay-vernite-sayuznitsi-/153025/2/0", "text": "„Длъжни сме да поставяме ясно въпроса за обезщетенията на тракийските бежанци всеки път в контактите си с турската страна. В лицето на президента Румен Радев и мен имате най-силните съюзници в търсене на справедливост.“ Това заяви вицепрезидентът Илияна Йотова на IX Национална среща-инициатива „Завръщане към корените“ на потомците на бежанци от Одринска и Беломорска Тракия и Мала Азия, която се проведе в Несебър, съобщиха от прессекретариата на държавния глава.  За втори път от началото на мандата вицепрезидентът участва в инициативата на Съюза на тракийските дружества в България, Национална инициатива „Завръщане към корените“ и „По обратния път на дедите“.  „Това не е невъзможна мисия. Преди години накарахме колегите евродепутати от други държави да подкрепят резолюция, която ясно поставя нашите искания в търсене на справедливи решения. Тази политика трябва да продължи“, отбеляза Илияна Йотова. Вицепрезидентът е категорична, че този въпрос не трябва да отсъства от дневния ред на двустранните ни отношения с Турция. Според нея като страна член на ЕС България трябва да настоява за изпълнение на критериите за добросъседство и изглаждане на проблеми и конфликти със съседни държави – такива, каквито са изискванията на преговорния процес с ЕС.  „Като български държавник аз се уча от вас. Както и от стотиците хиляди българи, които историята е пръснала по света. Уча се на уважение към българската историческа памет и на съхранение на завета на предците ни. Уча се на това как надеждата и любовта към България побеждава дори в най-тежките и безнадеждни дни на асимилация и насилствено откъсване от корените“ – с тези думи вицепрезидентът се обърна към събралите се в НЧ „Яна Лъскова – 1905“ потомци на тракийски бежанци.   „Девизът на тракийците е: Прощаваме, но не забравяме. Той показва силата на българския дух“, подчерта Илияна Йотова.  Вицепрезидентът връчи грамоти на отличените в участници в конкурс за есе на тема „Завръщане към корените. Родовата памет е жива“. По-рано на пристанище Несебър Илияна Йотова присъства на възстановка на трагичните събития от 1913 г. и се включи в литийно шествие до църквата „Свето Успение Богородично“, в която бе отслужена панихида в памет на бежанците. Вицепрезидентът посети Старата митрополия, където са изложени рисунки на деца на тема „Моето родословно дърво“.  Председателят на Съюза на тракийските дружества в България Красимир Премянов връчи златен плакет на вицепрезидента Илияна Йотова заради активната й подкрепа за каузата на потомците на тракийските бежанци. Плакет Илияна Йотова получи и от кмета на община Несебър Николай Димитров.   ", "date": "2018.04.28", "title": "Йотова към потомци на тракийските бежанци: В лицето на президентството имате най-верните съюзници!"}
{"url": "http://epicenter.bg/article/Tanya-Andreeva--Vsichki-tryabva-da-plashtame-zdravnite-si-osigurovki-/153027/2/0", "text": "Балансът в системата не е в това да се търси пропорционалност между здравето и парите. Приоритет трябва да бъде пациентът. След като лекарите си свършат работата, може да се калкулира колко струва това на болниците, каза в предаването „Офанзива с Любо Огнянов” по Канал 3 бившият министър на здравеопазването д-р Таня Андреева.  Смъртта на жената с аортната клапа, която е нямала пари да плати за нея, е частен случай, но той се случва вече често в държавата. Поне половината от пациентите трябва да доплатят своето лечение. Тази система с една здравна каса, не може да продължи по същия начин, категорична е тя.  По света вече не се говори за пари, а за качество на здравето. Всичко това се постига, когато качествено лекарите си свършат работата. Аз бих поставила въпроса от другата страна и той се състои в това, че все повече ние, работещите хора, поемаме тежестта на социално слабите и тези, които не могат да плащат здравните си осигуровки. Ако моделът е солидарен - трябва всички да си заплащаме. Сериозната група са тези, които държавата ги осигурява на много ниски пари. Когато една държава вижда, че изнемогва, трябва да помисли за нов модел на финансиране, категорична беше тя.  Освен НЗОК трябва да има и други фондове, които да покриват нашето здравеопазване. Аз почти не познавам човек, който да не си е доплащал за болнична помощ. Непрекъснато се усеща пресиране на държаните болници, в които минават 2/3 от пациентите, заяви още Анреева.  ", "date": "2018.04.28", "title": "Таня Андреева: Всички трябва да плащат здравни осигуровки, не само работещите!"}
{"url": "http://epicenter.bg/article/Blaskov--Nyama-kak-edno-obshtestvo--rendosvano-i-darzhano-45-g--v-informatsionen-mrak--za-30-da-se-izbeli/153028/2/0", "text": "Успешна ли е борбата с корупцията може да се зададе като въпрос на целия свят. Има отделни действия и случаи. Да си сложим ръката на сърцето и да кажем, че корупцията е част от модерния свят. Корупцията я има и в Европа и света. При нас корупцията не работи, каза в предаването „Офанзива с Любо Огнянов” по Канал 3 главният редактор на вестник \"Труд\" Петьо Блъсков.  Корупцията трябва да се превърне в един мини двигател на игрите. Слагат се добри начала на противодействието й. България започва да си стъпва на краката със съответните институции. Защитниците на Иванчева са си нейни защитници, които си правят своя картинка. Те може да защитават сериозните икономически интереси, които и тя. В крайна сметка нека съдът да си свърши работата. Нека и медиите не се превръщаме в институции, които раздаваме правосъдие. Случаят с кметицата на „Младост” е миниатюрен локално, категоричен беше той.  Нека си видим при нас как се случват нещата. Стига сме гледали чуждите закони. Нека и опозиция и управляващи да си вадят лошите случки и шуробаджанащина. Трябва да си направят преглед и да се изчистят. Не може едно общество, което 45 години е било рендосвано отвсякъде и сложено в информационен мрак, за 30 години да се изчисти и избели. Тъжното в развитието на нашата демокрация е, че политическите ни формации не са се научили да създават политически продукт. Те все още не го умеят ,заяви още Блъсков.  ", "date": "2018.04.28", "title": "Блъсков: Няма как едно общество, рендосвано и държано 45 г. в информационен мрак, за 30 да се избели"}
{"url": "http://epicenter.bg/article/Volen-Siderov-veshtae--Nyama-nuzhda-da-izlizame-ot-ES-i-NATO--te-sami-shte-se-razpadnat--/153030/2/0", "text": "Мисля, че коалиционните ни партньори знаят, че Атака признава референдума в Крим. Ние се сигурни, че те се върнаха в руската федерация по легитимен начин. Нашето посещение там не е нищо ново, а е част от политиката ни. Аз имах телефонен разговор с Бойко Борисов, в който му казах, че отивам в Крим с делегация. Той каза, че това е наша политика. Г-н Цветанов се чувства длъжен да отрази европейското виждане по въпроса, но истината е, че геополитически нещата се развиват доста по-бързо. Няколко пъти казах, че тези, които ме нападат, ще бъдат първите, които ще се наредят за връзки и контакти с Крим, каза в предаването „Офанзива с Любо Огнянов” на Канал 3 лидерът на Атака и председател на ПГ на \"Обединени патриоти\" Волен Сидеров.  Доказано е в историята, че санкциите и бойкотите не се получават. Вместо български фирми да застанат в Крим и да си запазят място, пак ще изпуснем нещата. Въпросът е къде сме ние, защо например не направим една линия Варна - Ялта. Български фирми могат да печелят от това. Имаше претенции към исканията за оставката на Явор Нотев, заради това, че е бил в делегацията ни за Крим, от партии, които дори не са в парламента. Председателят и заместник-председателите са със същият статут като народните представители. Той има същото право да изразява своето виждане. Няма никаква разлика. Поканата беше отправена към партия Атака и той беше част от делегацията ни, категоричен беше Сидеров.  Българите в Крим гласуваха абсолютно „за” присъединяването към Русия, защото се чувстваха застрашени. В момента се оказва, че са дискриминирани. Те не могат да получат виза за България, защото числата от кода показват, че са от Крим. Те не могат да се приберат в родината си, защото някой във Вашингтон е взел решение, че така трябва да се случи, заяви още Сидеров.  България няма нужда да излиза от Европейския съюз и НАТО, защото те ще се разпаднат от само себе си. Колкото до Евразия, вижда се, че континент Европа няма и е измислен като понятие в края на ХIХ век. Противопоставянето Европа- Русия е изкуствено, защото Русия има много ресурси, от които Европа има нужда. Тяхното сътрудничество е нужно. Защо трябва то да бъде прекъсвано и да се подчиняваме на диктати, попита лидерът на Атака.  ", "date": "2018.04.28", "title": "Волен Сидеров пророкува: Няма нужда да излизаме от ЕС и НАТО, те сами ще се разпаднат! "}
{"url": "http://epicenter.bg/article/Anton-Todorov--Nyama-golyama-i-malka-koruptsiya-/153036/2/0", "text": "Проблемът с шуробаджанащината в Болярово е сериозен, защото БСП може да вземе гласове там. Проследявайки информацията, която изнесохме, трябва да кажем, че това е една традиция при БСП и когато те извадиха лъжи за Хасково, това се прие търпимо, а когато извадихме за Болярово, казват, че няма да коментират. Тази информация е извадена преди 2-3 години и нищо не се е променило, каза в предаването „Офанзива с Любо Огнянов” по Канал 3 бившият депутат от ГЕРБ Антон Тодоров.  Няма голяма и малка корупция. Корупцията в Болярово е толкова голяма, колкото и в някои софийски райони. Това може да е малка община, но нашите сигнали доведоха до там, че БСП изгони заместник-кмета,категоричен беше той.  Снимката с ареста на Десислава Иванчева беше напълно случайна. Опитват се чрез конспиративни реакции да бламират това, което се случва в България. Хората, които най-много роптаят срещу Десислава Иванчева, викаха и срещу Кьовеши и в момента, в който техен човек се оказа заловен, нещата се променят. Заставам зад Пламен Георгиев. На адвокатите им се плаща и работата им е да обезсилят обвинението. Как може да е нагласено, след като никой не знае къде ще стане подкупа и кога ще бъде предаден. Наблюдаваше се сериозен професионализъм в залавянето на кмета на „Младост”. Трябва да се види кой поема политическата отговорност за нея. Пускат я в район с 450 хиляди жители. В един момент се вдигат ръце, заяви още Антон Тодоров.  ", "date": "2018.04.28", "title": "Антон Тодоров: Няма голяма и малка корупция "}
