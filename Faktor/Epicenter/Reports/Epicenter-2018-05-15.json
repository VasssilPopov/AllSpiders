{"url": "http://epicenter.bg/article/Ispaniya-ni-podkrepya-za-pravata-na-prevozvachite--Borisov-podgotvya-nov-dokument-za-Bryuksel-/154406/2/0", "text": "Испания подкрепя България за правата на превозвачите. Премиерът Бойко Борисов подготвя нов документ за решаване на въпроса, който ще предостави на европейските лидери, стана ясно след срещата му с премиера на Испания Мариано Рахой в София, предаде бТВ.  Испанският премиер го информира, че няма да присъства на срещата Европейски съюз – Западни Балкани. Причината, че Испания е една от 5-те членки на Европейския съюз, които не признават Косово.  Испанският министър-председател пристигна първи в София и ще стои два дни, включително и на официалната вечеря преди срещата, но няма да присъства на срещата за Западните Балкани заради позицията на Мадрид по отношение на Косово.  Испания ни подкрепя за запазването на кохезионните фондове и за промени в наредбата за командировките, която засяга българските превозвачи.  Бойко Борисов е информирал Рахой, че транспортните фирми и работници трябва да бъдат разглеждани с еднакъв аршин – по отношение на 8-часовата почивка и застраховките на товарите. Българският премиер допълни, че е най-много притеснен за това, че се задължават българските шофьори да се връщат в страната на всеки 3 седмици, което по думите му ще убие този бранш, защото страната ни е много отдалечена от Великобритания, Холандия или Германия. Той се надява този проблем да бъде разрешен.  „Да тръгнеш срещу Холандия, Германия, Франция, Белгия и всички останали, не вярвам, че ще успееш. Единственият начин е човек по човек, премиер след премиер, диалог и да намерим, надявам се, компромисния път”, заяви Борисов.  „Не съм спрял, само не съм толкова гръмогласен, смел, брутален, който с пръст обяснява как ще разбие Германия, Франция и всички останали и ще ги изхвърли от ЕС в един момент”, допълни българският премиер.  „Оптимист съм, защото мисля, че по правилния начин, с такт и диалог, се опитваме да свършим работа. Ние сме по-горещи от испанците”, отбеляза той.  Премиерът на Испания даде положителна оценка за начина, по който в рамките на българското председателство се засягат много важни въпроси за всички европейски граждани, сред които и тези, свързани с брекзит, бъдещето на Европа. Рахой заяви, че са на едно мнение с българския министър-председател, че сме в ключов момент, и допълни, че и двамата са убедени, че проектите, които сега се осъществяват, ще бъдат от голямо значение за европейските граждани.  Убедени сме, че само заедно ще можем да се справим с предизвикателството на нашето време и да дадем отговор на притесненията на европейските граждани, каза Рахой. Сред тях той открои следващата финансова рамка, по която преговорите по думите на испанския премиер са много сложни, защото Общността трябва да се справи с първата финансова рамка след брекзит.  ", "date": "2018.05.15", "title": "Испания ни подкрепя за превозвачите, Борисов подготвя нов документ за Брюксел (СНИМКИ, ВИДЕО)"}
{"url": "http://epicenter.bg/article/Ninova-shte-otkrie-obnoven-klub-na-BSP-v-Lyulin/154349/2/0", "text": "Днeс от 18 часа, председателят на БСП Корнелия Нинова ще открие обновен клуб на партията в Люлин, съобщиха от пресцентъра на партията.   Офисът на партията се намира в блок 348. По време на събитието тя ще връчи и членски карти на новоприети социалисти.   На страницата на БСП - Люлин във Фейсбук се съобщава, че клубът е с обновена визия.   ", "date": "2018.05.15", "title": "Нинова ще открие обновен клуб на БСП в Люлин"}
{"url": "http://epicenter.bg/article/Obshtina-Varna-zapochva-kampaniya-za-nabirane-na-dobrovoltsi-/154357/2/98", "text": "Община Варна започва кампания за набиране на младежи на възраст между 16 и 29 години за полагане на доброволчески труд в местни неправителствени организации и институции в следните сфери: екология; изкуство; култура; опазване на историческото наследство; спорт и туризъм; медийно обслужване; социални дейности и други, съобщиха от дирекция „Образование и младежки дейности“ към Община Варна.  Регистрираните доброволци ще бъдат ангажирани за период от един до два месеца през лятото в неправителствена организация, съобразно заявените предварително интереси, от 4 до 6 часа на ден, 5 дни седмично. Те ще получават средства за дневни разходи и удостоверение от организацията-домакин за продължителността и естеството на доброволческия труд. Организация-домакин може да бъде всяка регистрирана по Закона за юридическите лица с нестопанска цел, която заяви писмено, попълвайки формуляр за кандидатстване, необходимостта от доброволци и опише подробно дейностите в нейната структура.  Заявилите желание да упражняват доброволчески труд в сферата на културата, опазване на историческото наследство, медийното обслужване и други, ще имат възможност в рамките на 2 до 4 седмици по 4 часа на ден през летните месеци да трупат професионален опит в избрана от тях институции, без да получават средства за дневни разходи.  Крайният срок за подаване на заявления е 30-ти май. Формуляри на доброволци се приемат на адрес: гр. Варна 9002, бул. “Цар Освободител” № 27, база “Младежки дом”, ет.2 стая 14 или на e-mail: varnanamladite@gmail.com. Заявления на организации, желаещи да ползват доброволчески труд, се подават в деловодството на Община Варна в същия срок.  На 12-ти юни (вторник) от 17:30 часа, в концертната зала в Младежкия дом ще се проведе среща между доброволци и представители на неправителствените организации и институции за разпределяне по дейности.  ", "date": "2018.05.15", "title": "Община Варна започва кампания за набиране на доброволци "}
{"url": "http://epicenter.bg/article/Georgi-Svilenski--Koy-predade-prevozvachite-/154362/2/0", "text": "От днес до гласуването в комисията по транспорт на ЕП остават 24 дни, за това време България трябва да представи предложения и да ги отстоява, посочи на пресконференция депутатът от \"БСП за България\" Георги Свиленски.   „Българските превозвачи бяха предадени от премиера и министъра на транспорта. Председатели сме на Съвета на Европейския съюз и не можем да защитим националните си интереси. Проблемът с приемането на Пакета за мобилност ще засегне около 70 000 наши превозни средства и над 190 000 български шофьори, които ще останат без работа”, бяха точните думи на зам.-председателя на ПГ на \"БСП за България\".   Според Свиленски досега тук, в България, правителството на срещи с представители на автомобилния транспорт е обяснявало, че работи в техен интерес и ще ги защити.   С него се въвежда задължението шофьорите на ТИР-ове да се връщат в страната, от която са, на всеки три седмици, да не се нощува в кабините на камионите, а в хотел и щом пресекат границата, да им се плащат командировъчни като на страната, на чиято територия са в момента.     изтъкна Георги Свиленски на брифинга на \"Позитано\" 20.   Той зададе риторичния въпрос кой предаде превозвачите. И припомни, че през ноември правителството е решавало как да се гласува по новия пакет за мобилност в Съвета по транспорт в ЕП   Свиленски допълни, че през ноември м.г., правителството е взело решение как да гласува транспортният ни министър на Съвета по транспорт. Позицията на правителството ни е била: „Българската страна, благодари на Естонското председателство за положените усилия за постигане на напредък по отношение на предложението, подкрепяме доклада за напредъка с оглед подготовката за по-нататъшен напредък по предложенията за предложенията за автомобилен пакет”. Правителството е взело и решение, с което министърът на транспорта Ивайло Московски или упълномощени от него лица да вземат участие в заседание, касаещо Пакета за мобилност, за да изложи позицията на България. Според Свиленски на заседанието на Съвета по транспорт на 5 декември 2017 г., представителите на всички държави взимат отношение. Например Румъния е изразила притеснение относно ограничаването на каботажа, въпроса за връщането у дома, както и забраната за ползване на седмична почивка в кабината на водача и др. Отношение взимат и: Ирландия, Австрия, Чехия, Великобритания, Финландия, Испания, Португалия, Франция, Германия, Белгия, Словения, Швеция, Дания, Унгария, Латвия, Малта, Холандия, Люксембург, Хърватска, Полша, Гърция и Италия. България е мълчала.   „Там където е било обсъждането, страната ни мълчи, а тук казват, че защитават интересите на българските превозвачи. Трябва да им е ясно, че през тази една година, те са били предадени от българското правителство. Тук си говорим едно, на срещата с Макрон в Евксиноград също, но там където трябва да бъдат отстоявани българските интереси, министър-председателят и министърът на транспорта – мълчат” отсече Свиленски.   \"Правителството решава министърът на транспорта да изложи позицията на българската страна съобразно хода на дискусията. На 5 декември 2017 г. в Брюксел е проведено заседанието на Съвета по транспорт, на което се разглежда пакета за мобилност. Например, Румъния изразява притеснения съгласно каботажа и забраната да се нощува в кабината. Испания, Франция, Германия и други страни вземат отношение. Унгария казва, че автомобилния транспорт не попада в групата на командированите поради високо мобилния си характер. \"България мълчи, недоволен е червеният депутат. Превозвачите са били предадени от българското правителство, категоричен бе Георги Свиленски.      Единствено, след като парламентът задължи правителството да вземе решение, Борисов се задейства. Срещна се с еврокомисаря Виолета Булц и тя каза - дайте си предложенията. Но за останалото време те няма как да бъдат разгледани и гласувани, смята той.   Припомняме, превозвачите се заканиха, че ще блокират София на 16 и 17 май по време на срещата на върха между лидерите на ЕС и Западните Балкани.  ", "date": "2018.05.15", "title": "Свиленски: Кабинетът предаде превозвачите! Утре Борисов да докладва какво е свършил за тях!"}
{"url": "http://epicenter.bg/article/Dragomir-Stoynev--Restart-na--Belene--Po-skoro-poredna-piar-aktsiya-na-pravitelstvoto-/154366/2/0", "text": "България има нужда от нови ядрени мощности, но се съмняваме, че идеята на правителството за рестарта на АЕЦ „Белене“ е нещо друго, а не поредната пиар акция. Така заместник-председателят на ПГ на „БСП за България“ и бивш министър на икономиката и енергетиката Драгомир Стойнев окачестви новините, идващи откъм властта, че се готви рестарт на ядрения проект.   Стойнев подчерта, че позицията на БСП е изключително последователна по тази тема. „Неслучайно по инициатива на БСП правителството трябва да изготви пътна карта за рестартиране на проекта „Белене“, което бе гласувано преди месец и половина. Преди няколко месеца настоявахме за отмяна на прословутия мораториум, тогава ни се обясняваше, че едва ли не това не зависило от парламента, а правителството трябва да вземе решение. Хубаво е, че сега се говори за този проект, след като изминаха приблизително 10 години, откакто бе спрян“, каза на пресконференция на „Позитано“ 20 Драгомир Стойнев.   „Искаме да си говорим с конкретика, какви са стъпките, какво трябва да се случи. Така или иначе нашата позиция е ясна и категорична – България има нужда от нови ядрени мощности“, повтори Стойнев. Той отчете, че въпреки удължаването на живота на 5-и и 6-ти блок на АЕЦ „Козлодуй“ „след 10 години те ще трябва да се режат на скрап“. „Ние трябва да имаме една сигурна базова мощност, така че проектът „Белене“ за нас винаги е бил на дневен ред“, подчерта Стойнев.    ", "date": "2018.05.15", "title": "Драгомир Стойнев: Рестарт на „Белене“?! По-скоро поредна пиар акция на правителството!"}
{"url": "http://epicenter.bg/article/Moskovski--Premierat-se-angazhira-prietite-ot-bransha-tekstove-lichno-da-badat-predadeni-na-Makron/154368/2/0", "text": "Премиерът Бойко Борисов пое ангажимент така разписани текстовете с приемане от страна на бранша в България, с компромиси от страна на ЕК лично да бъдат предадени на президента Еманюел Макрон, за да може той да въздейства, ако има желание. Това каза министърът на транспорта, информационните технологии и съобщенията Ивайло Московски по време на конференция с международно участие на тема: „Европейското бъдеще на транспорта от Централна и Източна Европа“, предаде репортер на Агенция „Фокус“.  „Решението, което приехме – да бъде задължение на компанията да осигури възможността на превозвача да се прибере вкъщи или да отиде в база на компанията, където той да отседне. Как ще се докаже предложението към водача – декларация от компанията, която водача би могъл да предостави, но негово право е да избере дали да го направи“, каза още Московски.  „Втората тема, която е проблемна и така разписана в пакета за мобилност, не дава възможност за почивка в кабината на пътното превозно средство. Говорим за седмичната почивка, не за кратката. Текстът, който те предлагат е – може да бъде направена почивката в кабината, но на специални за това места – охраняеми паркинги. Но не е намерено решение от другата гледна точка, която касае сигурността. Всички вие знаете, че в застрахователните полици, ако има щета на товара и пътното превозно средство плащат, ако водачът не е бил място. Решение по тази тема няма“, допълни още той.  „Ако е на безстопанствено място – тогава нямате право да стоите в кабината и да почивате, но ако сте на паркомясто и там има охрана и осветление, тогава може да си почивате в кабината. В това няма голяма логика. Това, което като текст ще бъде прието е, че нашето желание е правилата да бъдат такива каквито са в момента, докато не бъдат осигурени такива паркинги в цяла Европа. Европейската комисия ще съфинансира или изцяло финансира създаването на тези паркинги, като след това ще бъдат предоставени за частно управление. Хубаво е, че има политика да се създадат необходимите условия, в които водачите да не бъдат санкционирани. Този текст трудно ще бъде приет, но това е нашето желание. Докато няма такива условия няма как да задължаваш някого да спазва тези правила“, каза още министър Ивайло Московски.  Не искаме българските превозвачи да напуснат страната ни, принудени от Европейско законодателство, подчерта министър Московски.  „Друга тема, която е чувствителна е – след кой ден да започват да текат командировъчни спрямо държавата в която се намирате. Тук намираме дефицит в решението на Комисията. Липсва механизъм за проверка на това нещо. Ако една българска компания за предходен месец има задължения да изплаща Х командировъчни за някоя държава, която е била повече от определените дни, няма проблем тя да бъде проверена от съответен Европейски орган“, каза още Московски.  „Как обаче ще бъде проверена една иранска или турска фирма? Не лъжем ли, като казваме, че важи за всички. Кое е социалното, кое е справедливото? Ако важи за всички, трябва да има механизъм, по който да се контролират всички. Това, което устройва нашите превозвачи относно командировъчните са 7 или 9 дни в месеца, но задължително последователни. Нашето желание беше да са 7 последователни дни“, допълни още той.  „Безпрецедентна е подкрепата от всяка една институция в държавата. Вярваме, че ще се намери справедливо и балансирано решение на тези проблеми, тъй като ако това не стане, знаем, че резултатът няма да е добър – ще се завишат разходите на всички нас, ще стане до голяма степен неконкурентен нашият транспорт и нищо чудно нашите шофьори в един момент да се окажат във френски и белгийски фирми“, каза още министър Московски.  Виждаме сериозен дефицит в подготвените от ЕС пакети за мобилност, каза още Московски.  „Даваме си ясно сметка като правителство и аз лично като ресорен министър за значимостта на сектора. Той определя значителен процент от БВП на страната. Ако добавим и около 100 000 пряко заети е изключително голяма отговорност да се взимат решения и за това винаги сме се опитвали да го правим съвместно с вас, да отстояваме максимално вашия интерес и общата полза за обществото. Това, което се случва последните месеци е точно обратното – виждаме сериозен дефицит в подготвените пакети за мобилност. От първото заседание на работна група по тези въпроси нашата позиция винаги е била максимално съгласувана с превозвачите“, допълни още той.  „Миналата година се предложи в социалното законодателство на ЕС така познатия закон „Макрон“. Взе се решение транспортът да бъде изваден от този социален пакет. Започна подготовката на пакетите за мобилност от страна на Европейската Комисия. За голямо съжаление нещата не се промениха. В така разписаните правила, в конкретния случай, откриваме сериозни дефицити и доста раздалечени позиции относно тези правила. От една страна са държавите от Централна и Източна Европа, от друга, държавите от Западна Европа“, каза още министър Московски.  „Убедени сме, че трябва да има консенсусно решение, когато такива правила се предлагат. За нас е неприемливо на базата на желанието на 3 или 4 Западни държави силово да се предлагат мерки в законодателството, които изглеждат рестриктивни за вас и колегите ви от Централна и Източна Европа. Това са принципни решения, които, ако днес ощетяват най много България и Румъния и ако не намерят принципна подкрепа утре могат да се обърнат в обратната посока“, каза още транспортният министър.  ", "date": "2018.05.15", "title": "Московски: Премиерът се ангажира приетите от бранша текстове лично да бъдат предадени на Макрон"}
{"url": "http://epicenter.bg/article/Severnite-kvartali-na-Sofiya---bez-vrazka-sas-skorostnata-tangenta--VIDEO--/154371/2/98", "text": "Две години след откриването на Северната тангента на София няколко квартала остават без достъп до съоръжението, предава Нова тв.  Стотици хора минават през кал и огромни дупки заради административни и финансови проблеми.  Преди две години държавата изгради скоростния път, а отсечките към кварталите останаха отговорност на районите и на Столична община, които обаче нямат финансов ресурс да ги изградят.  Проблем е и отчуждаването на терените, през които трябва да минат отсечките.  ", "date": "2018.05.15", "title": "Северните квартали на София - без връзка със скоростната тангента (ВИДЕО) "}
{"url": "http://epicenter.bg/article/Iliyana-Yotova-v-Strazhitsa--Da-sledvame-zaveta-na-Karaliychev---da-usmihvame-detsata-si/154380/2/0", "text": "„Да следваме завета на Каралийчев – да правим така, че децата ни да са радостни и усмихнати. Да ги учим на най-ценното в живота – приятелството, родено от споделените трудности и задружно постигнатия успех.“ С тези думи вицепрезидентът Илияна Йотова се обърна към жителите и гостите на Стражица, където се провеждат традиционните Каралийчеви дни. Тази година дните са под патронажа на вицепрезидента. Илияна Йотова присъства на кулминацията на Каралийчевите дни – Карнавала на приказките. В него участваха над 20 групи от детски градини и училища, които представиха герои от емблематични произведения на Ангел Каралийчев.  „Каралийчев живее днес, превъплътен в своите герои и ни вълнува с майсторството на поетичния си език. 116 години след рождението на знаменития писател Стражица е изпълнена с вълшебния му свят. Свят, пропит от неизчерпаема любов към децата. Превърнал личната си болка в светла усмивка за поколения деца, Ангел Каралийчев посвещава живота и таланта си на тях“, отбеляза в приветствието си вицепрезидентът.  Илияна Йотова призова децата да съхранят приказното в живота си. „Нека искрицата светлина, която Каралийчев е запалил в сърцата ви с прекрасните си слова, гори винаги“, подчерта вицепрезидентът. В навечерието на светлия български празник 24 май – Денят на славянската писменост и българската просвета и култура, Илияна Йотова пожела на децата и учениците да пренесат през годините любовта към словото и към българщината.  „Вие сте истински пример за това как творчеството може да учи и да възпитава“, обърна се вицепрезидентът към организаторите на Каралийчевите дни и всички жители на Стражица. „В тези дни на българската писменост и култура вие напомняте на цяла България, че „Народността не пада там, дето знаньето живей!“, подчерта Илияна Йотова.  Вицепрезидентът и кметът на Стражица Румен Павлов удостоиха с грамоти участниците в приказното карнавално шествие.  Каралийчевите дни на културата са неизменна част от културния календар на община Стражица. Програмата включва различни културни прояви, повечето от които са ориентирани към децата. Литературни четения, срещи с писатели от всички поколения, научни конференции, конкурси и спортни прояви са част от богатата програма.  ", "date": "2018.05.15", "title": "Илияна Йотова в Стражица: Да следваме завета на Каралийчев – да усмихваме децата си"}
{"url": "http://epicenter.bg/article/Napadatelyat-v-troleya---kriminalno-proyaven-i-registriran-za-narkomaniya/154315/3/0", "text": "33-годишният мъж, който наръга 18-годишен младеж с нож в тролейбус №7 вчера е криминално проявен и регистриран за наркомания.   „ Шофьорът е реагирал адекватно, като е затворил вратите, за да не избяга нарушителят”, коментира зам.-директорът на „Столичния електротранспорт” Иво Василев пред  .   Инцидентът е възникнал на столичната спирка „Опълченска” в посока „Люлин”. Младеж направил забележка на група непълнолетни, които се хранели и плюели в превозното средство, като го замърсявали с люспи от семки.    При слизането си от тролея въпросният младеж бил прободен с нож от друг мъж, който „защитил” нарушителите, макар да не е бил част от тяхната групичка.   Пострадалият младеж е бил опериран в „Пирогов” и сега е в стабилно състояние, контактен.   Операцията е била средна по тежест.   Обикновено след подобен тип интервенции наблюдението е между 3 и 5 денонощия.  ", "date": "2018.05.15", "title": "Нападателят в тролея – криминално проявен и регистриран за наркомания"}
{"url": "http://epicenter.bg/article/Andrey-Delchev--Ochakva-se-leko-poskapvane-na-gorivata-u-nas/154313/4/0", "text": "Цените на горивата на дребно са най-ниски у нас за Европа, очаква се леко увеличение от порядъка на няколко стотинки. Това каза в „Денят започва” на БНТ изпълнителният директор на Българската петролна и газова асоциация Андрей Делчев. Той коментира и че сивият сектор присъства твърде силно при търговията на горива в България. Има разлики в цените при горивата на различните вериги, те са от порядъка на 10-15 стотинки в зависимост от местоположението и търсенето, добави Делчев.  Тази разлика се дължи на стратегията на всяка от фирмите и на пакета от услуги, които предлага, на мястото си, което търси на пазара, на местоположението на всяка конкретна бензиностанция и на конкуренцията на тази бензиностанция.  Сивият сектор влияе твърде силно на пазара на горивата у нас, каза изпълнителният директор на Българската петролна и газова асоциация. Той обясни, че дори да няма официални данни, този пазар присъства в рамките на 25-30 %. Затова идеята е да се приеме браншови закон за търговията на горива, който по някакъв начин да уреди по-стриктно тази материя, отбеляза Делчев.  Той обясни, че на световните пазара има достатъчно количество суров петрол, т.е. има уравновесяване на търсенето и предлагането. Може да се очаква успокоение в световен мащаб, въпреки събитията около Тръмп и излизането от споразумението с Иран, коментира още Андрей Делчев. ", "date": "2018.05.15", "title": "Андрей Делчев: Очаква се леко поскъпване на горивата у нас"}
{"url": "http://epicenter.bg/article/Tramp-hvarlya-Merkel-v-pregradkite-na-Putin--/154339/11/33", "text": "Със своята твърда политика президентът на САЩ Доналд Тръмп внася раздвижване в отношенията между Берлин и Москва. На 11-ти май канцлерката Ангела Меркел и президентът Владимир Путин разговаряха по телефона. На 15-ти  външните министри на Германия, Франция и Великобритания ще се срещнат в Брюксел с иранския си колега. А на 18-ти  май в Сочи е насрочена среща между Меркел и Путин.  Според официалното съобщение на Кремъл,  А говорителят на германското правителство Щефен Зайберт каза, че   – Великобритания, Франция и Китай.  На конгреса на Католическата църква в Мюнстер Ангела   „Не е правилно просто така да се отмени едно споразумение, което беше договаряно в продължение на 12 години и получи единодушното одобрение на Съвета за сигурност на ООН. Това накърнява доверието в международния ред.\"  За оцеляването на споразумението решаващо ще бъде не само поведението на Европа, но и политиката на Китай и Русия. Китай е най-големият купувач на ирански петрол. През 2014 година Русия подписа петгодишен енергиен договор с Иран на стойност 20 милиарда долара, заобикаляйки западните санкции срещу Техеран. А наскоро руският посланик в Техеран заявил, че   съобщи руската агенция ТАСС.  В резултат от решението на Доналд Тръмп, всички санкции срещу Иран, които бяха в сила преди споразумението, сега отново ще бъдат задействани. Засега обаче   – това са така наречените „вторични санкции\". Теоретически всички фирми, които търгуват както със САЩ, така и с Иран, могат да пострадат от вторичните санкции. В този списък влизат например самолетостроителят „   Германският външен министър Хайко Маас предупреди, че държавата едва ли ще може да опази такива фирми от вторични американски санкции. Ето защо министърът разчита най-вече на държавите, които искат да запазят подписаното от тях споразумение с Иран.    Не е трудно да се разбере защо Германия е толкова сдържана по този въпрос. Само през миналата година   в сравнение с това търговията с Иран е направо пренебрежима.  „ , каза Джудит Лий, специалистка по американско търговско право. И добави: „Ние се опитваме да контролираме не само нашите собствени фирми, но и фирмите на други страни.\"    В Германия и в Европа решението на Тръмп да се откаже от това многостранно международно споразумение се оценява именно като опит американското право и американската политика да бъдат наложени и извън границите на САЩ. Председателката на ГСДП Андреа Налес дори го нарече „тежък удар срещу трансатлантическия съюз\".   „Файненшъл Таймс\" смята, че 8 май ще влезе в историята като „деня, в който САЩ се отказаха от вярата си в своите съюзници\". А доайенът на Европарламента Елмар Брок каза: „Западното единство се руши, няма партньорство.\" Според него, европейците заедно с Русия и с Китай сега трябва сами да полагат усилия за това Средният изток да остане зона без ядрени оръжия.   Само два дни, след като Вашингтон се отказа от ядреното споразумение, Китай пусна нова железопътна линия между двете страни.   ", "date": "2018.05.15", "title": "\"Дойче веле\": Тръмп хвърля Меркел в прегръдките на Путин? "}
{"url": "http://epicenter.bg/article/Gaydarka-s-otbor-gaydari-otkri--Za-Bukvite---Kirilitsata-v-savremennoto-balgarsko-izkustvo-/154303/6/0", "text": "Шестима гайдари и една гайдарка, пратеници на Българската национална гайдарска асоциация,  дойдоха специално от Родопите за откриването на изложбата „За Буквите – Кирилицата в съвременнотобългарско изкуство”   в Галерия на открито пред Народния театър.   Изразителните ручила привлякоха десетки столичани, минаващи точно в този момент през Градската градина, деца любопитно гледаха, дори кучетата изведени на разходка се заслушаха в най-българските звуци. Фондация „Ценности” на бившата първа дама Антонина Стоянова с партньори Столичната община, община Пловдив, Пловдив Европейска столица на културата 2019 и Градска художествена галерия –Пловдив, представя атрактивната експозиция, която съчетава празника на азбуката с поредното доказателство за високото ниво на българската живопис и графика.   Трийсет пловдивски художници, сред които изпъкват имената на Станимир Видев, Кольо Карамфилов, Николай Кучков, Недко Итинов, Вълчан Петров, Васко Стоев, Нели Ценова, са представени с по едно платно, изобразяващо буква от българската азбука.   Посетителите на изложбата, сред които бе и легендарният радиоглас Божана Димитрова, с почти детинска радост търсеха „своите” букви и коментираха майсторството на творците.   Творческият прочит на всяка буква е представен на зрителя като кадър от своеобразна фотолента, запечатала иначе невидими особености на авторския стил.   Въздействаща, неочаквана и много лична интерпретация на буквите – това е посланието на пловдивската група художници в изложбата „За Буквите – Кирилицата в съвременното българско изкуство.   Единственото изискване към художниците, всеки от които е доказвал своя талант, собствен почерк, стил и колорит, е да бъде спазен размер на платното 90 на 90 сантиметра. Хубавото в изложбата на открито е, че копията са в доста по-големи размери  и зрителят може да отличи детайлите.   Живописните средства са различни и отразяват неповторимостта и почерка на своя автор. Буквите са разпределени между творците чрез жребий. И само на двама от тях първата буква от името съвпада с тази, която му се е паднала да претвори – късметлиите са  Емилия Арабаджиева и Никола Певичаров.   Кметът на София Йорданка Фандъкова изпрати  писмо до Антонина Стоянова, в което казва: „Да пазим и съхраняваме ценностите на обществото и културата чрез изкуството е иновативен подход,  с който младото поколение разбира важността на традициите и корените си. Поздравявам ви за устрема и и всеотдайността, с които работите, за да защитавате отстоявате ценностите на българската култура, защото  един народ, който  не познава завереното му  наследство не може да се развива и да надгражда  постигнатото от поколенията преди него”.   Милена Димитрова от фондация „Ценности” разказа историята на замисъла на експозицията и просветителската цел, с която тя ще остане до 28 май в Галерия на открито пред Народния театър.   Това не  е първото представяте на „За Буквите – Кирилицата в съвременнотобългарско изкуство” пред отбрано общество.  Българската азбука гостува и н Двореца на нациите в Женева, където повече от 200 дипломати от ООН с изненада научиха от словото на Антонина Стоянова, че на кирилица пишат 250 милиона души в Европа и Азия.", "date": "2018.05.15", "title": "Гайдарка с отбор гайдари откри „За Буквите – Кирилицата в съвременното българско изкуство”"}
{"url": "http://epicenter.bg/article/Bashtata-na-dete-s-izrisuvani-fashistki-poslaniya--Ne-znaeh-kakvo-ima-po-tyaloto-mu/154325/8/0", "text": "„ Не знаех какво има по тялото на сина ми. Неподходящите знаци и надписи бяха изрисувани от непознат човек на стадиона. След това детето си беше облякло тениската и видях рисунките, едва когато той вече беше на пистата”. Това каза в ефира на „Здравей, България” Петър Атанасов , баща на едно от двете деца, заснети на мача „Левски” – „Славия” с нацистки символи и обидни надписи по гърдите и гърбовете им.   Фотосите провокираха голям отзвук. Агенцията за закрила на детето започна проверка, резултатите от която се очаква да бъдат огласени в сряда.   „ Детето ми е първи клас и изобщо не знае какво означава тези неща. За първи път е изрисуван така. Просто стана грешка”, каза още Атанасов.   Той заяви, че не познава другото дете със свастики по гърба, нито родителите му.   Бащата бе категоричен, че синът му не е в опасност, когато стои на пистата на стадиона по време на футболна среща.   „ За първи път го заведох на стадиона, когато беше на 4 месеца. От 5-годишен ходи с мен на всички мачове”, каза още Атанасов.", "date": "2018.05.15", "title": "Бащата на дете с изрисувани фашистки послания: Не знаех какво има по тялото му"}
{"url": "http://epicenter.bg/article/Bashtata-na-Megan-Markal-nyama-da-prisastva-na-svatbata--za-da-ne-izlaga-dashterya-si--Video-/154327/10/99", "text": "Бащата на бъдещата булка  отказа да участва в сватбената церемония на 19 май.   трябваше да отведе  до олтара, а преди това да се срещне с кралицата, съпруга ѝ и други членове на кралското семейство, пише Дарик.   Таткото на годеницата на  заяви пред TMZ, че няма да пътува до Великобритания, за да не излага и притеснява дъщеря си. \r\n \r\n Изказването му идва след негативните реакции на  .   Действията си  обясни с това, че през последните години папараците неведнъж са го снимали в неспретнат вид. Затова се съгласил да го снимат – той просто искал да \"поправи\" имиджа си, но вместо това е излязъл \"глупав и смешен\".   Полусестрата на  -  , миналата седмица каза, че снимките на баща ѝ са нейна идея. Самата   с доведените си сестра и брат и не ги е поканила на сватбата.  каза още пред TMZ, че миналата седмица е претърпял инфаркт, но не се е задържал в болница, за да може да отиде на сватбата. Официално потвърждение за това обаче няма. \r\n \r\n След разразилата се медийна буря  и  помолиха за разбиране и уважение. Безпрецедентно изявление на  за \"тази трудна ситуация\" обаче не потвърди новината, която беше разпространена от TMZ.   \" за г-ца Маркъл в дните преди сватбата”, съобщават от двореца Кенсингтън. „Тя и принц Хари отново молят за разбиране и уважение към г-н Маркъл в тази трудна ситуация\".", "date": "2018.05.15", "title": "Бащата на Меган Маркъл няма да присъства на сватбата, за да не излага дъщеря си (Видео)"}
{"url": "http://epicenter.bg/article/Suvlaki-po-traditsionna-gratska-retsepta/154344/9/25", "text": "Необходими продукти: 2 глави кромид лук; 3 бр. зелени чушки; 600 г домати; 1.5 кг агнешко месо, свинско или пилешко; 200 мл сухо бяло вино; 100 мл зехтин; 50 мл пресен лимонов сок; 3-4 сликидки чесън; 3 с.л.; риган; черен пипер; сол НАЧИН НА ПРИГОТВЯНЕ Лукът, чушките и доматите се разрязват на парчета. Месото се разделя на 8 порции и се нарязва. Продуктите се подреждат на шишчета, като се редуват. От виното, зехтина, лимоновия сок, предварително пресования чесън и подправките се приготвя марината. Шишчетата престояват в нея 24 часа, след това се пекат на скара или барбекю. Сервира се с пилаф за гарнитура. ", "date": "2018.05.15", "title": "Сувлаки по традиционна гръцка рецепта"}
{"url": "http://epicenter.bg/article/Megan-i-Hari-razdeleni-v-noshtta-predi-svatbata--mladozhenetsat-shte-bade-s-brat-si--bulkata---s-mayka-si/154331/10/99", "text": "и американската  на 19 май в  , предадоха Асошиейтед прес и Ройтерс, цитирани от Дарик. \"Принц Хари ще отседне в   Заедно с Негово кралско височество ще бъде и кумът му  , съобщи дворецът Кенсингтън, имайки предвид по-големия брат на младоженеца  в \"Коуърт парк\" струва над  \" , придружена от майка си г-жа Дория Рагланд, ще  , съобщи дворецът Кенсингтън.  , избран за Меган Маркъл, има  рез 60-те години на миналия век. Там министърът на отбраната . Връзката им почти сваля правителството, когато става ясно, че  . Хотелът дори   Той е на 10 км от замъка Уиндзор.  ще присъстват на  на 22 май в градините на Бъкингамския дворец.", "date": "2018.05.15", "title": "Меган и Хари разделени в нощта преди сватбата: младоженецът ще бъде с брат си, булката - с майка си"}
{"url": "http://epicenter.bg/article/Nikolay-Nankov-otkriva-konferentsiya-po-programa--Regioni-v-rastezh-/154306/2/0", "text": "Министърът на регионалното развитие и благоустройството Николай Нанков ще открие дванадесетото заседание на Комитета за наблюдение на Оперативна програма „Региони в растеж“ 2014 – 2020 г. Това съобщиха от пресцентъра на МРРБ. Форумът ще се проведе от 15.30 часа в конферентната зала на хотел „Хелена парк“ в к. к. „Слънчев бряг“.   Преди това, от 14.30 часа, в зала „Парадайз Хевън“ на хотел „Хелена сандс“, министър Нанков и заместник-министърът и ръководител на Управляващия орган на ОПРР Деница Николова ще дадат пресконференция, на която ще представят напредъка в изпълнението на програмата.   На нея регионалният министър ще обяви старта на кампанията за деца на Министерството на регионалното развитие и благоустройството „Моят град е моята крепост“.", "date": "2018.05.15", "title": "Николай Нанков открива конференция по програма „Региони в растеж“"}
{"url": "http://epicenter.bg/article/Nyama-bolnitsa-vav-Vratsa--kazva-zhenata--hvarlila-yaytse-sreshtu-zam-ministar-Zheni-Nacheva/154307/2/0", "text": "Вчера медици от болницата във Враца, които с месеци не са получавали заплатите си, замериха с яйца и освиркаха зам.-министъра на здравеопазването Жени Начева. Лекарите и медицинските сестри са без заплати от февруари. \"Това, че замерих с яйце зам.-министъра на здравеопазването, беше акт на отчаяние. От толкова време нещата нямат никакво развитие. Имам пет деца, за които в момента няма никакво здравеопазване във Враца\". Това заяви в репортаж за предаването \"Здравей, България\" по Нова телевизия Полина Комитска - жената, която замери с яйце заместник-министъра на здравеопазването по време на посещението й във врачанската болница в понеделник.   \"Зам.-министърката си е научила един репертоар от няколко изречение, който си повтаря. И предишния път, когато идва ги каза\", продължи Полина Комитска.   Няма болница във Враца, това е една призрачна сграда, каза още тя и сподели, че съпругът й работи в тази болницата.   Зам.-министър Жени Начева бе в лечебното заведение, за да представи новия изпълнителен директор, след като старият подаде оставка. Лекарите и сестрите в болницата не са получавали заплати от февруари.   \"Районът е неприятно застрашен и би трябвало да се предприемат действия по най-бързия начин\", заяви изпълнителният директор в оставка Орлин Цветков.   \"Управляващите толкова са се ояли, просто са се самозабравили. Те не ни разбират и не вярват, че във Враца живеем зле\", заяви Елеонора Колева – медицинската сестра, която покани зам.-министър Начева да живее един месец в нейното семейство. \"Дъщеря ми пита защо ходя на работа, след като не ми плащат\", добави тя.   Един от проблемите в болницата е, че отделението по реанимация временно е затворено, което блокира работата и на останалите отделения. Причината е, че медиците напускат или излизат в болничен, поясни началникът на ОАРИЛ д-р Ростислав Стефанов. \"Много пъти подавам рапорти за това, но без резултат. Правя всичко възможно да бъде възстановен ритъмът на работата\", допълни той.    \"До края на юни ще преодолеем забавянето от заплащане на разходи за персонал от вече един месец. Днес болницата е получила средствата за персонал за февруари\", каза самата Начева по време на посещението си в болницата в понеделник.   ", "date": "2018.05.15", "title": "Жената, хвърлила яйце срещу зам.-министър Начева: Бях отчаяна! Няма болница във Враца!"}
{"url": "http://epicenter.bg/article/Prof--Atanas-Tasev--Sled-10-godini-AETs--quot-Belene-quot--shte-donese-moshten-parichen-potok/154310/2/0", "text": "\"Да не се харчат повече пари, да няма държавни гаранции – това са част от условията на държавата да продължи проекта \"Белене\". Изхарчени са над 3 млрд. лева и трябва да се направи нещо – Народното събрание трябва да вземе решение какво ще се прави с оборудването от \"Атомстройекспорт\", което стои от миналото лято\".   Това заяви   Николов отрече думи на Бойко Борисов от първия му мандат, че е опасно да се строи АЕЦ в Белене заради Врачанския разлом. С тези думи публично тогава Борисов оправда спирането на проекта. Централата е минала всички стрес тестове, увери той, като обясни, че стрес тестовете били направени през 2011 година. На резонния въпрос на Нова телевизия защо Борисов през 2012 година заговори за сеизмичен риск, Николов отговори, че всъщност причината е стойността и обясни, че мотивите били записани в решението на Министерския съвет отпреди 6 години. До края на 2018-та може да има процедура за избор на инвеститор за АЕЦ „Белене” България трябва да потърси възможност за реализирането на пазарен принцип и без държавна гаранция на АЕЦ „Белене“. Проектът може да издържи на рисковете, повтори Николов.  Сега, за да няма спекулации, се търсел стратегически инвеститор и нямало да има договор за задължително изкупуване на произведения ток от държавата.   Според енергийния експерт Атанас Тасев въпросът за сеизмичността в района е интересен. Той припомни, че   Много е любопитно как тези хора, които спряха проекта през 2012 година, сега го рестартират. По думите на  .    Той коментира и, че АЕЦ \"Аккую\" нямало да дава ток например за Истанбул -заради инфраструктурни пречки, а за азиатската част на Турция т.е. България нямало да загуби турския пазар. \"Още след края на арбитражното дело за АЕЦ \"Белене\" стана ясно, че ще се върви към \"претопляне\" на проекта.   заяви пред бТВ бившият енергиен министър Трайчо Трайков. \"Около тази централа има куп неизчистени въпроси. Като започнем от сеизмологичната обстановка, минем през икономическите перспективи и стигнем до геостратегическите. Аз ще се спра само на икономическите. Ясно е, че тази централа ще губи пари за период от 10-15 години. Искаме ли държавата също да губи пари и да дава пари?\", коментира от своя страна Трайков.   Според енергийния експерт проф. Атанас Тасев обаче централата ще излезе на плюс 5 години, след като започне работа, а след 15 години ще носи много приходи.   За мен има ясно решение на проблема АЕЦ \"Белене\" и аз съм го представил още преди години. Държавата прави точно това в момента. Търси ясен инвеститор, който да строи. С китайците предстоят тепърва разговори. Те търсят възможност да използват свои технологии, за да направят експанзия на европейския пазар\", разкри от своя страна проф. Тасев.", "date": "2018.05.15", "title": "Проф. Атанас Тасев: След 10 години АЕЦ \"Белене\" ще донесе мощен паричен поток"}
{"url": "http://epicenter.bg/article/Zhenata-do-izcheznaliya-alpinist-Boyan-Petrov--Shansat-e-minimalen--Placha-mnogo-/154314/2/0", "text": "Днес е последният ден на спасителната акция. Китайските спасители ще проверят места встрани от традиционния маршрут. Това каза в сутрешния блок на БТВ Радослава Ненова, жената до изчезналия алпинист Боян Петров.   \"Разбира се, че е възможен вариант да паднал в цепнатина. Има различни начини, които да те спасят от пропадане, но не можем да разсъждаваме дали е паднал в цепнатина, дали се е скрил в пещера. Много е абстрактно да се правят такива предположения, като не знаем какво се е случило. Ако се е скрил в пещера, заради лошото време, трябваше вече да е слязъл. Шансът вече е минимален. Тези дни не съм спала. За мен денят започва, когато там се съмва - към 3 часа сутринта. Планината го искаше за себе си, а аз за мен. Не искам да казвам нищо обобщаващо. Все още вярвам. Не мисля, че го е било страх. Не мисля, че е бил нещастен. Той се чувстваше щастлив в планината. Сигурно са му липсвали хората. Тези дни разбрах колко много приятели е имал той. Те ми даваха кураж и реални оценки. МВнР също направи много.   Легендарният Симоне Моро ми оказа много голяма подкрепа. Той даваше смислени коментари и помощ\", разкри Ненова.   \"Диабетът не е бил пречка. Възможно е да си е счупил някой крайник. Не мога да гадая. Преди години пак беше пропаднал в цепнатина, но тогава наблизо имаше хора, които веднага го спасиха. Много зависи. Как си паднал, как си се заклещил. Не мога да кажа дали откритата блуза е негова. Не съм виждала снимка\", каза още тя.   \"Все още не го давам. Аз съм тази, която най-много натиска да продължи търсенето. Знаете, че след втори базов лагер шансът вече е нулев. Много се зарадвах, че китайците продължават с търсенето, защото това ти дава още един ден надежда. Детето също отказва да приеме, че баща му няма да се върне. Плача много. Трудните моменти започнаха с телефонното обаждане, с което ми съобщиха, че го няма. Предполагам, че те ще продължат още дълго. Не си спомням да съм го карала да спре с алпинизма. Нещата започнаха да му се получават много добре. Не можеш да спреш един човек, когато той има голяма мечта. Не искам да говоря за край, когато все още няма край. Не се сърдя нито на планината, нито на Боян\", категорична беше Радослава Ненова.", "date": "2018.05.15", "title": "Жената до изчезналия алпинист Боян Петров: Шансът е минимален. Плача много!"}
{"url": "http://epicenter.bg/article/Andrey-Raychev-za-AETs--Belene--Iskame-da-ni-podaryat--Pezho--ili-da-si-kupim--Moskvich-/154317/2/0", "text": "„Ако трябва да избирате дали да ви подарят Пежо или да си купите Москвич, какво предпочитате? Със сигурност е по-добре да ти подарят Пежо, вместо да си купиш Москвич.” Така социологът Андрей Райчев илюстрира казуса с проекта АЕЦ „Белене”, който се очаква да бъде подновен след падане на мораториума върху неговата реализация. Той бе гост в студиото на „Денят започва” на БНТ заедно с политолога Даниел Смилов. Мнението им бяха напълно противоположни.   Според Смилов рискът пред проекта е висок: „Самото правителство признава, че проектът е рисков. Дори Китай изцяло да инвестира, България ще бъде въвлечена по някакъв начин. Един милиард лева ще трябва да изхарчим само за включването на централата към системите ни. Ще трябват и разходи за отработеното гориво. Това, което се случва, е дежа вю. Големият риск е да се изхарчат едни пари и след време да констатираме, че няма нито централа, нито разумно изхарчени средства.” Според Андрей Райчев възобновяването на проекта е преди всичко шанс: „Ако АЕЦ \"Белене\" заработи и произвежда ток, сигурно ще харчим за включване. България дотук е потрошила между 2 и 3 милиарда лева за този проект и много труд на поколения хора. Сега се вижда възможност това да се осмисли. Предложението не е България да строи, а да дойдат други хора – китайци или французи, и да вложат 10 милиарда. Това са много пари за България. И да заработи втора ядрена централа.  Ако съобщението беше, че американците ще правят АЕЦ, г-н Смилов щеше да казва „браво, много хубав АЕЦ, най-после”.  Социологът коментира и въпроса защо години наред проектът ту се затваря, ту отново се подновява: „Най-важното е защо проектът не става факт. През 2012 г. бяхме взели решение. Какво се случи? Дойде друго правителство? Не. Дойде представител на друго правителство, говори с българския премиер и се оказа, че американците не искат да строят. Това се случи. България няколко пъти е била близо да го направи и последния път американците просто ни забраниха. Като съюзници на най-голямата натовска държава, ние лоялно казахме: „Добре, извинявайте, руснаци.” Същото стана в „Южен поток” и Европа. „Южен поток” беше много изгоден за България, но Европа каза „не”.  „Ако ситуацията е такава, че Китай е решил да ни подарява Пежо, добре. Но не е такава”, опонира Смилов. Според него „разумната политика е да се водят разговори, но да не се вдига мораториума.” „Борисов поема голям риск, защото западните партньори ще го гледат намръщено. Щом го прави, значи има сериозен шанс. Американците да блокират китайски проект е по-трудно”, категоричен бе Райчев.  ", "date": "2018.05.15", "title": "Андрей Райчев за АЕЦ „Белене”: Искаме да ни подарят „Пежо” или да си купим „Москвич”?"}
{"url": "http://epicenter.bg/article/Valentin-Nikolov-za-AETs--quot-Belene-quot--Spryahme-proekta--zashtoto-beshe-mnogo-losho-konstruiran-/154319/2/0", "text": "От ГЕРБ са спрели проекта \"Белене\" преди, пък сега дават старт на строителството на втората атомна, защото той бил много лошо конструиран. Такава теза се опита да защити в ефира на Нова телевизия Валентин Николов, депутат от ГЕРБ и бивш зам.-министър на енергетиката.   \"Едно от условията на правителството е да не харчи повече пари по проекта\", заяви депутатът от ГЕРБ. \"Основният мотив за спирането на АЕЦ \"Белене\" беше неизяснеността от финансова гледна точка. Този проект беше много лошо конструиран\", заяви за \"Здравей, България\" Валентин Николов.   В понеделник министърът на енергетиката Теменужка Петкова заяви, че до края на годината може да стартира процедура за избор на инвеститор за АЕЦ „Белене”.  \"Изхарчени са повече от 3,5 милиарда лева и Народното събрание възложи на министъра на енергетиката да даде пътна карта какво да се случва с това оборудване\", изтъкна той. По думите на му едно от условията на правителството е да не се харчат повече пари по този проект. Друго условие е да няма държавни гаранции.   \"Преди нямаше окончателен договор, нямаше стратегически инвеститор и не се знаеше колко пари ще изхарчи държавата. Много неща не бяха ясни и проектът беше спрян. Реално погледнато от тук нататък след като беше платено оборудването с дълъг цикъл на производство, реално погледнато трябва да се направи нещо\", заяви зам.-министърът на енергетиката.    Той коментира факта, че през 2012-а проектът беше спрян с мотивите, че е рисков от сеизмологична гледна точка: \"Проектът не е рисков. Минали са стрес-тестове, така че АЕЦ \"Белене\" отговаря на всички съвременни изисквания. При всички рискови условия - земетресения, наводнения, пожари, да може да издържи. Стрес-тестовете бяха през 2011-а\".     ", "date": "2018.05.15", "title": "Валентин Николов за АЕЦ \"Белене\": Спряхме проекта, защото беше много лошо конструиран!"}
{"url": "http://epicenter.bg/article/Prevozvachite-reshavat-dali-shte-protestirat-na-foruma-ES---Zapadni-Balkani/154322/2/0", "text": "На международна конференция превозвачите решават дали ще протестират ефективно. Те заплашват да проведат протест по време на срещата на върха ЕС – Западни Балкани, която ще се проведе в четвъртък в София, напомня телевизия \"България Он ер\". Превозвачите са против новите европейски правила, добили известност като \"закона Макрон\". Според тях, те ще доведат до унищожаването на българския транспортен бизнес.  Преговорите по така наречения пакет за \"мобилност\" ще продължат поне още половин година. Парламентът вече заклейми единодушно и официално в декларация проекта в сегашния му вид. А вчера се проведе спешна среща между европейския комисар по транспорта, правителството и бранша. Засега превозвачите срещат безпрецедентна подкрепа в исканията си от страна на депутатите от всички парламентарни групи и правителството.  ", "date": "2018.05.15", "title": "Превозвачите решават дали ще протестират на форума ЕС - Западни Балкани"}
{"url": "http://epicenter.bg/article/Izchezna-li-nadezhdata--Spored-spasiteli-Boyan-Petrov-e-padnal-v-propast--VIDEO--/154323/2/0", "text": "Екипът от шерпи, който издирва българския алпинист Боян Петров, вчера се върна в базовия лагер без да успее да го намери. Те са открили само някои материали и оборудване, които най-вероятно са използвани от българина. Това съобщиха на официалната страница на спасителния екип Dream Wanderlust.  Вчера времето в планината беше изключително лошо. Спасители се надяваха на прозорец от поне час с благоприятни условия, за да продължат издирването.  „За съжаление, нямаше дори час благоприятно време за летене. След като съберем доказателствата от шерпите, отново ще се опитаме да подновим търсенето. Надявам се да имам ясна картина за 24 часа”, съобщи ръководителят на хеликоптерния екип.    Много вероятно е Боян Петров да е паднал в пропаст между лагер 3 и връх Шиша Пангма, това предположение е направил по-рано най-добрият шерп в спасителната мисия. „Това е личната теория на най-добрия шерп, който е и приятел на Боян. Той смята, че трагедията може да е станала заради покритите със сняг големи пропасти. Там съвсем леко отклонение може да ти коства живота”, коментира пред NOVA Кирил Петков, който е в Химилаите и участва в акцията.  С това сякаш изчезна и последната надежда за намирането на Боян Петров. Още вчера стана ясно, че „над лагер 2 шерпите вече търсят само тяло, а не жив човек”. На практика беше потвърдено, че акцията вече не е спасителна, а издирвателна.  Алпинистът Боян Петров е в неизвестност от 3 май, като за последно е видян на височина 7500 м, а условията на тази височина са екстремни. Над 7800 м се намира „Зоната на смъртта” - оттам оцеляване няма, признават алпинисти.  12 дни след изчезването на Боян Петров семейството му не спира да се надява, че той ще бъде открит жив. Пред медиите майка му и сестра му споделиха, че са готови да приемат всяка новина, но признаха, че дните в очакване минават трудно.  ", "date": "2018.05.15", "title": "Изчезна ли надеждата? Според спасители Боян Петров е паднал в пропаст (ВИДЕО) "}
{"url": "http://epicenter.bg/article/Stolichni-absurdi--Koy-asfaltira-dupki--palni-s-voda--/154326/2/98", "text": "Фирма-изпълнител на ремонт на улица в столичния квартал „Дружба” ще извърши реконструиращите дейности повторно, и то за своя сметка. Това се налага заради сигнал от зрител на NOVA в рубриката „Моята новина”, че дупките по улицата са били запълвани по време на дъжд.  Директорът на „Транспортна инфраструктура” Даниел Евлогиев заяви пред камерата на „Здравей, България”, че Столичната община няма да плаща за некачествени ремонти.  Евлогиев и екипът му пък научили за нередностите, допуснати при ремонта на улицата, от инспектора от „Инвеститорски контрол”, който бил длъжен да наблюдава работата на място.  ", "date": "2018.05.15", "title": "Столични абсурди: Кой асфалтира дупки, пълни с вода? (ВИДЕО)"}
{"url": "http://epicenter.bg/article/Zadavat-se-silni-magnitni-buri-v-sledvashtite-dni/154330/2/0", "text": "  Засилена геомагнитна активност се очаква в следващите дни. Според руския институт „Лебедев\" най-значителни слънчевите изригвания ще бъдат на 17 и 18 май, когато интензитетът на явлението ще достигне 5 по 10-степенната скала, съобщи  .   Геомагнитни смущения, които се случват на нашата планета, са свързани с процесите, извършващи се на слънцето. Когато възникне огнище на слънцето, в Космоса започват да падат плазмени частици, които летят с голяма скорост към планетите от нашата слънчева система. Магнитните бури се случват в момент, когато плазмата достигне атмосферата.   Това явление има отрицателно въздействие върху здравето на някои хора. В рисковите групи попадат метеорологично-чувствителните хора, тези с отслабена имунна система, и хората, които често са подложени на стрес.   На хората, реагиращи остро на магнитните бури, лекарите препоръчват да прекарват повече време на открито, да избягват голямо физическо натоварване. Също да пият много течности (слаби чайове, плодови напитки, вода, билкови отвари), да избягват алкохола и пикантните храни в тези дни.  ", "date": "2018.05.15", "title": "Задават се силни магнитни бури в следващите дни"}
{"url": "http://epicenter.bg/article/GD--Granichna-politsiya--Dokumentite-se-obrabotvat-rachno/154334/2/0", "text": "Обявена е аварийна процедура за всички информационни системи на Агенция „Митници“ и товарните автомобили се обработват ръчно. Това каза за радио „Фокус“ - Пирин Лора Любенова, говорител на ГД „Гранична полиция“.   По думите й от 03:000 до 09,30 часа тази нощ не е имало обработване на товарния трафик. От половин час е въведен ръчен режим на обработка.    Тя подчерта, че причината е токов удар, в резултат на който е започнало натрупване на товарните автомобили. Товарният трафик се обработва на ръка, докато се отстрани причината за аварията.   Експертите работят по възникналия проблем в системата и вероятно до два часа той ще бъде отстранен. Това каза за Радио „Фокус“- Пирин директорът на Агенция „Митници“ Георги Костов.  „Работят нашите експерти и се надявам в обозримите часове да бъде отстранен проблемът. В резултат на токов удар има проблем в поддръжката на сървърите. Проблемът е в сървърното помещение на столицата и информационните системи не работят. В резултат на това сме преминали на авариен режим. Нашите експерти работят на място и ще го отстранят през следващите няколко часа. Предполагам, че до два часа ще преминем към стандартен режим на работа“, каза още Костов.   ", "date": "2018.05.15", "title": "Токов удар блокира всички информационни системи на Агенция „Митници“ по границите"}
{"url": "http://epicenter.bg/article/Erdogan-prizova-turskata-obshtestvenost-za-uchastie-v-protestite-sreshtu-Izrael/154308/7/0", "text": "В Турция от днес е обявен тридневен траур във връзка с убийството на над 50 палестинци от израелската армия в ивицата Газа в памет на жертвите. Турският парламент ще се събере през деня на извънредно заседание по повод кръвопролитните сблъсъци, последвали откриването на американското посолство в Йерусалим.   Предвижда се да бъдат обсъдени инициативи, които турската страна ще предприеме в знак на солидарност с палестинците и протест срещу действията на Израел. В петък по инициатива на Турция в Истанбул ще бъде свикано извънредно заседание на Организацията за ислямско сътрудничество. Същия ден едновременно в Града на Босфора и в Диарбекир ще бъдат организирани протестни митинги срещу Израел и в подкрепа на палестинците.   Турският президент Реджеп Тайип Ердоган призова турските граждани масово да участват в протестните изяви. \"Призовавам всички здравомислещи хора, било християни, евреи или от която и да било друга религия в нашата страна и по света, да надигнат глас срещу тази несправедливост\", заяви той. Ердоган обвини Израел в държавен тероризъм и геноцид \"Проклинаме всички, които извършват този геноцид, както Израел, така и неговият поддръжник САЩ. Израел извършва държавен тероризъм. Израел е терористична държава. И това, което върши, е геноцид\" заяви турският държавен глава.   Ердоган обяви, че ще проведе срещи със световни лидери във връзка с трагичните събития в ивицата Газа, включително и с генералния секретар на ООН Антониу Гутериш.   Снощи той осъди се чу по телефона с палестинския президент Махмуд Абас. Ердоган и Абас осъдиха преместването на посолството на САЩ в Израел от Тел Авив в Ерусалим и убийството на десетки палестинци от израелската армия в ивицата Газа.   В сряда започва Рамазанът и през този свещен за мюсюлманите месец Турция ще инициира кампания за събиране на помощи за палестинците.", "date": "2018.05.15", "title": "Ердоган: Проклинам Израел и САЩ!  Това, което те вършат, е държавен геноцид и тероризъм!"}
{"url": "http://epicenter.bg/article/Osemmesechno-momichentse-sred-zhertvite-pri-protestite-v-ivitsata-Gaza/154311/7/0", "text": "\r\n \r\n \r\n \r\n \r\n     Вчерашният ден беше най-смъртоносният в израело-палестинския конфликт от лятото на 2014 година. Палестинското ръководство нарече случилото се \"клане\", а израелският премиер Бенямин Нетаняху оправда употребата на сила с правото на Израел да защитава своите граници срещу \"терористичните\" действия на ислямисткото движение \"Хамас\", което управлява Газа.   Вчерашните събития предизвикаха международно възмущение, добавя АФП. Турция и ЮАР решиха да извикат посланиците си от Израел. Организациите за защита на човешките права отново разкритикуваха Израел за непропорционалната употреба на сила.   \r\n Министерството на здравеопазването на ивицата Газа обяви подробности за загиналите вчера в палестинските протести. Според ведомството загиналите са 58, от които 57 са убити от израелски огън, а бебе на 8 месеца е починало, след като е вдишало сълзотворен газ, предадоха Асошиейтед прес и Франс прес.   Шестима от починалите от огнестрелни рани са непълнолетни. Над 2700 души са ранени, в това число 1360 от огнестрелни рани. От ранените 130 са в сериозно и в критично състояние.   От съобщението на министерството не става ясно как бебето е било изложено на сълзотворен газ по време на сблъсъците по границата на анклава Газа и Израел. Детето бе идентифицирано като Лейла ал Гандур. Израел определи дейстията си като самозащита. Говорител на израелската армия съобщи, че \"е била засечена и отразена атака на три напълно екипирани и добре въоръжени терористични групи, които опитали да прикрепят взривни устройства към разделителната ограда (на границата)\".   Днес Съветът за сигурност на ООН се събира, за да обсъди събитията от вчера по границата и убийството на десетки палестинци. Заседанието е по искане на Кувейт, който предложи проект на изявление. Асошиейтед прес се е запознал с текста на проекта на изявление, предаде БТА. В него се изразява \"възмущение и тъга\" от убийствата и се отправя призив за \"независимо и прозрачно разследване\".   В документа се отправя призив към всички страни за сдържаност. Отправя се и призив всички страни да се придържат към резолюцията на Съвета за сигурност, която ги призовава да не откриват посолства в оспорвания Ерусалим. Вчера САЩ откриха преместеното си посолство от Тел Авив в Ерусалим.   Статутът на Ерусалим е един от ключовите проблеми пред решаването на израелско-палестинския конфликт. Израел превзе източната част на града по време на Шестдневната война от 1967 г. - анексия, която не е призната от международната общност. Израел настоява, че Ерусалим е \"вечна и неделима\" негова столица. Палестинците обаче искат източната част на града за столица на бъдещата си държава.   Въпросната резолюция на Съвета за сигурност на ООН от 2016 г., която Израел не изпълнява, подчертава, че няма да бъдат признати никакви териториални промени след 4 юни 1967 г. - т. е. превземането от еврейската държава на Западния бряг на река Йордан и Източен Ерусалим.    ", "date": "2018.05.15", "title": "Кървава баня в ивицата Газа. Съветът за сигурност се събира извънредно"}
{"url": "http://epicenter.bg/article/Svetat-e-razdelen-sled--quot-nay-karvaviya-den-quot--v-ivitsata-Gaza/154312/7/0", "text": "Шведският министър на външните работи Маргот Валстрьом изрази съжаление, че Европейският съюз няма единна позиция за израелско-палестинския конфликт, предаде ТАСС. В същото време, в интервю за шведското радио, тя изрази надежда, че ще се намери някакво решение при създалата се ситуация.     От 2009 г. ЕС има обща платформа, \"предполагаща решаване на израелско-палестинския конфликт на основата на концепцията за две държави\", припомни Валстрьом и подчерта, че \"не вижда каквато и да било алтернатива\". \"Всички разбират, че преместването (на посолството на САЩ в Израел от Тел Авив в Йерусалим) е голяма и негативна стъпка. То променя целия баланс и противоречи на резолюции на ООН\", предупреди шведският външен министър. Вчера се състоя церемонията по преместването на посолството на Съединените щати в Израел от Тел Авив в Йерусалим. В този ден най-малко 58 палестинци бяха убити в ивицата Газа от израелската армия при протести срещу този ход на президента Доналд Тръмп, който бе приет изключително негативно в много страни по света. Съобщава се за 2771 ранени при размириците, 1373 от тях са получили огнестрелни рани. Три държави от ЕС - Чехия, Унгария и Румъния - обаче не искат да осъдят преместването на посолството. В събота говорителят на чешкия президент Милош Земан съобщи, цитиран от Франс прес, че трите страни са блокирали приемането от ЕС на декларация, критикуваща този ход на Тръмп.     Две трети от страните членки на Съвета за сигурност на ООН изразиха \"дълбоко безпокойство\", че Израел не изпълнява негова резолюция от 2016 г. за слагане на край на строителната дейност в окупираните палестински територии, предаде Ройтерс. Писмото им до генералния секретар на световната организация Антониу Гутериш бе изпратено вчера - най-кървавия ден за палестинците в ивицата Газа от войната между Израел и Хамас през 2014 г. \"Съветът за сигурност трябва да застане зад своите резолюции и да направи така, че те да имат значение; в противен случай има риск да подкопаем надеждността на международната система\", пишат 10 от 15-те страни членки - Боливия, Екваториална Гвинея, Казахстан, Китай, Кот д'Ивоар, Кувейт, Перу, Франция, Холандия и Швеция.   САЩ блокираха приемането от Съвета за сигурност на ООН на комюнике, призоваващо за независимо разследване на смъртоносните сблъсъци в ивицата Газа, предаде Франс прес, като се позова на дипломатически източници. В отхвърления текст Съветът за сигурност изразяваше \"своето възмущение и печал от смъртта на цивилни палестинци, упражняващи правото си на мирен протест\". Той настояваше за \"независимо и прозрачно разследване\" на трагичните събития.   \"Съветът за сигурност потвърждава, че всяко решение или действие, което претендира да променя характера, статута или демографския състав на свещения град Йерусалим няма никакви никакви правни последици... и трябва да бъде анулирано в съответствие със съответните резолюции на Съвета за сигурност\", се подчертаваше в блокираното комюнике.     Американският вицепрезидент Майк Пенс заяви, че президентът Доналд Тръмп е направил за една година повече от всеки свой предшественик през последните 70 години, за да сближи САЩ и Израел, предаде Асошиейтед прес. На тържество във Вашингтон по случай Деня на независимостта на Израел Пенс нарече Тръмп \"най-големия защитник, който еврейската държава някога е имала\". \"Президентът (на САЩ) сега написа история\", увери той.   Австралийският премиер Малкълм Търнбул обаче обвини ислямисткото движение Хамас, което контролира ивицата Газа, за убийството на десетки палестинци от израелската армия в анклава вчера, предаде Асошиейтед прес. \"Хамас търси конфронтация. Те се стремят да провокират израелските сили за отбрана\", каза Търнбул.     Австралийският министър на външните работи Джули Бишоп призова Израел да отговаря пропорционално и да се въздържа от прекомерна употреба на сила. Австралия няма да последва примера на Съединените щати и да премести посолството си в Израел от Тел Авив в Ерусалим, даде да се разбере Търнбул.     Статутът на Йерусалим е един от ключовите проблеми пред решаването на израелско-палестинския конфликт. Израел превзе източната част на града по време на Шестдневната война от 1967 г. - анексия, която не е призната от международната общност. Израел настоява, че Йерусалим е \"вечна и неделима\" негова столица. Палестинците обаче искат източната част на града за столица на бъдещата си държава. Въпросната резолюция на Съвета за сигурност на ООН от 2016 г., която Израел не изпълнява, подчертава, че няма да бъдат признати никакви териториални промени след 4 юни 1967 г. - т. е. превземането от еврейската държава на Западния бряг на река Йордан и Източен Йерусалим.    ", "date": "2018.05.15", "title": "Протести заради US столицата в Йерусалим! Светът е разделен след \"най-кървавия ден\" в Газа"}
{"url": "http://epicenter.bg/article/-Feysbuk--spira-vremenno-okolo-200-prilozheniya/154318/7/0", "text": "  „ Фейсбук” спря около 200 приложения след обвиненията за злоупотреби с лична информация от консултантската компания „Кембридж Аналитика”, предаде    След като източник от „Кембридж Аналитика” заяви, че компанията неправомерно е използвала данните на милиони потребители на социалната мрежа за кампанията за брекзит и предизборната кампания на президента на САЩ Доналд Тръмп, през март директорът на „Фейсбук” Марк Зукърбърг обяви, че ще има разследване, както и проверка на външните приложения.   Процесът на разследване е в пълен ход, заявиха от „Фейсбук”.   В обхвата на разследването са попаднали хиляди приложения, „а около 200 са временно спрени – в очакване на по-задълбочено разследване дали чрез тях не е злоупотребявано с данни”, допълни компанията.   „ Където открием доказателства, че едни или други приложения наистина са злоупотребявали с лична информация, ще ги забраним и ще уведомяваме хората. На хората ще бъде показвано дали те или техни приятели са инсталирали приложение, чрез което да е злоупотребявано с информация преди 2015 г., точно както направихме в случая с „Кембридж Аналитика”.  ", "date": "2018.05.15", "title": "„Фейсбук” спира временно около 200 приложения"}
{"url": "http://epicenter.bg/article/Parvata-dama-na-SASht-e-pretarpyala-operatsiya/154321/7/0", "text": "Първата дама на САЩ Мелания Тръмп е била оперирана успешно от доброкачествено образувание в бъбреците, предадоха световните агенции, като се позоваха на Белия дом.  \"Тази сутрин (местно време в понеделник) първата дама Мелания Тръмп бе подложена на процедура по емболизация за лекуване на доброкачествен проблем в бъбреците. Процедурата се увенча с успех и нямаше усложнения\", каза в комюнике говорителката на съпругата на президента на САЩ Доналд Тръмп.  48-годишната Мелания, бивша словенска манекенка, е настанена във военната болница \"Уолтър Рийд\", в щата Мериленд, предградие на столицата Вашингтон. Повече подробности за състоянието й не бяха дадени.  Според двама уролози, които не са запознати лично със случая, най-вероятно става въпрос за вид неканцерогенен (доброкачествен) бъбречен тумор, наречен ангиомиолипом, посочва АП. Мелания по всяка вероятност ще остане в болница до края на седмицата. Тя бе видяна за последно на обществено място в сряда - на събитие в Белия дом в чест на майки и съпруги на военни, отбелязва АП.  Президентът на САЩ Доналд Тръмп посети съпругата си в болничната стая. Преди свиждането той определи процедурата като успешна и каза, че Мелания е в добро разположение на духа. Тръмп остана повече от един час при съпругата си и на излизане не направи изявление за медиите.  Матео участва в еротично каубойско шоу в новите епизоди на „Аз съм никой“  Вицепрезидентът Майк Пенс разкри, че операцията е била планирана отдавна. \"Мелания вече се възстановява\", отбеляза той.  ", "date": "2018.05.15", "title": "Оперираха успешно Мелания Тръмп от доброкачествено образувание в бъбреците"}
{"url": "http://epicenter.bg/article/V-Sofiya-se-otkriva-konferentsiya-za-rolyata-na-varhovnite-oditni-institutsii-/154304/2/0", "text": "В София днес ще се състои конференция на тема \"Ролята на Върховните одитни институции за засилване на отчетността, прозрачността и интегритета в публичния сектор\". Конференцията се организира от Сметната палата на Република България в рамките на Българското председателство на Съвета на Европейския съюз. В срещата ще участват президенти и представители на сметни палати от 26 европейски страни, сред които 19 страни членки на ЕС, и Европейската сметна палата /ЕСП/. Сред тях са председателят на ЕСП Клаус-Хайнер Лене и българският представител в нея Илиана Иванова. Форумът ще бъде открит от Цветан Цветков, председател на Сметната палата на България. Очаква се приветствия да поднесат Лиляна Павлова, министър за Българското председателство на Съвета на ЕС 2018, и Менда Стоянова - председател на Комисията по бюджет и финанси на 44-то Народно събрание. Основно изказване ще направи Клаус-Хайнер Лене, председател на Европейската сметна палата.", "date": "2018.05.15", "title": "В София се открива конференция за ролята на върховните одитни институции "}
{"url": "http://epicenter.bg/article/Iliyana-Yotova-shte-uchastva-v-traditsionnite-Karaliychevi-dni-v-Strazhitsa/154305/2/0", "text": "В град Стражица вицепрезидентът Илияна Йотова ще участва в традиционните Каралийчеви дни. Това съобщиха от прессекретариата на държавния глава. В 10.30 часа в парк „Красива България“ ще бъде открит „Карнавалът на приказките“. В шествието ще участват 20 карнавални групи. По-късно през деня вицепрезидентът ще посети село Велчево, област Велико Търново. В 13.00 часа в НЧ „Светлина – 1892“ Илияна Йотова ще разговаря с жителите на селото и ще се запознае с етнографската експозиция и библиотеката.  ", "date": "2018.05.15", "title": "Илияна Йотова ще участва в традиционните Каралийчеви дни в Стражица"}
{"url": "http://epicenter.bg/article/Mariano-Rahoy-pristiga-utre-na-dvudnevno-poseshtenie-u-nas/154291/2/0", "text": "Министър-председателят на Испания Мариано Рахой пристига днес на двудневно посещение у нас по покана на премиера Бойко Борисов. Това съобщиха от Правителствената информационна служба.   Разговорите между правителствените ръководители ще се състоят във вторник, а резултатите ще бъдат представени на пресконференция.   В сряда Рахой ще участва в работната вечеря на лидерите на държавите членки на Европейския съюз   Испанският премиер няма да присъства на срещата на високо равнище ЕС - Западни Балкани на 17 и 18 май в София.   Причината за това е Косово. Испанският премиер категорично отказва да седне на една маса с косовския президент Хашим Тачи или с който и да е представител на Косово, да се фотографира или да разговаря с него.   Президентът на Сърбия Александър Вучич потвърди пред българския премиер Бойко Борисов, че ще участва в срещата на върха на 17 май и ще даде принос за стабилизирането на обстановката в Западните Балкани, особено между Белград и Прищина.", "date": "2018.05.15", "title": "Бойко Борисов посреща Мариано Рахой в София"}
{"url": "http://epicenter.bg/article/Rabotodateli-i-sindikati-obsazhdat-ikonomicheskoto-i-sotsialnoto-sblizhavane-na-Zapadnite-Balkani/154309/2/0", "text": "Конференция за икономическото и социалното сближаване в региона на Западните Балкани ще събере днес работодателски, синдикални и граждански организации в хотел \"Маринела\" в София от 9.00 часа.   Форумът е организиран от Европейския икономически и социален комитет /ЕИСК/ и Програмата за техническа помощ и обмен на информация на Европейската комисия, с подкрепата на Българското председателство и на българския Икономически и социален съвет /ИСС/.   На конференцията ще бъдат обсъдени перспективите на европейската интеграция в региона, икономическото и социалното сближаване между страните в Западните Балкани, както и правата и овластяването на уязвимите групи хора в региона. Събитието предшества срещата на върха ЕС-Западни Балкани. Очаква се основните изводи от конференцията да бъдат представени на националните власти и на европейските институции. Конференцията ще открие вицепремиерът и външен министър Екатерина Захариева. В дискусиите ще участват представители на европейските и българските институции, представители на граждански организации от всички държави в Западните Балкани, дипломати, експерти и др.   Председателят на секцията \"Външни отношения\" на ЕИСК Диляна Славова, член и на българския ИСС, и проф. Лалко Дулевски - председател на ИСС, ще участват в дискусиите заедно с другите членове на ИСС. След откриването на конференцията, от 10.30 до 11.00 ч., ще се състои пресконференция. На въпроси на журналистите ще отговарят председателят на Комитета за наблюдение на Западните Балкани към ЕИСК Драгица Джамоня, Диляна Славова и генералният секретар на Съюза на свободните профсъюзи в Черна Гора Срджа Кекович.  ", "date": "2018.05.15", "title": "Работодатели и синдикати  обсъждат икономическото и социалното сближаване на Западните Балкани"}
{"url": "http://epicenter.bg/article/Prof--Angel-Dimitrov--Gotse-Delchev-mozhe-da-e-geroy-i-na-Balgariya--i-na-Makedoniya--VIDEO-/154336/2/0", "text": "Гоце Делчев може да е герой и на България, и на Македония. Това каза в предаването „Тази сутрин” проф. Ангел Димитров, който е част от екипа от български и македонски историци, които ще изясняват общото ни минало.  Гоце Делчев е българин по произход, но се е борил за свободата на хората, които сега живеят на географската територия Македония, уточни историкът, който е и първият ни посланик в Скопие.  По силата на договора за добросъседство комисията, в която участва проф. Димитров, ще обсъжда и решава исторически, образователни и други въпроси.  Знаем, че разговорите няма да са лесни и не можем да очакваме бързи резултати, уточни той.  По думите му македонизмът е претърпял вече своя крах, но това не означава, че е осъзнато в Македония. Не можем да се съгласим, че Македония е възникнала по естествен път – македонската нация е формирана силово, това е политически акт, коментира още историкът.  Относно преговорите за името на Македония той е на мнение, че България е пропуснала да се включи в началото на тези преговори, за да каже, че има претенции.  ", "date": "2018.05.15", "title": "Проф. Ангел Димитров: Гоце Делчев може да е герой и на България, и на Македония (ВИДЕО)"}
{"url": "http://epicenter.bg/article/Zam-kmet-Evgeni-Krusev--Stolichani-da-ne-se-kachvat-na-kolite-utre/154337/2/0", "text": "Апелираме хората да не се движат с личните си автомобили през утрешния ден. Това каза зам.-кметът на София по транспорт Евгени Крусев по време на представяне на организацията за движение за провеждане на събитията, свързани с българското председателство на 16 и 17 май, предаде агенция „Фокус“.   Срещата, която ще се проведе като част от Българското европредседателство е на високо ниво и налага ограничения в движението и паркирането. Организацията за движение започва от днес. Очаква се трафикът утре в София да е изключително затруднен, възможни са сериозни задръствания.    Първото нещо, което е организирано, е около хотел „Маринела“. Там от днес е      Следващия участък, в който  . Това е заради близостта до резиденция „Бояна“ и срещите, които ще се провеждат там.   каза още Крусев.   „ Следващата локация, която ще бъде с  .    Най-много хора ще бъдат засегнати    „ Ще има ограничения, които са свързани с  .   за времето на срещата. По-чувствителното ограничение на движението ще бъде по  .    Движението на градски транспорт няма да бъде затруднявано.   , допълни той.   , обясниха от МВР, предаде БНР. На моменти движението ще бъде спирано, за да могат делегациите да преминат. Забранени за паркиране са зоните около НДК, както и местата, където ще бъдат делегациите.   Полицията ще ограничи и   където ще бъдат настанени делегациите.   „ Охраната по обезпечаване на трасетата, както и в хотелите, където ще бъдат отседнали делегациите, ще се обезпечава денонощно като периметърът на хотелите не е толкова голям и няма да затрудни придвижването на свободно придвижващите се граждани“, каза комисар Борислав Муров, началник на „Охранителна полиция“.", "date": "2018.05.15", "title": "Зам.-кметът Евгени Крусев: Столичани да не се качват на колите утре"}
{"url": "http://epicenter.bg/article/Zameryanata-s-yaytsa-Zheni-Nacheva--Imashe-mnogo-provokatsii/154343/2/0", "text": "Напрежението в болницата във Враца било породено от неспазване на договорката между здравното министерство и кредиторите, които въпреки преговорите, наложили запори и медиците там не получават заплати.  Такова обяснение за ситуацията в болницата във Враца, където лекари и сестри не получават заплати от месец февруари, даде в предаването \"Тази сутрин\" по БТВ зам.-министърът на здравеопазването Жени Начева. Вчера тя бе във Враца и се опита да потуши напрежението, но бе бе замеряна с яйца.  Ще направим всичко възможно да си получават заплатите, болниците са приоритетни за държавата, каза за кризата в болниците в Ловеч и Враца зам.-министър Начева.  Тя коментира и замерянето й с яйца от медиците във врачанската болница. \"Освен че имаше много провокации, уважавам позицията на останалия медицински екип и хората, които работят в болницата. Аз осъзнавам че хората са изгубили доверие в тези които ръководят болницата. По-скоро кредитът на доверие на лекарите и персонала е изчерпан\", каза Жени Начева.  Прекратени са неизгодните договори, които са действали и сме започнали разговори с кредиторите, които се развиват успешно, допълни в ефира на БТВ заместничката на Кирил Ананиев. Начева призова и разболелите се лекари \"да оздравеят\" и да се върнат на работа, с намек, че някои от тях са излезли в болнични след финансовите затруднения.  \"Аз се надявам, че лекарите, които работят в тези заведения, ще оздравеят и ще се върнат на работа. За да могат да получават заплати, трябва да изпълняват договорите си по здравната каса\", каза Жени Начева. Според нея няма как един оздравителен план да даде ефект само за един месец, защото трябва да минат поне 3 до 6 месеца.   В отговор на въпрос Начева коментира, че също не би работила без заплата. Но припомни, че от шест месеца министерството на здравеопазването проверява болниците и са установени много неизгодни договори. Във Враца например години наред били закупувани медикаменти и консумативи за милиони левове без обществени поръчки, а също така били сключвани договори с частни лечебни заведения за извършването на дублиращи дейности.  ", "date": "2018.05.15", "title": "Замеряната с яйца във Враца Жени Начева: Имаше много провокации"}
{"url": "http://epicenter.bg/article/Dzhambazki--Predlagam-da-bade-sazdaden-Balgarski-kulturen-institut--Sv--Sv--Kiril-i-Metodiy-/154356/2/0", "text": "Предлагам да бъде създаден Български културен институт „Св. Св. Кирил и Методий“. В този институт ще се провежда българската културна политика зад граница. Ще се опазва българският език чрез провеждането на курсове и програми, които ще издават сертификати за владеенето му. Това е изключително важно и аз ще се боря да го осъществя.   Това се казва в позиция на българския представител в Европейския парламент и заместник-председател на ВМРО – Българско национално движение Ангел Джамбазки, която той написа в навечерието на най-българския празник 24 чай.     Езикът е една от основите на националността. На самосъзнанието. Човек е такъв, на какъвто език мисли. Езикът трябва да бъде пазен. Особено във времена на демографска катастрофа и продължаваща имиграция на младите българи. За съжаление българите бързо и лесно се вписваме в чуждите общества и след едно поколение децата трудно говорят български, а след още едно – изобщо. И вече не са българи. Стават някакви други.   От друга страна историческата българска диаспора в Албания, Македония, Западните български покрайнини, Украйна, Молдова пази прекрасно своя бит, традиции, култура, език. Новата българска имиграция в Западна Европа и Северна Америка все още. Редно е да се обърне внимание и на следния феномен: мрежата от неделни училища в чужбина. Стотици неделни училища, водени с истински апостолски плам от самоорганизирани учителки, на доброволен принцип, покриващи географски новата българска имиграция.   Единственият начин българският език да бъде съхранен е да бъде учен и използван. За да бъде учен и използван, езикът трябва да е привлекателен, да има полза и причина за това, освен традицията и родолюбието. Например, да може да се кандидатства с него в българските университети.   За да се случи това, трябва да има доказателство за владеенето на езика на определено ниво. Да има диплома, сертификат за владеене на езика съгласно държавните стандарти. Да може един българин от Албания, Украйна, Молдова, от Илинойс, от Мадрид да положи изпит по български там, където живее, да получи сертификат и да може да кандидатства с него в български ВУЗ.   За целта трябва да има организация на езикови курсове по български език, на провеждане на изпити, на издаване на сертификати. Понастоящем в тази сфера оперират четири български държавни институции. Това са министерствата на образованието, културата, външните работи и Държавната агенция за българите в чужбина.   Предлагам да бъде създаден Български културен институт „Св. Св. Кирил и Методий“, който да провежда българската културна политика зад граница, да организира курсове и да провежда изпити по български език. За целта може да бъде надграден съществуващия вече такъв в Министерството на външните работи, българските културни центрове в чужбина да бъдат прехвърлени на негово подчинение с дипломатически статут, както и необходимите структури от министерство на образованието и ДАБЧ, които да осъществяват методическото ръководство и връзката с българските неделни училища, които също да могат да провеждат курсове и изпити при определени условия. Този модел вече работи – Британски съвет, Институт „Сервантес“, Френски институт и прочее.\"", "date": "2018.05.15", "title": "Джамбазки: Предлагам да бъде създаден Български културен институт „Св. Св. Кирил и Методий“"}
{"url": "http://epicenter.bg/article/Prof--Plamen-Pavlov--Neponyatno-zashto-tekstat-na-Zahari-Stoyanov-za-Batashkoto-klane-otpadna-ot-uchilishte-/154360/2/0", "text": "Непонятно е защо текстът на Захари Стоянов за Баташкото клане отпадна от уроците в училище, той е сакрален за нашия народ. Това каза историкът проф. Пламен Павлов в интервю за Агенция „Фокус“ във връзка с отбелязването на 142 години от Баташкото клане.  „Подвигът на населението на Батак, организацията му по време на въстанието и неговото желязно поведение по време на потушаването на бунта и на ужасяващите кланета са образец за нас като нация. Батак за нас е образец на свято място – от най-светите места в нашата национална памет несъмнено е Батак. И опитите за пренаписване на историята, които преди години се опитаха да ни налагат отвън, са нелепи и бяха посрещнати с огромно обществено възмущение“, каза още проф. Павлов и уточни, че това не е нежелание за помирение или мирно съществуване на днешните народи на България и Турция, а е просто отстояване на историческата истина.  „Мисля, че Иван Вазов го е описал най-добре, но не по-малко въздействащо е и това описание на Батак, което дава Захари Стоянов в „Записки по българските въстания“. И за мен е непонятно защо в българското образование Записките на Захари Стоянов на практика отпаднаха от уроците по история и литература, а от тях се учеше именно Баташкото клане и събранието в Оборище.   А Баташкото клане показва подвига на обикновените хора, на българина от средната класа – въобще на тогавашния патриотичен български народ, и тази голгота, която изживяват хората от Батак, а с тях и цяла България през кървавия май 1876 г. Събранието в Оборище пък показва, че там имаме истински народни представители, истински ангели. Там Захари Стоянов говори без ярост, без критика, без омерзение спрямо някои прояви в българския парламент след Освобождението.   И още един път искам да призова, когато се правят програми и учебни пособия описанието на Баташката трагедия в никакъв случай да не отпада, тъй като това е текст, който за нас в някаква степен е сакрален и напълно вярно отразява настроенията на нашия народ по време на Априлското въстание – неговото желание за свобода и готовността му за саможертва в името на свободата“, каза още историкът.  Проф. Павлов посочи, че и досега споменът за тези събития говори за геноцидната същност на самата Османска империя.  „Независимо от планираните реформи, от обещанията за конституция и от други какви ли не пропагандни трикове, на практика тя си остава една мракобесна сила. И опитите днес да бъде реабилитирана или както прави президентът Ердоган, да се представи за едва ли не стожер на цивилизацията, са крайно неверни.   Османската империя има своята ислямска цивилизация, но виждаме, че нейната политика по отношение на обикновеното население, а да не говорим на иноверното, на християнското население продължава да бъде ужасяваща, продължава да бъде геноцидна даже и през 1876 г. – 20 години след поредното обявяване на реформи, на права, на свободи и т.н.“, каза още той.  ", "date": "2018.05.15", "title": "Проф. Пламен Павлов: Защо текстът на Захари Стоянов за Баташкото клане отпадна от училище?"}
{"url": "http://epicenter.bg/article/Svetiyat-Sinod-za-predstoyashtiya-gey-parad--Svobodata-e-otgovornost-/154369/2/0", "text": "\"Във връзка с обявения гей парад в София на 9 юни 2018 г. Св. Синод на Българската Православна Църква и тази година изразява своята принципна и непроменена позиция на категорично несъгласие за провеждането на парада и на отеческа загриженост и призив към благочестие и неучастие в такава демонстрация на греха“. Това пише в сайта на БПЦ. „Зачитайки свободата на волята, светата Православна Църква отново се обръща към своите чеда, братя и сестри и с обич им напомня, че свободата е отговорност, и че истински свободният човек, ако поиска, може да се освободи от греха с помощта на Бога и на ближния в лоното на св. Православна Църква.  Всяка човешка душа е по-ценна от целия свят, затова Св. Синод припомня, че Бог не иска смъртта на грешника, „но да се отвърне той от пътя на злото и греха и да бъде жив” (Йез. 33:11).\"", "date": "2018.05.15", "title": "Светият Синод за предстоящия гей парад: Демонстрация на греха!"}
{"url": "http://epicenter.bg/article/Komentar-na-Monika-Valerieva-za-Boyan-Petrov-razbuni-sotsialnata-mrezha/154335/10/100", "text": "Плеймейтката Моника Валериева разбуни духовете в социалната мрежа с мъдрости по адрес на изчезналия алпинист Боян Петров.   28-годишната изкусителка непряко обвини личния избор на Петров да „играе със съдбата“, което не очарова последователите й.           Това са само част от коментарите под публикацията й.   а просто й е интересно какво е и чуждото мнение.", "date": "2018.05.15", "title": "Коментар на Моника Валериева за Боян Петров разбуни социалната мрежа"}
{"url": "http://epicenter.bg/article/-Nikol-se-poyavi-kato-bulka-v-Kan--galeriya-/154363/10/100", "text": "\r\n Никол Шерцингер събра погледите на червения килим на Лазурния бряг, след като се появи във впечатляваща бяла рокля на прожекцията на новия филм на режисьора Спайк Лий. \r\n \r\n Много от звездите вече се появиха със зашеметяващи тоалети на 71-ия филмов фестивал в Кан. Дойде редът на половинката на Григор Димитров да накара фотографите да насочат обективите си към нея. \r\n   \r\n 39-годишната звезда бе избрала дълга бяла рокля, която напомняше на булчинска, но придаваше на Никол лебедова грациозност. Тоалетът на ливанския моден бранд Ashi Studio контрастираше чудесно със смуглата кожа на Шерцингер. Той бе аранжиран с бели пера в горната част на корсета без презрамки. \r\n   \r\n Никол бе избрала и виолетови обеци с триъгълна форма, които бяха изработени от отделни камъчета. \r\n   \r\n Събитието заслужаваше подобно старание от страна на Шерцингер, тъй като това е първият филм, който Спайк Лий представя в Кан след 27-годишна пауза. \r\n   \r\n В новата си лента, която напомня памфлет, Лий вижда нещо общо между американския президент Доналд Тръмп и бившия Велик дракон на Ку-клукс-клан Дейвид Дюк, съобщава БТА, цитирана от Дир.бг \r\n   \r\n Базиран върху истинската история за афроамерикански полицай, който прониква в редовете на Ку-Клукс-Клан, \"BlacKKKlansman\" е смесица между детективски и политически филм, като приключва с разобличаване на предизвиканите от крайната десница безредици в Шарлотсвил, Вирджиния, на 12 август 2017 г. \r\n   \r\n Филмът бе посрещнат с овации от зрителите в киносалона \"Люмиер\" във Фестивалния дворец. Спайк Лий, който не бе идвал в Кан от прожекцията на филма му \"Треска в джунглата\" през 1991 г., носеше черна барета на главата си и сако с принтове от позлатени листа. \r\n   \r\n Що се отнася до детективската част от филма, зрителите проследяват разследването на младия чернокож полицай Рон Столуърт в Колородо спрингс. В образа на полицая е Джон Дейвид Уошингтън, синът на Дензъл Уошингтън, снимал се в излезлия по екраните през 1992 г. филм \"Малкълм Екс\" на Спайк Лий. Идеята на Рон е да проникне в редовете на Ку-клукс-клан. За целта обаче му е нужно прикритие. То ще му бъде осигурено от колегата му Фред Цимерман, който е евреин. Ролята на Цимерман се изпълнява от Адам Драйвър. Двамата попадат в редица комични ситуации. \r\n   \r\n Що се отнася до политическата част от филма, Лий прави паралел между Дюк и американския президент. Дейвид Дюк иска \"да върне величието на Америка\", докато един от лозунгите в предизборната кампания на Тръмп бе \"Да направим Америка отново велика\". \r\n   \r\n Спайк Лий се връща около 50 години назад във времето, за да може в края на филма му да бъдат проследени събития в Шарлотсвил през 2017 г., когато автомобил на неонацист преднамерено се вряза в група активисти срещу расизма. Тогава загина 32-годишната Хедър Хейър. Показвайки лицето й на екрана, Спайк Лий й посвети филма си. \r\n", "date": "2018.05.15", "title": "Никол Шерцингер се появи като булка в Кан (Снимки)"}
{"url": "http://epicenter.bg/article/Nad-320-britantsi-sa-po-bogati-ot-kralitsa-Elizabet-II/154379/10/99", "text": "Кралица Елизабет II и британското кралско семейство имат многобройни източници на доходи, но те далеч не са толкова богати, колкото очаквате.   Богатството на кралицата възлиза на 470 млн. долара. Това е впечатляваща сума безспорно, но се оказва, че над 320 британци са по-богати, разкрива Sunday Times.   Кралицата и наследникът на нейния трон, принц Чарлз, получават по-голямата част от доходите си благодарение на правителството и от частните им имоти. Съвсем естествено тези приходи достигат и до принцовете Уилям и Хари.     Кралицата има три основни източника на приходи - суверенната субсидия, дружеството на херцогството Ланкастър и пари, в резултат на лична собственост и инвестиции.   Държавната субсидия представлява годишна еднократна сума от правителството - по същество сума, покриваща разходите за пътуване, охрана, персонал и поддръжка на царските дворци. Официални данни сочат, че миналата година кралицата е получила 58 милиона долара, освободени от данъци, като държавна субсидия. През 2017-а пък са й преведени 103 милиона за реновацията на Бъкингамския дворец.    Държавната субсидия идва от имотите собственост на британската корона, които генерират стотици милиони всяка година. По-голяма част от приходите отиват главно в държавната хазна, а между 15-25% от тях са за кралицата.    Другият основен източник на доходи за Елизабет II - дружеството на херцогството Ланкастър, представлява компания за недвижими имоти, която има търговски, селскостопански и частни имоти, някои от тях датиращи от средата на ХIII век. През изминалата фискална година кралицата е получила 26 милиона долара от дружеството. С парите от него тя покрива както свои лични нужди, така и такива на членове от семейството. С приходите от Ланкастър се организират и годежите и сватбите в кралското семейство.   Кралицата също има свои лични активи, сред които са редица недвижими имоти като замъка Балморал в Шотландия и имота \"Сандрингам\" в източната част на Англия. И двата са наследени от баща й. Но богатството й се простира далеч отвъд недвижимото имущество. Кралицата притежава и ценна колекция от произведения на изкуството и акции на фондовата борса.   Съпругът на кралицата - принц Филип, херцогът на Единбург, също получава годишна субсидия в размер на 488,000 долара, за да финансира служебните си задължения. Припомняме ви обаче, че той се оттегли от поста си миналата година.   Принц Чарлз и наследниците му Чарлз и съпругата му Камила, известни с титлите си принц на Уелс и херцогиня на Корнуел, разчитат на доходи, комбиниращи държавна субсидия и частни приходи. Повече от 90% от доходите им идват от частно дружество, собственост на херцогство Корнуел, което е създадено през 1337 г., за да осигури доход на наследника на трона.   Кралското семейство притежава притежава и експлоатира земи в провинциални и градски райони, редица острови и вили в Англия и Уелс. През последната финансова година Чарлз и Камила са спечелили 28 милиона долара именно благодарение на имотите на дружеството.   Двойката използва половината от годишните си доходи за плащане на разходи, свързани с официални пътувания, а също и за поддръжка на имотите и заплата на военните, нагърбени с охраната им, разкриват британски медии.    Принцът и съпругата му са получили през изминалата фискална година още 1,8 милиона долара от суверенната субсидия на кралицата и 627 хиляди долара от британското правителство. Част от сумата, която получава, Чарлз дава и на синовете си.   Интересна подробност е, че когато се омъжи, Хари ще има правото на по-голям дял от субсидията в сравнение с този, който получава в момента.   Разходите на принц Уилям, съпругата му Кейт, и принц Хари, свързани със задължения към Короната - пътувания и т.н., също се поемат от субсидията, разкриват от CNN, цитиран от woman.bg", "date": "2018.05.15", "title": "Над 320 британци са по-богати от кралица Елизабет II"}
{"url": "http://epicenter.bg/article/Dilyana-Popova--Mnogo-obicham-detsata--dori-bih-iskala-tri-ili-chetiri-/154400/10/100", "text": "Актрисата и модел Диляна Попова призна пред списание Love style, че е преминала през тежък период в личен план след раждането на сина си Борил, но сега е щастлива.  споделя Диляна.   На въпроса дали е щастлива в личен план и има ли мъж до нея сега, красавицата признава:    Тя обаче отрича пръстенът, с който я снимаха папараци преди време, да е венчална халка. Какво обаче е мнението й за брака? , смее се Диляна.   Като вижда колко е хубаво майчинството, тя иска да има и още едно дете. , обяснява Попова.   Според нея синът й прилича физически 99 % на баща си Асен Блатечки, а емоционално - на нея, защото е чувстителен, раним, бързо се натъжава и разплаква.    казва още Диляна.   Източник: Дир.бг", "date": "2018.05.15", "title": "Диляна Попова: Много обичам децата, дори бих искала три или четири!"}
{"url": "http://epicenter.bg/article/Tsveti-Pironkova-zavede-sina-si-na-korta--SNIMKA-/154340/8/0", "text": "Бившата първа ракета на България при жените - Цветана Пиронкова, заведе новороденото си бебе на разходка край тенис кортове, съобщи bTV.   Синът на пловдивчанката се роди на 27 март, а майка му вече го запознава с любимите си места.   \"На някой му хареса първото посещение на тенис корта\", написа Цвети до снимката си в Инстаграм.   Полуфиналистката от \"Уимбълдън\" 2010 г. получи контузия в средата на 2017 г.. Тя прекъсна участията си по турнири, а преди Коледа стана ясно, че със съпруга й Михаил Мирчев ще стават родители.   Тенисистката и бившият футболист на \"Локомотив\" Пловдив се венчаха през лятото на 2016 година.", "date": "2018.05.15", "title": "Цвети Пиронкова заведе сина си на корта (СНИМКА)"}
{"url": "http://epicenter.bg/article/Balgariya-shte-bade-domakin-na-svetovno-parvenstvo-za-treti-pat/154359/8/0", "text": "София се готви за едно от големите спортни събития в света за тази година - световното първенство по художествена гимнастика, което ще се проведе в зала \"Арена Армеец\" между 10 и 16 септември 2018 година, съобщи bTV. За надпреварата в България ще пристигнат впечатляващите 886 души от 54 държави, като 176 ще са гимнастичките в индивидуалното и 215 гимнастички от 36 ансамбъла.   \"Историята датира от 1969 година, когато Варна за първи път е домакин на световно първенство по художествена гимнастика. Второто варненското издание на световната проява се състои през 1987 г. С дългогодишния си опит, натрупан по време на тези две събития и следващите осем последователни престижни състезания от серията за Световна купа на ФИГ, проведени в периода от 2011 до 2018 година, Българската федерация по художествена гимнастика гордо и успешно води кампания за завръщане на световното първенство у нас през 2018 г.\", каза президентът на БФХГ Илиана Раева.   \"Днес, 49 години след първата българска премиера и 31 години след второто българско домакинство, световното първенство продължава приключението си у дома със своето 36-то издание, което ще се проведе в София в рамките на седем състезателни дни през септември. Златните момичета, нашите родни героини, ще се конкурират с техните директни съперници, защитавайки позициите си на световен лидер. По време на финалите се очакват над 9000 български и чуждестранни зрители. Нашата цел е да сътворим събитие, което трябва задължително да бъде гледано и на което задължително трябва да се присъства. То ще бъде прекрасна изява в сърцето на нашата страна, както за спорта и нашите партньори, така и за града домакин. Събитието ще бъде следващият изключителен успех за България и Международната федерация по гимнастика с грандиозно присъствие на живо и чрез телевизионни предавания\", добави Раева.   Световното първенство ще има свой талисман - това ще бъде Радина Филипова, която е и \"златното момиче\" на първенството.  ", "date": "2018.05.15", "title": "България ще бъде домакин на световно първенство за трети път"}
{"url": "http://epicenter.bg/article/Ne-sasipvayte-edin-ot-malkoto-ikonomicheski-subekti--koito-realno-podpomagat-spora/154364/8/0", "text": "  Отворено писмо от Българския Футболен съюз и футболните клубове-членове на БФС във връзка с планираните законодателни промени за забрана на рекламата на лицензирани букмейкъри и лотарийни игри бе публикувано вчера на страницата на БФС.    Ето пълният му текст:                               Днес от ПФК „Левски“ официално подкрепиха позицията на БФС по изразяващо несъгласие с планирани промени, свързани с рекламирането на лицензирани букмейкъри и лотарийни игри.                  ", "date": "2018.05.15", "title": "ПФК „Левски“ е против промените в Закона за хазарта, готвени от Валери Симеонов"}
{"url": "http://epicenter.bg/article/I-TsSKA-se-obyavi-sreshtu-promenite-v-Zakona-hazarta/154389/8/0", "text": "И другия голям отбор в бългаpcкия фyтбол - ЦСКА cкочи cpещy подготвяните пpомени в Зaкона за хазаpта. Червените също публикуваха отворено писмо на сайта си.                              ", "date": "2018.05.15", "title": "И ЦСКА се обяви срещу промените в Закона хазарта"}
{"url": "http://epicenter.bg/article/Fondatsiyata-na-Soros-zakriva-ofisa-si-v-Budapeshta--Mesti-se-v-Berlin/154316/7/0", "text": "Фондация \"Отворено общество\" на Джордж Сорос ще закрие офиса си в Будапеща и ще се премести в германската столица Берлин. Това съобщи тя днес, допълвайки, че напуска, по думите й, една все по-репресивна политическа и юридическа среда, предаде Ройтерс, цитирана от Новини.бг. \"Решението за преместване на дейностите извън Будапеща идва в момент, в който унгарското правителство се подготвя да наложи нови ограничения на неправителствените организации чрез пакета от законодателни мерки, наречен от него \"Спрете Сорос\", се казва в изявление на фондацията.", "date": "2018.05.15", "title": "Орбан изгони Сорос от Будапеща"}
{"url": "http://epicenter.bg/article/SASht-blokiraha-nezavisimoto-razsledvane-na-nasilieto-v-Ivitsata-Gaza-/154320/7/0", "text": "САЩ отхвърлиха независимото разследване на насилието в Ивицата Газа, в резултат на което загинаха най-малко 58 палестинеца, съобщава германският национален ежедневник Die Frankfurter Allgemeine Zeitung, цитиран от Агенция \"Фокус\".  Сред членовете на Съвета за сигурност на ООН в понеделник бе разпространено проектоизялвение относно насилието, в което се призоваваше за стартирането на разследване на сблъсъците. САЩ обаче блокираха този проект, потвърди източник от дипломатическите кръгове. Очаква се по-късно във вторник Съветът за сигурност да обсъди ситуацията в региона. Пред органа ще говори българският дипломат Николай Младенов, специален пратеник на ООН за Близкия Изток.  Междувременно Палестинската автономия обяви тридневен траур, след като 58 души, включително осеммесечно бебе станаха жертви на насилието, избухнало по време на протестите по границата между Израел и Ивицата Газа. За вторник президентът на Палестинската автономия Махмуд Абас обяви обща стачка. Денят маркира и годишнината от експулсирането на стотици хиляди след основаването на израелската държава през 1948 г.  През последните седмици десетки хиляди протестираха по границата на Ивица Газа в т.нар. \"Поход на завръщането\" с искане за прекратяване на блокадата и зачитане правото на завръщането на палестинците на днешната територия на Израел. Очаква се протестите да приключат във вторник. Напрежението бе допълнително подхранено от откриването на американското посолство в Ерусалим.  В шестседмичните протести бяха ранени повече от 2770 палестинци, твърдят от Министерството на здравеопазването в Рамала.  ", "date": "2018.05.15", "title": "САЩ блокираха независимото разследване на насилието в Ивицата Газа "}
{"url": "http://epicenter.bg/article/Politsiyata-v-Chikago-izdirva-dve-balgarki/154324/7/0", "text": "    Две български момичета изчезнаха в САЩ. Издирват ги от няколко дни. Ученичките са обявени за издирване от полицията в Чикаго, съобщи Нова телевизия.    16-годишната Натали Наскова и Велина Шентова - на 18, били неразделни.   Полицията разследва случая като бягство от дома. Властите предполагат, че момичетата са избягали с по-възрастни от тях мъже, които вероятно са членове на най-голямата латиноамериканска улична банда в света. Според доклад на службите за сигурност въпросната групировка се занимава с трафик на хора, наркотици и оръжие. Има случаи, в който членовете й са осъждани и за убийства.   Бандата се свързвала с момичета, които са податливи на манипулации и лесно могат да бъдат убедени да избягат от дома си. Впоследствие те били склонявани към проституция.   Бащата на Велина казва, че за последно тя е била видяна на бензиностанция, където разговаряла с 33-годишен латиноамериканец, стар познайник на полицията.   От дома на Натали пък липсвали дрехите и зелената й карта. Въпреки че документът й за пребиваване в САЩ е у нея, ако тя тръгне да напуска страната, ще бъде задържана, тъй като е непълнолетна. Велина обаче не може да бъде спряна, защото има навършени 18 години.  ", "date": "2018.05.15", "title": "Полицията в Чикаго издирва две българки (Видео)"}
{"url": "http://epicenter.bg/article/Vladimir-Putin-otkriva-noviya-Krimski-most/154328/7/0", "text": "Руският президент Владимир Путин ще участва днес в церемонията по откриването на автомобилната част от моста над Керченския пролив, известен още като Кримския мост, съобщи РИА Новости.   Той свързва Крим с Краснодарския край, дълъг е 19 км. Строителството му започна през февруари 2016 г. Мостът ще бъде напълно готов за автомобилно движение през декември, а железопътното трасе ще заработи в края на 2019 г.   По лична инициатива на президента Владимир Путин, мостът е изискан и технически сложен проект, струващ 228 млрд. рубли ($3,8 милиарда). Освен автомобилните платна, той ще разполага и с две железопътни линии, по които ще преминават по 47 влака на ден, пътуващи с максимална скорост от 120 км/ч (пътнически) и 80 км/ч (товарни). През април миналата година в рамките на медийния форум в Санкт Петербург руският държавен глава обеща да премине с автомобил по моста, щом строителството приключи.", "date": "2018.05.15", "title": "Владимир Путин открива новия Кримски мост"}
{"url": "http://epicenter.bg/article/Kitayka-otglezhda-tibetski-mastif--toy-se-okazal-mechka/154348/7/0", "text": "  Китайката Су Юн преди две години решила да си купи куче – тибетски мастиф, но се оказало, че си е взела рядка порода мечка, съобщава China News, предаде БНР.   След като отглеждала „кучето“ две години, Су Юн установила, че чертите и нравът му не съответстват на тези на тибетския мастиф.   Тя се обадила на експерти, които потвърдили, че животното е мечка.   Въпреки това жената не искала да се разделя с любимеца си, но според китайските закони не можела да отглежда мечка в дома си.   Наложило се да предаде животното на властите, а дошлите зоополицаи ѝ благодарили за грижите, които е положила за мечката.  ", "date": "2018.05.15", "title": "Китайка отглежда тибетски мастиф, той се оказал мечка"}
{"url": "http://epicenter.bg/article/V-Kiev-obiskirat-ofisa-na-RIA-Novosti/154351/7/0", "text": "В сутрешните часове на вторник офисът на информационната агенция РИА Новости-Украйна в Киев е бил блокиран от сътрудници на Службата за сигурност на Украйна, предава РИА Новости, цитирани от агенция „Фокус“.   Очевидци са видели как униформените влизат в сградата, след което е прекъснала връзката с намираща се вътре журналист.   Прессекретарят на Службата за сигурност на Украйна Елена Гитлянска поясни, че са предприети следствени действия по отношение на „медийните структури под контрола на Руската федерация“.    Съгласно думите й, „правоохранителните органи са установили, че те (РИА Новости-Украйна) са използвани от страна-агресор в рамките на хибридна информационна война срещу Украйна“.    В Киев в задържан и главният редактор на РИА Новости-Украйна Кирил Вишински.", "date": "2018.05.15", "title": "В Киев обискират офиса на РИА Новости"}
{"url": "http://epicenter.bg/article/Sarbiya-obvini-NATO-za-ryazkoto-uvelichavane-na-bolnite-ot-rak/154352/7/51", "text": "Сърбия обвинява НАТО за нарасналите рязко случаи на рак в страната, сред които и много деца, предаде РИА „Новости“.   През 1999 г. НАТО използва оръжия, съдържащи обеднен уран, в бомбардировките си над бивша Югославия в опит да защити албанците в Косово. Според сръбските данни те са довели до хиляди убити и ранени цивилни граждани.   Сръбският президент Александър Вучич припомни това време на церемонията по откриването на новия Онкологичен институт. Според него сръбските лекари са убедени, че тези оръжия сериозно са засегнали здравето на младото население в страната.   „Днес в Онкологичния институт научих, че все повече и повече деца са диагностицирани с рак в нашата страна. Ще бъда честен, отначало не вярвах в теориите на обеднен уран, но днес, след като говорих с лекари, Разбрах, че обедненият уран е сред много от факторите, които причиняват рак в ранна възраст“, каза Вучич.   Той отбеляза също, че ракът сред деца е най-често диагностициран сред тези от тях, чиито родители са родени около 1990 г. Той заяви, че Сърбия ще проучи по-нататък въпроса. „Това е безпрецедентно престъпление и ние, като страна, ще се занимаваме с това много сериозно“, закани се президентът.   По-рано сръбският учен Любиша Ракич каза, че количеството обеднен уран, който е хвърлен в балканските държави по време на операциите на НАТО, би било достатъчно, за да се създадат 170 бомби като тази в Хирошима. Сред най-широко разпространените последици за здравето от употребата на такива оръжия са нарушена функция на щитовидната жлеза, рак и проблеми с плода при бременност.", "date": "2018.05.15", "title": "Сърбия обвини НАТО за рязкото увеличаване на болните от рак"}
{"url": "http://epicenter.bg/article/Za-parvi-pat-v-istoriyata---zhena-stana-arhiepiskop-v-Kanada-/154358/7/0", "text": "Англиканската църква в Канада за първи път в историята избра жена за архиепископ. Това съобщи пресслужбата на епархията в Ню Уестминстър в северно американската държава.  Мелиса Скелтън получи сан на архиепископ и митрополит. Така тя оглавява англиканската църква в провинциите Британска Колумбия и Юкон.  Скелтън запазва и предишната си длъжност - епископ в Ню Уестминстър.  Първата жена архиепископ в Канада е родена в САЩ в семейство на адвокати. До влизането си в църковната йерархия тя е работила в компаниите Procter & Gamble и Tom’s of Maine.  ", "date": "2018.05.15", "title": "За първи път в историята - жена стана архиепископ в Канада "}
{"url": "http://epicenter.bg/article/Dve-treti-ot-britantsite-sa-bezrazlichni-kam-kralskata-svatba-/154370/7/0", "text": "Много хора по света ще гледат сватбата на принц Хари и американската му годеница Меган Маркъл в събота, но британците не се интересуват особено от нея, показа проучване на социологическата агенция \"ЮГав\", цитирано от Ройтерс.   Проучването, поръчано от антимонархическата група \"Рипъблик\", сочи, че 66% от британците не се интересуват от събитието, а 60% възнамеряват да прекарат нормален уикенд.   Принц Хари и Меган Маркъл ще сключат брак в храма \"Сейнт Джордж\" на замъка Уиндзор в събота. Над 5000 представители на медиите и около 100 000 благопожелатели се очаква да пристигнат в града за събитието.   Според 57% от запитаните кралското семейство трябва да плати не само за сватбата, но и за разходите по нейната полицейска охрана, показа още проучването на социологическата агенция \"ЮГав\".   Допитване, публикувано миналата седмица показа, че повечето британци мислят, че монархическото управление в страната трябва да продължи.   Според проучване, направено от фирмата за социологически изследвания \"КомРес\", пък 58% от британците смятат, че предстоящата сватбата, както и неотдавнашното раждане на принц Луи, сина на принц Уилям и съпругата му Катрин, са поводи за гордост, макар подкрепата да е по-изявена сред по-възрастните хора.   Популярността на кралското семейство зависи от личността на неговите членове, показа изследването на \"ЮГав\". Докато 60% от респондентите заявяват, че харесват кралица Елизабет Втора, синът й принц Чарлз има далеч по-ниска популярност. Почти половината от анкетираните биха предпочели \"някой друг\" да наследи трона. Само 37% искат това да е бащата на принцовете Хари и Уилям.   \"Проучването на \"ЮГав\" показва много ясна картина на нация, която не се интересува и е апатична към кралското семейство\", каза Греъм Смит, ръководител на \"Рипъблик\". \"Все още не сме нация на републиканци, но вече спряхме да сме нация на роялисти\", каза той. Източник: Новини.бг", "date": "2018.05.15", "title": "Две трети от британците са безразлични към кралската сватба  "}
{"url": "http://epicenter.bg/article/London-ne-dade-viza-na-plemennitsata-na-Skripal-/154373/7/0", "text": "Министерството на вътрешните работи на Великобритания не издаде виза на племенницата на бившия полковник в руското Главно разузнавателно управление (ГРУ) Сергей Скрипал, Виктория, защото кандидатурата ѝ \"не отговаря на изискванията на миграционните правила\", заяви служител на британския Форин офис за РИА Новости. Той не даде никакви други подробности, пояснява Нова тв.  В началото на април британското посолство отказа виза на Виктория Скрипал, която планираше да посети братовчедка си Юлия. Скоро след това Виктория подаде документи отново. Но нейният съпруг Арсений Елифантиев съобщи, че Виктория отново няма право да посети Великобритания.  При последващ отказ Виктория обеща да обжалва пред генералния секретар на ООН Антониу Гутериш.  Сергей Скрипал и дъщеря му Юлия бяха отровени с нервно паралитично вещество в Солсбъри на 4 март. Това предизвика голям международен скандал. Лондон твърди, че Москва е замесена в инцидента, Русия категорично отрича.  ", "date": "2018.05.15", "title": "Лондон не даде виза на племенницата на Скрипал "}
{"url": "http://epicenter.bg/article/Gruevski-imal-91-savetnitsi--koito-struvali-na-darzhavata-blizo-2-mln--evro-godishno-/154374/7/51", "text": "Бившият премиер на Република Македония Никола Груевски имал 91 съветници и външни сътрудници. Годишно те стрували на държавата 1 милион 730 хиляди евро, съобщава правителственият пресцентър в Скопие, цитиран от БГНЕС.  \"Съгласно принципите за откритост и прозрачност на работата на правителството, кабинетът на премиера Зоран Заев публикува на уеб страницата на правителството информация за всички негови съветници и сътрудници, където медиите може да зададат своите въпроси относно техните задължения и заплащания. За да може обществеността да направи сравнение между сегашните и тези на бившия кабинет съветници, на страницата са публикувани и разходите за заплати на 91 съветници и външни сътрудници на бившия премиер Никола Груевски\", се казва в съобщението на пресслужбата.  Според информацията само за една година правителството на Никола Груевски за външни сътрудници и съветници е похарчило 71.6 млн. денари на македонския данъкоплатец, като сред ангажираните сътрудници има и такива с месечна заплата от 7000 евро. Уточнява се още, че липсват информации за авторитетни агенции, чрез които са набирани външните сътрудници.  \"Освен индивидуални договори за съветване на бившия премиер, в периода 2015 - 2016 г. има и договори за консултантски услуги от международни агенции, юридически консултации, изграждане на търговската марка на страната, мениджмънт на репутация и др. Става въпрос за четири договора, за които правителството на Груевски е платило 569 хиляди евро\" се казва още в съобщението.  Към него е приложена и таблица с имената на външните сътрудници, от където е видно, че те са получавали от 7000 евро месечно до 26 000 долара годишно.  ", "date": "2018.05.15", "title": "Груевски имал 91 съветници, които стрували на държавата близо 2 млн. евро годишно "}
{"url": "http://epicenter.bg/article/Vladimir-Putin-ofitsialno-otkri-Krimskiya-most-zad-volana-na-tezhkotovaren-KAMAz--SNIMKI--VIDEO-/154378/7/0", "text": "Президентът Владимир Путин даде официално старт на движението по автомобилната част от Кримския мост, съобщиха руските медии. Държавният глава лично подкара водещия КАМАз на колоната от строителна техника, която първа премина по трасето.  Пътят от Краснодарския край до Керченския пролив отне 16 минути. Преди това държавният глава посети Единния център за управление да движението.  Мостът съедини Крим и Краснодарския край и стана най-дългото подобно съоръжение в Европа - 19 км, като измести прочутия мост \"Васко да Гама\" в столицата на Португалия Лисабон (17,2 километра). Строителството излезе 6,9 милиарда рубли. Капацитетът на съоръжението ще бъде 40 000 автомобила и по 47 влакови композиции двойки влакове в двете посоки, 14 милиона пътници и 13 милиона тона товари годишно.  Автомобилното движение ще бъде пуснато на 16 май, с половин година преди предвидения срок. Максимално разрешената скорост ще е 90 км/ч.  Движението на влаковете ще бъде пуснато през 2019 г.  \"Искрено ви поздравявам с този празничен, исторически ден. Исторически, защото още от царски времена хората са мечтали за този мост, който стана факт благодарение на вашия труд и талант\", отбеляза Путин на официалната церемония.  \"Тук работят над 10 000 души, а всъщност за този проект работи цялата страна. Това е забележителен резултат, който ще направи Крим и легендарния Севастопол още по-силни, а всички нас ще приближи едни към други\", подчерта президентът.  \"Ще работим по подобни проекти в цялата страна, ще направим живота си по-добър и по-достоен. И непременно ще успеем, защото имаме такива талантливи и забележителни хора като вас\", категоричен бе президентът.    ", "date": "2018.05.15", "title": "Владимир Путин официално откри Кримския мост зад волана на тежкотоварен КАМАз (СНИМКИ, ВИДЕО)"}
{"url": "http://epicenter.bg/article/Treta-balgarka-izchezva-ot-nachaloto-na-mesetsa-na-ostrov-Krit/154381/7/0", "text": "Трета българка изчезва от началото на месеца в района на град Ретимно на остров Крит. 38-годишната Антонина Зоева, която живее в Ретимно е в неизвестност от 4 дни. Това алармира председателят на българското дружество на острова Петър Анастасов, пише  електронното издание за българи в чужбина „Български новини“. Атанасов  е бил уведомен от близките на Антонина, която е родом от град Сливен.   „ След като се свързахме с няколко нейни познати и те потвърдиха, че последно е забелязана в петък около 18:00 часа. Уведомили сме българското посолство. Полицията на Крит се е самосезирала след позвъняване по телефона от семейството й от България, както и от нейна позната, която също е декларирала липсата й“, уточни Петър Анастасов.   Телефоните на Антонина са изключени от петък. Снощи късно вечерта полицията направи проверка на последното място на което е забелязана – село Хумери до Ретимно.   Умоляват се всички имащи информация за нея да съобщят в полицията или българското посолство.  ", "date": "2018.05.15", "title": "Трета българка изчезва от началото на месеца на остров Крит"}
{"url": "http://epicenter.bg/article/Makron-se-obadi-na-Putin--obsadiha-Siriya-i-iranskata-yadrena-sdelka-/154384/7/0", "text": "По инициатива на френската страна бе проведен телефонен разговор между държавните глави Владимир Путин и Еманюел Макрон, съобщиха от пресслужбата на Кремъл. Руският президент изрази съболезнования за пострадалите при терористичната атака в Париж на 12 май.  Двамата държавни глави обсъдиха подгодовката на визитата на Макрон в Русия на 24–25 маи и участието му в Петербургския международен икономически форум. Определен бе кръгът от актуални международни и двустранни теми за предстоящите преговори.  Владимир Путин и Еманюел Макрон също така обмениха мнения по въпросите за урегулирането на мира в Сирия и отделиха особено внимание на ситуацията след едностранното оттегляне на САЩ от иранската ядрена сделка. Двете страни потвърдиха намеренията си да се придържат към нея.  Владимир Путин информирова Макрон за състоялия се на 14 май разговор с генералния директор на Международната агенция по атомна енергия Юкиа Амано.    ", "date": "2018.05.15", "title": "Макрон се обади на Путин, обсъдиха Сирия и иранската ядрена сделка "}
{"url": "http://epicenter.bg/article/Netanyahu-kam-Erdogan--Ne-ni-uchi-na-moral-/154394/7/0", "text": "Премиерът на Израел Бенямин Нетаняху нападна президента на Турция Реджеп Ердоган, пише \"Таймс оф Израел\". Нетаняху смята, че Ердоган е \"сред най-големите поддръжници на Хамас\".  \"Ердоган е сред най-големите поддръжници на Хамас, така че няма съмнение, че той знае за терора и кланетата\", отговори министър-председателят на критика на турския лидер.  \"Предлагам да не ни учи на морал\", допълни той.  Турският президент обвини Израел в терор и геноцид.  По-рано днес стана ясно, че Анкара е експулсирала посланика на Израел.  Източник Нюз.бг", "date": "2018.05.15", "title": "Нетаняху към Ердоган: Не ни учи на морал!"}
{"url": "http://epicenter.bg/article/Slovashkiyat-prezident-Andrey-Kiska--Nyama-da-se-kandidatiram-za-sledvasht-mandat/154396/7/0", "text": "Словашкият президент Андрей Киска обяви днес, че няма да се кандидатира за втори мандат на изборите догодина, предаде АП.   Държавният глава на централноевропейската страна обясни, че иска прекарва повече време със семейството си. Успешният бизнесмен и филантроп бе новак в политиката, когато през 2014 г. победи на президентските избори Роберт Фицо, който впоследствие стана премиер. Проевропейски настроеният Киска често бе в конфронтация със считания за популист Фицо. Тази година Киска подкрепи масовите улични протести, довели до падането на коалиционното правителство на Фицо при политическата криза, предизвикана от убийството през февруари на разследващия журналист Ян Куциак и годеницата му. Куциак разследваше корупцията в правителството и влиянието на италианската мафия върху политическия живот в Словакия. Президентските мандати в Словакия са пет годишни и един човек не може да бъде начело на страната повече от два пъти.  ", "date": "2018.05.15", "title": "Словашкият президент Андрей Киска: Няма да се кандидатирам за следващ мандат"}
{"url": "http://epicenter.bg/article/Turtsiya-izgoni-izraelskiya-poslanik-zaradi-klaneto-v-Ivitsata-Gaza-/154397/7/0", "text": "Турското министерство на външните работи е \"помолило\" посланика на Израел в Анкара Ейтан Наех да напусне \"временно\" страната, съобщава електронното издание на в. \"Хюриет\". Реакцията на турската страна е заради кървавите събития в Ивицата Газа, където бяха убити десетки протестиращи палестинци, а стотици бяха ранени.  В същото време Анкара отзова посланика си в Тел Авив Кемал Йокем за консултации.  По-рано днес премиерът на Турция Бинали Йълдъръм призова мюсюлманските страни да преразгледат отношенията си с Израел и поиска да бъде свикана извънредна среща на Организацията за ислямско сътрудничество на 18 май.  \"Мюсюлманските страни трябва да преразгледат отношенията си с Израел. Ислямският свят трябва да демонстрира сплотеност срещу тези варвари. Турция няма да мълчи за тази жестокост\", заяви премиерът пред парламентарната група на управляващата Партия на справедливостта и развитието.  Припомняме, че при сблъсъците в Ивицата Газа на протестиращи палестинци с израелската армия загинаха 58 души. Сред жертвите е и бебе на 8 месеца, починало, след като е вдишало сълзотворен газ.  Шестима от починалите от огнестрелни рани са непълнолетни. Над 2700 души са ранени, в това число 1360 от огнестрелни рани. От ранените 130 са в сериозно и в критично състояние.  ", "date": "2018.05.15", "title": "Турция изгони израелския посланик заради клането в Ивицата Газа "}
{"url": "http://epicenter.bg/article/Aleksey-Navalni-osaden-na-30-dni-arest-za-organizirane-na--quot-nerazresheni-protesti-quot--/154401/7/0", "text": "Руският опозиционен политик Алексей Навален е осъден да прекара 30 дни в ареста заради организиране на протести преди четвъртото встъпване в длъжност на президента Владимир Путин, предава AFP, цитирана от Агенция \"Фокус\".  Съдия Дмитрий Гордеев от Тверския окръжен съд в Москва постанови, че Навални е виновен за организирането на „неразрешени протести\".  Отделно той е изправен пред обвинение в незачитане на полицейски заповеди.  ", "date": "2018.05.15", "title": "Алексей Навални осъден на 30 дни арест за организиране на \"неразрешени протести\" "}
{"url": "http://epicenter.bg/article/Sled-Evroviziya--Balgariya-s-4--nagradi--ot-antiklasatsiya-na-britanski-vestnik/154329/6/0", "text": "след като именно тяхната представителка   преди дни. Учудващо, макар предварително сочена за фаворит и сигурен победител, широката подкрепа, която срещаше сред анализатори и букмейкъри,  - както за парчето, така и за личността на изпълнителката, пише Дарик.   Въпреки това  не спря да се усмихва и да благодари. Многократно повтори, че е доволна, че е даден шанс на „различното”. „Песента й разчупи традициите откъм визия и звучене”, отбелязаха световните агенции след триумфа й. Разочарована от конкурса се оказа България.   певицата Жана Бегендорф и музикантите Джей Джей, Владимир Михайлов, Джони Мануел и Трей Кембъл, беше събрана специално за конкурса.  , дори победа. На финала обаче никой от конкурентите ни не гласува с максималните 12 точки за нас, вотът на публиката също не беше достатъчен за повече от 14-ото място. опитаха да премълчат за разочарованието след гласуването. Благодариха за подкрепата на публиката, споделиха, че са доволни от себе си. Единствен , маркирайки някои разминавания в гласуването между полуфинала и финала на конкурса.   Именно с песни на Миланов България достигна до четвърто и до второ място в конкурса през 2016 и 2017 г. - с  и Тази година   -  за  за най-добро    След финалните ноти на конкурса обаче : „Единственото нещо, с което всички ние можем да се съгласим, е, че никой не може да каже: „Истинският победител тази вечер беше музиката”. Той представи и своя антикласация, в която щедро „награди” България с цели четири приза.   Първата „награда” за нашата страна в тазгодишния конкурс е в . Шели смята, че  от американската  , вокал на една от първите ню уейв групи - „Блонди” В  България е единствен „победител” с    Третата „награда” за страната ни е в за  , която започва с думите „Love is like a black hole/everything is dark” (Любовта е като черна дупка, всичко е тъмно).   Последното „отличие”, което получаваме от британеца, е за  . Тук Шели дава за пример следната част: „I wanna be the fire/Even if it burns/Offer up my fibre” (Искам да бъда огънят, дори и да гори, жертвам живота си).", "date": "2018.05.15", "title": "След Евровизия: България с 4 „награди” от антикласация на британски вестник"}
{"url": "http://epicenter.bg/article/-quot-Polegnalo-golo-tyalo-quot--na-Modiliani-stigna-157-2-miliona-dolara/154338/6/0", "text": "Картина на италианския художник Амедео Модилиани бе оценена в понеделник на 157,2 милиона долара от „Сотбис“ (Sotheby's) като стана четвъртата най-скъпа в историята на търговете.   Платното не успя да бие рекорда за творба на Модилиани, поставен през ноември 2015 от друго „Полегнало голо тяло“, продадено от „Кристис“ (Christie's) за 170,4 милиона долара.   Търгът започна от 125 милиона долара и само в няколко стъпки, подавани от колекционери, участващи само по телефона.   Нарисувана през 1917 година, творбата премина на един дъх предварителната оценка от 150 милиона долара, което бе най-високата за участваща в търга творба.   Картината беше ключовата продажба в пролетния търг в Ню Йорк и се справи по-добре във финансово отношение, отколкото \"Момиче с кошница цветя\" от Пабло Пикасо, продадена за 115 милиона долара в „Кристис“ от колекцията на Рокфелер. Тя е най-голямото платно, рисувано някога от художника с размери (146 см на 89 см). Част е от серия от 22 голи тела, сред които е единствената, включваща целия модел от главата до петите.   По време на представянето на творбата, експертът по импресионистите и модерно изкуство в „Сотбис“ Саймън Шоу, описа поредицата като революционизирала изкуството на голото тяло в живописта, а продадената творба като „дискретно радикална“.   Синтез на големите майстори на голото тяло и на младата живопис от XX век, но и въплъщение на еманципацията на жената, „метреса сама на себе си и сексуално уверена“, бе написал Саймън Шоу. \"Тя задържа изцяло нашия поглед\".  Източник: БГНЕС", "date": "2018.05.15", "title": "\"Полегнало голо тяло\" на Модилиани стигна 157,2 милиона долара"}
{"url": "http://epicenter.bg/article/I-tazi-godina-mazh-izskochi-na-stsenata-na--Evroviziya---Video-/154346/6/0", "text": "И тази година  в Лисабон.   по време на  и    По информация на Би Би Си мъжът изкрещял: „Нацисти от британските медии, ние искаме свобода!”.   около сцената обаче . Британката запази самообладание и веднага след като й бе връчен друг микрофон тя продължи с изпълнението си.   Като компенсация . Британските представители обаче   с аргумента, че изпълнителката им се е справила блестящо.   , грабнал микрофона, е  Миналата година  , се качи на сцената по време на изпълнението на татарката Джамала и се разголи към камерите. Тогава    Инцидентът стана докато протичаше гласуването, а Джамала, победителката през 2016 г., изпълняваше новата си песен, пише Дарик.", "date": "2018.05.15", "title": "И тази година мъж изскочи на сцената на „Евровизия” (Видео)"}
{"url": "http://epicenter.bg/article/Pametnik-na-Emil-Dimitrov-otkriha-v-rodniya-mu-Pleven-/154361/6/0", "text": "Паметник на Емил Димитров откриха в родния му Плевен. Общината организира поредица от прояви днес по случай празника на града.   „В миналото в Плевен се провежда най-големият в страната пролетен панаир. Този панаир не е имал конкуренция по отношение мащаба и размерите си. За 28-а година е бил посетен от 45 хиляди души“, каза Нели Дакова от Регионалния исторически музей.   Тържествена сесия започва в 10.00 часа. По-късно празничен ритуал ще събере плевенчани на централния площад \"Възраждане\". С уникален ритуал ще се учреди първият за страната гвардейски ученически оркестър към Средно училище \"Иван Вазов\".   В 13.00 часа бе официалното откриване на паметника на Емил Димитров. Автор е скулпторът Константин Симеонов - Костика. „Памет към твореца и артиста Емил Димитров. Да съхраним музиката му, песните му. Това сме ние“, каза той.   Средствата за изработването бяха набрани с поредица дарителски инициативи на организации и граждани. Със слово по случай празника към присъстващите се обърна кметът на Община Плевен Георг Спартански: „Днешният ден е за памет и признателност, за равносметка и планове за бъдещето. Памет и признателност за всички тези, които работеха преди да дойдем ние, които създадоха сърцато основите на града. С гордост показваме на нашите гости възстановената Градска градина и водната каскада, преобразения площад пред ДКТ „Иван Радоев”. Работим за това Плевен да става още по-красив и цветен, да бъде повод за гордост за всички плевналии, където и да са по света. Днес е ден и да си кажем какво не ни достига, за да направим града ни такъв, какъвто го виждаме в мечтите си. Хората ежедневно изискват от нас и ние сме длъжни да им даваме все повече, затова са ни гласували доверие и трябва да го оправдаем. Ще ми се да вярвам, че всички заедно ще успеем - ако работим в една посока, с общи усилия, с общ ум, дух, сърце и талант ще направим Плевен такъв, какъвто искаме да го оставим на децата ни. Нека бъдещият ден е цветен и красив, това зависи от всички нас и вярвам, че можем да го постигнем заедно, ако работим със сърце за Плевен и с Плевен в сърцето. Нека Бог да пази Плевен и България! Честит празник, плевналии!”, каза г-н Спартански.   Вечерта Празникът на Плевен продължава с два концерта на площад „Възраждане”. От 20.30 часа на сцената ще се качат група „Хоризонт”, а от 21.30 часа - рок група „Легендите”. За финал ще има празнична заря.  ", "date": "2018.05.15", "title": "Паметник на Емил Димитров откриха в родния му Плевен  "}
{"url": "http://epicenter.bg/article/S-zhiv-kompozitor-e-predizvikatelstvo-da-se-raboti/154405/6/0", "text": "  След усилен репетиционен процес в Старозагорската опера  на Камерната сцена „В джоба 234“ бе световната премиера на двете едноактни опери „Любовниците“ и „Ревност“ под общото заглавие „Любов и ревност“ на изявената в Европа композиторка – утвърден експериментатор, Албена Петрович Врачанска.   Написани са по предварителна уговорка, специално за този оперен театър и съобразени с взискателната му неотклонна публика. За първи път нейна сценична творба се играе в България.   Сюжетът е вечен, в традицията на класическата опера: любов – самота –отчуждение –  саможертва/трагична развръзка, но предаденочрез съвременни изразни средства: тук,с определен инструмент. Саксофонът е лайтмотивът на чувството за самота и отчаяние.   Темата на любовта – е предадена чрез глас.Мецосопраното и саксофонът са в интензивен диалог като чувства, които си противодействат. Либретото на първата част е на Светла Георгиева, на втората – на известния уелски драматург Питър Табит Джоунс (по идея на Врачанска). Преводът е на Бисера Виденова и Ванцети Василев.   Авангардният диригент Алекс Сансо (ÀlexSansó) и Хуан Марти Фраскиер– един от най-добрите соло баритон-саксофонисти в Европа, са гостуващи, от Испания.   Двамата се познават от 30 години. Учили са заедно, даже са били дуо – саксофон и пиано. По-късно Алекс продължава с диригентска кариера. И ето че отново ще концертират заедно, този път на старозагорска сцена. Солисти са: Нели Нечева, Камелия Стойчева, Елена Мишинова, Пламен Кумпиков, Игнат Желев, Елена Баръмова, Петя Петрова, Тереза Бракалова, Николай Моцов, Димитър Зашев. А оркестърът и хорът са на Държавна опера-Стара Загора.   С изключителен усет директорът Огнян Драганов е избрал за режисьор друга експериментаторка – млада, но доказан професионалист, с работа в детайл, благодарение на което, по оценка на самата авторка „визуално и драматургически спектакълът стои много добре“.   И още: За мене режисьорката е откритие. Завършен артист, със стабилно изградена концепция и естетика, с богата обща култура. Необикновен шанс е за операта.   Тя пък работи в екип с Кристиан Леков – сценография и костюми.    обича да поставя камерни заглавия: \"Рита\" – Доницети, Перголези – \"Ливиета и Траколо\", да използва различни похвати (театър на сенките), форми (пърформанси, мюзикъли), с нейн спектакъл откриват сезон (Пловдивската опера, Пучини – „Джани Скики“ и „Сестра Анжелика“). Асистент-режисьор е на Вера Немирова, на първата постановка на \"Саломе\" в България, на различни постановки във Виенската Щатсопера, в екипа на Залцбургския фестивал.        - Още в първия си сблъсък с произведенията трябваше да намеря тема,която да ме развълнува и да издигне историята на едно по-глобално ниво. За голямо мое щастие изключително интересната музикална и словесна драматургия дават възможност за различен тип прочит и интерпретационен подход. Темата, на която се спряхме в работата с художника Кристиан Леков, е Самотата и по-специално самотата на човека от ХХI век.     - В работата ми съм търсила реализъм,а във визията сме търсили т.нар.хиперреализъм. Мястото на действие е променено - действащите лица са поставени на покривите на жилищни сгради. Това е мястото, на което всеки може да се издигне над проблемите, да бъде сам или с компания; събирателна точка на съдби, духове и истории,които на пръв поглед нямат много общо.   Самата височина се използва в играта на изпълнителите и дава възможност за различни перспективи. Исках да разкажа множество паралелни истории, които на пръв поглед са в едно пространство, но нямат общо. Играя на нива - прозорците на апартаментите и покривите, страха от високото и неговото преодоляване.     - Името на Албена Врачанска бях чувала. Знаех, че е съвременен композитор предимно на инструментална музика и свързвах името й с това на нейния учител Божидар Спасов. За пръв път чух музиката й обаче в процеса на нашата съвместна работа.     - Аз имам огромно желание да работя съвременна музика.Такава, за жалост, се прави малко в България. Относно страх - не, не съм имала. Ново е.В непознато винаги има риск, но вярвам, че единствено сблъсъкът ни с непознатото и несигурното може да ни доведе до развитие.   Освен това има диалог между музиката на Албена и публиката. В никакъв случай не мога да кажа, че заради експерименталността публиката и нейните възприятия са изолирани. Музиката звучи тонално, макар и да не е,просто има специфичен език.     - Не съм съгласна с това, че днес не се пишат опери. Самата аз следя няколко конкурса за нови оперни и музикално-сценични произведения - тип пърформанс. Те, разбира се, са международни.   Преди две години присъствах на много силна премиера на Томас Адес \"Ангелът унищожител\" (написана по филма на Бунюел). Колкото до възприятията, мисля че е време публиката ни да влезе поне в ХХ век, ако не в ХХI-и. В България не се поставят додекафиния, няма заглавия на Берг и Шонберг, минимализъм, дори експресионизъм, да не говорим за нашите композитори като Лазар Николов. Пловдив и Русе направиха пробив с Шостакович. Вярвамче публиката и възприятията се възпитават.   А кое заглавие е по-лесно или трудно...не мисля, че трябва да се категоризират произведенията по този начин. Всяко от тях носи ключ и за да е останало във времето, то има своята стойност. Да се намери този ключ е трудното.     - С жив композитор е предизвикателство да се работи. Албена има своите високи изисквания, но хубавото е,че до този момент е дала свобода на постановъчния екип. Има комуникация, има разговори и огромно желание и от двете страни за добър краен резултат.Това,че тя беше далеч, не ни попречи да осъществим контакт.Днес средствата за комуникация са много.   Аз получих от нея насоки и мп3 варианти на музиката,либретата,а и тя ни се довери,за което съм благодарна и щастлива.     - Противоречия не сме имали. Може би имахме различни изходни позиции,но в процеса на работа и разговори намерихме общ език.     - С певците също беше много приятно. Може само да ме радва тяхното мнение относно нашата работа. Разбира се,и аз съм отворена към тях. Най-важното за мене е задачата, която давам да стане тяхна, да мине през тях и да има жив,органичен театър. Това означава, че трябва да се съобразя с природата на всеки от изпълнителите.Коренно различни гледни точки не сме имали, но когато нещо \"не играе\" при някой от тях - то сменям изразеното средство.     - Репетиционният процес беше три седмици с прекъсвания. Не съм селекционирала аз екипа, доверих се на ръководството, което, разбира се,обсъди с мен изпълнителския екип. Доволна съм от изпълнителите. Дали съм направила от тях актьори? Надявам се, това ще го прецени публиката.     - Обичам провокациите, но не търся преднамерено шок. За мен е важно да пробвам нови неща, подходи, да се развивам и изненадвам. Едноактната опера е голяма лаборатория.Във всяка една секунда трябва да е интересно, да са изведени и най-дребните детайли до нивото на близък план в киното.   „Анджелика“ и „Скики“ бяха голяма стъпка за мене и съм благодарна на Държавна опера Пловдив за възможността да ги направя. Сега благодаря на г-н Драганов и Опера Стара Загора за тази нова възможност.     - С художника Кристиан Леков и неговата асистентка Мария Василева сме екип. Работим заедно от няколко години. Свързват ни високите ни изисквания и критерии, които не винаги успяват да се свържат с реалността в България. Свързва ни желанието за промяна, за предизвикателство, за новото, но не и самоцелното и...едно добро приятелство.     - Поканата ли. С мене се свърза г-н Драганов. Не мога да кажа как и защо. Общи разговори, хареса му проекта ни. Постепенно се намерихме, харесахме и ето...днес сме на прага на една нова премиера. Световната премиера е голяма отговорност и се надявам да оправдаем гласуваното ни доверие.     - Като режисьор не съм поставяла досега на сцената на Старозагорската опера. Била съм тук асистент-режисьор на своите учители и отчастипознавах екипа. Приятно е да срещне човек познати и добронамерени лица. За един млад режисьор е трудно да се впише лесно в нов екип, сред опитни колеги, но екипът на Стара Загора направи за нас този процес по-лесен и приятен.   АЛБЕНА ВРАЧАНСКА е композитор – автор на повече от 600 музикални произведения в различни жанрове.   Талантът й е продължение на корените от дядо й – известния фолклорен композитор Андрей Врачански. Изградена от Пламен Джуров, Александър Райчев, Божидар Спасов, Лазар Николов като тяхна ученичка. Завършва НМА „Панчо Владигеров“ със специалност „Композиция“. Работи за Международния фестивал „Аполония“ в Созопол, а по-късно като музиколог и музикален мениджър в Столична агенция „Музика“.   От 1996 год. Албена Врачанска се установява в Люксембург, където специализира съвременни композиционни техники, музикален анализ и компютърна музика под ръководството на Клод Леннерс. През 2007 год. получава поръчка от „Културна година 2007-Люксембург и регион“ за композицията „GLADIUS“ за електрическа китара и оркестър. Удостоена е с наградата „Култура 2007“, както и звание за заслуги към културния живот на община Експеранж. През 2007 е член на журито на Международния конкурс по композиция „Валентино Букки“ в Рим, Италия.   Тя е президент-основател на „Club des Artistesen Herbe“. Международният конкурс по композиция „Artistesenherbe 2010-Люксембург“ е друг неин мащабен проект.   През 2013-а става Рицар на Ордена за заслуги на Grand Duché de Luxembourg (Chevalier del'ordre de Mérite de Grand Duché de Luxembourg), а през 2017 г. получава сребърен медал на Union Grand Duc Adolphe.   По-значими произведения: „Когато пианото се сърди“ – музикална книга с текст на Никол Паулус и илюстрации на КатриРабер; „Раят в пламъци“ – по текст на АнисеКолц; „Омагьосаната гора“ – звуков пейзаж за 2 соло диджериду, туба и симфоничен оркестър; „Пигмалион“ – опера-балет; Концерт за туба и симфоничен оркестър; „Син лабиринт“ – инструментална опера за духови и ударни инструменти.   Режисьор – Елена Стоянова. Сценография и костюми – Кристиан Леков.   Солисти: Нели Нечева, Камелия Стойчева, Игнат Желев, Елена Баръмова, Петя Петрова, Тереза Бракалова, Биляна Чолакова, Николай Моцов, Димитър Зашев Оркестър и хор на Държавна опера-Стара Загора. Либрето на първата част – \"Любовниците\", Светла Георгиева. На втората част – „Ревност“, Питър Табит Джоунс (Уелс). Превод – Бисера Виденова, Ванцети Василев.", "date": "2018.05.15", "title": "С жив композитор е предизвикателство да се работи"}
{"url": "http://epicenter.bg/article/Prof--Ivo-Hristov-analizira-situatsiyata-na-Balkanite--Dusha-da-ni-e-yaka-/154353/11/0", "text": "„Турция бавно се отлепя от западния геополитически кораб. Това рязко вдига българската геополитическа цена, но може и да ни изиграе много лоша шега.“  Това заяви проф. Иво Христов, социолог и депутат от „БСП за България“ на срещата си с пловдивчани, пред които говори за геополитическите реалности.  „Геополитическите реалности през аналитичния поглед на проф. Иво Христов“, бе мотото на разговора в Голямата къща.  „Старите баланси са разрушени, новите не са изградени, а по средата е пропаст”, казва социалният учен за глобалната ситуация и анализира мястото на България между интересите на Русия, САЩ, Турция и Китай на Балканите.  „. Турция се изживява като самостоятелен елемент на сила и постигна успехи. Нейните интереси са на Балканите, в Кавказ, Сирия и Северен Ирак“, казва професорът.  На Балканите Турция, независимо кой управлява в Анкара, поддържа ислямска дъга от Босна през Родопите и Северна Гърция, която буквално прерязва на две полуострова, изтъква проф. Иво Христов.  „На Балканите Турция залага на дългосрочни политики – засилване на мюсюлманските малцинства (Турция, например, инвестира страшно много в Босна – в инфраструктура, пътища). За албанците има „битка“ между регионалния геополитически хегемон Турция и глобалния – САЩ. Албанците са най-бързо растящата демографска маса на Балканите в момент, когато славяните и гърците са влезли в демографска спирала надолу. Затова който контролира албанците, контролира Македония, Сърбия, Албания и индиректно – България. Границата на албанския етнически лимес в момента се намира само на 40 км от западната ни граница, а някога те са били на 300 км. Град като Струга, където са творили братя Миладинови, в момента е албански град с албански кметове и населени с албанци села наоколо. Охрид, другата наша гордост, в момента е обкръжен от север и от запад с албански села. Албанците имат добре организирана миграция в Гърция. Не трябва да се забравя и изключително мощната албанска мафия, която контролира пътя на наркотика. А това е мощен ресурс на бързо оборотни пари.  Турция залага на албанския експанзионизъм така, както и в късната Османска империя. Едно от българските въстания – в Ниш, е потушено от албански наказателни отряди. Те са направили пирамидата от черепи в Ниш.  В България вече има два района, които вече са етнически обособени – Делиормана и Родопите“, каза проф. Христов.  Според него обаче този интерес на Турция влиза в директен сблъсък с интересите на САЩ. Затова проф. Христов не изключи Балканите да станат бойно поле за тези интереси. „Душа да ни е яка“, бе неговият извод.  Освен това в нашия регион с пълна пара върви сблъсъкът между англосаксонския свят и Русия.  „Англосаксонците винаги имат особена технология за контрол на света. Докато руският подход е масово контролиране на някаква територия, което означава огромен разход на сили и средства за „цивилизоване“ на тази територия. Само сравнете Узбекистан и Таджикистан и Афганистан. Разликата в цивилизационното ниво е колосална, защото „лошите“ руски колонизатори създадоха болници и училища, писмен език в тези две бивши съветски републики. Англосаксонците не действат по този начин. Те създават точки на присъствие и контролирана клиентела около тях“, каза проф. Христов. Според него обаче Русия има крайно неадекватна политика на Балканите през последните 25 – 30 години. „В последно време Русия претърпя тежки геополитически поражения не само в Украйна. Русия беше изхвърлена от Черна гора, влиянието ѝ беше редуцирано в Босна, а с последните събития беше изхвърлена и от Македония. Единствените й опити в момента са да задържи своето влияние в Сърбия. Но въпросът е докога. За Сърбия, която бе бомбардирана от НАТО, е въпрос на време да мине от другата страна“, анализира той.  Освен традиционните играчи Русия, Турция и САЩ, на Балканите в последно време се изявява и друг глобален играч – Китай, обръща внимание Иво Христов. И подчертава големите инфраструктурни проекти, чрез които Китай навлиза на полуострова. За Пекин Балканите са вход към Европа. Америка се опитва да пререже китайското развитие по море, но Поднебесната империя отвръща с опит за изграждане на сухопътно трасе за своите стоки по древния Път на коприната.  „Америка гледа на Европа като на запазено свое ловно поле“, обръща внимание проф. Иво Христов.   Той се спря и на т.нар. руски проекти. Според него анализаторите, които преди пламенно са ни обяснявали колко лош проект е АЕЦ \"Белене\", сега със същия план ще ни обясняват колко е мъдро решението на правителството да го строи. Иво Христов припомни и съдбата на \"Южен поток\", който бе спрян. Сега се реализира \"Турски поток\", но президентът Ердоган е дал да се разбере, че от него газ към Гърция няма да тече. Можело да има малко \"ручейче\" към България.   Българската политическа каста не носи никаква отговорност за поведението си - руският газ ще ни бъде предоставян като турски със съответната надценка, анализира социологът. И припомни, че преди години ние сме продавали руски газ на Турция.  ", "date": "2018.05.15", "title": "Проф. Иво Христов за ситуацията на Балканите: Душа да ни е яка!"}
{"url": "http://epicenter.bg/article/-Ikonomist--ni-postavi-na-47-o-myasto-v-sveta-po-demokratsiya---pred-Polsha--Ungariya--Harvatiya-i-Rumaniya/154365/11/0", "text": "България е на 47-о място от 167 държави в света по нивото на демокрация - пред членките на ЕС Полша, Унгария, Хърватия и Румъния. Класацията е част от годишния доклад на „Economist Intelligence Unit“ (EIU), за нивото на демокрация в света и реално ни поставя много по-напред от предизвикалите скандали дори в парламента рейтинги на „Репортери без граници“. EIU е част от „Икономист груп“. Световноизвестната британска компания освен едноименното списание поддържа и въпросното специално аналитично звено, провеждащо разнообразни проучвания и анализи, които се използват не само от правителствени и международни организации, а и служат за ориентир на големи бизнес инвеститори, пише \"Монитор\".  В ежегодния доклад на EIU за „индекса на демокрацията“ през 2017 г. специално внимание е обърнато на заплахите пред свободата на словото.  Иначе въпросният индекс, който се изготвя от 12 години насам, е обект на сериозно изследване и обективен анализ по 60 обективни показателя. В него България е на 47-мо място, което е устойчиво в сравнение с предходни години и е една от водещите позиции за региона Източна Европа.  Отделна глава е посветена на „свободата на словото“, тъй като според изследователите през последната година в световен план има сериозни заплахи срещу нея, а това е един от основните показатели, по които се изчислява и индексът на демокрацията. Направено е паралелно проучване, което показва, че има сериозни разминавания в класацията за индекса на демокрацията и подредбата по свобода на словото. В нашия случай там сме на 49-о място - разликата е едва 2 места, като България попада в графата „отчасти свободна“ заедно с още над 30 държави. Направени са задълбочени анализи върху речта на омразата, разпространението на фалшиви новини и най-вече намесата на властите по отношение на работата на медиите. В регион Европа специално внимание е обърнато на Турция, Унгария, Сърбия и Малта.  Особено внимание на престижното проучване обърна Емил Кошлуков.  В профила си във „Фейсбук“ програмният директор на БНТ публикува доклада, придружен с коментар. „Сега пускам тук класацията им за свобода на словото, с ясна методика и източници. Не сме цъфнали, но се вижда разликата между сериозно изследване и другото, което, меко казано, е доста субективно и непрофесионално. Това не е публикувано, защото по-лесно е да лепим етикети, вместо да четем“, гласи част от коментара на Кошлуков.  Множеството коментирали публикацията му също правят паралел с манипулативната класация на „Репортери без граници“, в която България е поставена на 111 място от 180 държави. Разликата е, че проучването на EIU е направено на база обективни показатели, тъй като целта му е да даде полезна информация на инвеститори и правителствени организации, докато класацията на НПО-то е направена на база анекти „за усещане за свобода на словото“ от журналисти в тези страни. Анкетите обаче са анонимни и не е ясно на какъв принцип се подбират хората, които ги попълват.  ", "date": "2018.05.15", "title": "„Икономист“ ни постави на 47-о място в света по демокрация - пред Полша, Унгария, Хърватия и Румъния"}
{"url": "http://epicenter.bg/article/ES-se-sreshta-v-Sofiya-pod-syankata-na-Tramp/154367/11/0", "text": "В опит да засилят връзките си с Балканите, лидерите на ЕС ще участват в среща на върха следващата седмица, но изглежда че тя ще бъде засенчена от разрива с американския президент Доналд Тръмп за ядрената сделка с Иран.   Срещата на европейските лидери с шест техни балкански колеги в четвъртък в България идва, тъй като Брюксел се опитва да противодейства на нарастващото руско влияние в региона с обещания за евентуално членство в ЕС. В същото време оттеглянето на Тръмп от споразумението с Иран, заедно със застрашаващите търговия нови мита, които също обтегнаха трансатлантическите връзки, ще доминират на вечерята в сряда на лидерите на ЕС в намечерието на срещата.   \"Политиките на @realDonaldTrump по #IranDeal и търговията ще срещнат единен европейски подход\", заяви президентът на Европейския съвет Доналд Туск. Въпреки цялата неотложност на опитите на Европа да спаси иранската сделка, може би така наречената среща на върха на Западните Балкани в София е поне толкова важна за собственото бъдеще на изпадналия в смут блок. Шестте балкански държави - Албания, Босна, Косово, Македония, Черна гора и Сърбия - стават нетърпеливи да се присъединят, след като ЕС постави преди четири години разширяването в изчакване.     Европейската комисия наскоро представи своята нова стратегия за региона, която има за цел да даде членство на някои държави до 2025 г. - водещи в надпреварата за присъединяване са Черна гора и Сърбия - в замяна на реформи. Това ще бъде първото разширяване на ЕС, след като Брекзит ще сведе ЕС до 27 държави-членки през следващата година. ЕС също така обеща да увеличи финансирането и да увеличи транспортните, електрическите и комуникационните връзки с Балканите.   Регионалните лидери обаче предупредиха Брюксел, че Русия, заедно с Китай и Турция, ще използва всякакви признаци на отдръпване от ЕС, за да засили собствените си опори в региона. \"Отдавна интересите на Запада и Русия пресичат тук, както по времето на Студената война, но Русия се опитва да осъществи своето влияние в региона по много по-агресивен начин\", каза Александър Попов от сръбския неправителствен център за регионализъм.   Въпреки това има малко желание за разширяването сред много настоящи членове на ЕС, които казват, че блокът трябва да реши проблемите си, преди да започне да расте отново. ЕС също така е предпазлив да приеме нови членове, преди те да разрешат различията си, особено в район, който все още е тормозен от последствията от кървавото разпадане на Югославия през 90-те години на миналия век.   Думите \"членство\" и \"разширяване\" видимо отсъстват от декларацията на срещата на върха, която също така избягва директното обявяване, че тя се издава съвместно от лидерите на ЕС и регионалните ръководители, според проект на документа, достигнал до АФП Също очевидно ще бъде отсъствието на испанския министър-председател Мариано Рахой, чиято страна, загрижена поради сепаратистките претенции на своя регион Каталуния, все още не признава декларацията на Косово за независимост от Сърбия през 2008 г.     Освен това Русия не се споменава директно, като единственото очевидно позоваване на Москва е ангажиментът за съвместна работа в борбата с \"дезинформацията и други хибридни дейности\" в региона. Русия увеличи медийното си присъствие на Балканите през последните години, но досега не се е случвало да демонстрира истински мускули. Проруските кандидати не успяха да спечелят властта в Черна гора, която миналата година се присъедини към НАТО въпреки силната опозиция на Москва.   В Македония - заплетена в остър спор с Гърция за името си, което засега отрязва перспективите й за членство - един националист, подкрепян от Москва, загуби властта от прозападния Зоран Заев. Москва продължава да бъде дългогодишен сръбски съюзник и нейните лидери често посещават Москва, но нивото на руските инвестиции е малко над една двадесета от това, което идва от ЕС, макар покрай него да се вдига много шум. ЕС е и най-големият търговски партньор на Сърбия, а сръбският президент Александър Вучич многократно заявява, че стратегическата му цел е да се присъедини към ЕС, независимо от тесните връзки с Русия.  ", "date": "2018.05.15", "title": "\"Франс прес\": ЕС се среща в София под сянката на Тръмп"}
{"url": "http://epicenter.bg/article/Nyama-Evropa--a-egoistichni-natsionalni-interesi--mon-ch-ri/154372/11/33", "text": "Смелите реформи на новия френски президент Еманюел Макрон достигнаха до българските земи. След инициативата за промяна на европейските финанси, новаторските идеи на Макрон се насочиха и към транспорта.    Основните разпоредби са в Директивата за командироването в транспортния сектор, която цели „да помогне на сектора да остане конкурентоспособен в един социално справедлив преход към чиста енергия и цифровизация”.   Българският транспортен бранш обаче очевидно не разбра възвишените ценности, скрити зад Пакета за мобилност, тъй като остро критикува „Закона Макрон” и излезе да протестира.      „Под формата на уж социална справедливост има скрит подтекст, а той е българските превозвачи да бъдат докарани до състояние на фалит и всички техни шофьори да отидат да работят за фирми от старите страни членки на ЕС”, смята  изпълнителният директор на Съюза на международните превозвачи Йордан Арабаджиев. При положение, че международният транспорт осигурява 14-15% от БВП на страната, сигурно е едно – рестриктивните мерки ще доведат до фалити и всички надолу по веригата ще пострадат, на мнение е Арабаджиев.    Според него българският транспортен бизнес, наред с този на някои от другите източноевропейски страни, е напълно конкурентоспособен на западноевропейския и поради това големите страни прибягват до нечестни практики. „Става въпрос за пазари за логистични услуги. Пазарът на логистични услуги в Европа е 1 трилион евро”, обясни той.    В събота и неделя пък превозвачите ще са длъжни да напуснат кабините си и да спят в избран от тях европейски хотел. Ако се намират повече от три дни на територията на някоя европейска държава, да речем Франция, българските транспортни фирми ще се наложи да внасят солидни осигурителни вноски за служителите си и да ги осигуряват като истински горди французи. Като допълнение, очакването е новата административна тежест да доведе до разходи за счетоводители и преводачи. Желанието на Париж да се грижи за социалните права на източноевропейските работници, разбира се, трябва да бъде приветствано.   Вместо да поставя на границата на фалита българския транспортен бизнес обаче, Франция спокойно би могла да лобира за приемането на директива, която да изравни заплатите на европейците, работещи за една и съща компания в рамките на съюза. Така, например, корпорации като „БНП Париба”, „Карфур” или циментовия завод на „Холсим” край Враца имат шанса първи да дадат пример за строителството на „по-справедливата за своите граждани  Европа”, към която се стреми Еманюел Макрон със своите реформи и да изравнят заплатите на българските работници с тези на заетите във Франция.     Улисани с коментари за концерта на Роджър Уотърс или речта на Макрон пред Европейския парламент, българските либерални анализатори услужливо не забелязват слона в стаята. Европа вече е друга.   Марин Льо Пен не успя да влезе в Елисейския дворец, но Еманюел Макрон се справя нелошо в отстояването на френските национални интереси.   В действителност мащабният план за реформи на   Такъв е случаят в транспорта, такъв е във финансите, както и в енергетиката. Реформата на европейския енергиен пазар с налагане на минимална цена от 30 евро за тон въглеродни емисии под лозунга за борба срещу климатичните промени е просто лобиране в полза на Electricité de France (EDF). EDF е най-големият производител на електроенергия в Европа с дял от 22% на европейския пазар и отчаяно се бори да запази пазарния си дял, опитвайки се да запълни празните си квоти от търговията с въглеродни емисии.   . Днес Франция се противопоставя остро на орязването на субсидиите за земеделски производители, от които страната е голям бенефициент, и вместо това предлага дупката в евробюджета след Брекзит да бъде за сметка на кохезионните фондове – онези пари, които богатите държави отделят за сближаване с по-бедните членки в замяна на достъп до техните пазари. Именно от Кохезионния фонд са основните европейски пари, които идват в България.   На мястото на директния призив на Тръмп за извеждане на американските интереси на първо място идва зле прикритият френски национален егоизъм, маскиран зад клишетата за „демократични ценности” и „върховенство на закона”. Принципът обаче остава същият – в бързо променящият се международен ред националните държави укрепват. „Европа не е супермаркет. Европа е обща съдба. Тя е отслабена, когато приема, че нейните принципи се отхвърлят. Страните в Европа, които не уважават правилата, трябва да се изправят пред политическите последици. И това не е просто дебатът Изток-Запад”, размахва пръст срещу недоволните източноевропейци Еманюел Макрон.   От своя страна, Берлин се държи по сходен начин, опитвайки се да наложи своите собствени интереси в енергетиката, финансите и икономиката като общоевропейски. Крещящ пример е съпротивата срещу българо-руския проект „Южен поток”, който според бившия германски комисар Гюнтер Йотингер противоречи на европейското законодателство.   Германският интерес е добре защитен и в общата финансова политика на Еврозоната. Настоящата политика на остеритет облагодетелства преимуществено големите кредитори като Берлин, но очевидно не се нрави особено на страни като Гърция или Италия.     Както гласи популярната фраза: ако не си на масата, то най-често си в менюто. В една Европа, в която големите хищници се бият за плячка под формата на пазари и ресурси, националният суверенитет е гаранция, че страната няма да бъде „сготвена” и тържествено поднесена на трапезата под звуците на „Одата на радостта”.   България има всички шансове да бъде пълноценен участник в преформатиращия се Европейски съюз, но само ако успее да преобърне негативната тенденция на поетапна загуба на национален суверенитет. В противен случай е напълно възможно да се превърне в типична fail state (провалена държава) – страна характеризиращата се с неспособност да взаимодейства с други държави като пълноценен член на международната общност; неспособност да осигури публични услуги; ерозия на способността на легитимните власти да вземат колективни решения и загуба на монопола върху правото да се упражнява сила или дори загуба на контрола върху територията.  ", "date": "2018.05.15", "title": "Няма Европа, а егоистични национални интереси, mon chéri"}
{"url": "http://epicenter.bg/article/Bashatkoto-klane---edna-ot-nay-chernite-dati-v-istoriyata-na-Balgariya/154375/11/0", "text": "Клането е извършено от башибозуците - главно от помаци от съседните села, под прякото командване на Ахмед ага Барутанлията. След клането той е осъден и изпратен на заточение в Диарбекир, но по-късно е помилван от султан Абдул Хамид II.  След потурчването на Чепино през 1657 г., Батак е обграден от мохамедански села и известно време представлява \"остров\" на християнската вяра. В църквата \"Света Неделя\" християнската религия е била проповядвана на черковнославянски език, за разлика от другите градове, където духовниците отслужвали на гръцки език. Това било привилегия, която турските власти не можели да позволят на българите в Батак. Те обаче дълго били в неведение за \"нарушението\" заради разположението на Батак - високо в Родопите.   - да заеме складовете в околните селища и да осигури провизии на въстаниците в околните територии, да блокира важните пътища и така да попречи на турските войници да получават пратки с провизии.   Както е застъпено в плана, бунтовниците отстраняват част от турските власти, когато срещу тях е изпратена 5-хилядна армия от башибозуци, предвождани от Ахмед ага Барутанлията. Водачът на въстанието в Батак - Петър Горанов e делегат на местния революционен комитет в събранието в Оборище.  Силите са несравними.   Барутанлията, поискал по-видните хора от селото да отидат при него в лагера на башибозука, за предадат всичкото оръжие на батачани и за да успокоят населението. В лагера на врага били изпратени кметът на Батак - Трендафил Тошев Керелов, заедно с Вранко Димитров Паунов, Георги Серафин, Петър Трандафилов Керелов, Петър Кахведжийски и Георги Вълюв. Разбрали се, че, ако предадат оръжието на селото, башибозукът ще го напусне, като всички видни хора, които отишли за мир били взети заложници - оръжието или животът им. Боеприпасите били натоварени на коне и пренесени до лагера.  . По време на „предаването” на оръжието обаче някои от хората в селото успели да избягат. След това селището било обкръжено, за да не може никой да го напусне.  Много от по-крайните домове в селото били изгорени, башибозуците стреляли напосоки към всичко, което се движело или не. Хората започнали да се крият в сградите с по-здрава конструкция в селото, които щели да издържат на пожар, като църквата и училището, но и някои от къщите на чорбаджиите.    На 2 май скритите в Богдановата къща се предали, като повярвали на агата, че, ако предадат оръжията си, ще получат милост от неговата войска.    Жени, момичета и деца били избивани в къщите и по улиците, докато мъжете били закарани на дръвниците, където били обезглавени със саби. Бременни жени били разпаряни и техните неродени деца са били изваждани на байонетите на башибозуците.   Останалите отново се изпокрили в църквата и училището.    200 души се укрили в училищната сграда, където били изгорени живи. Почти едновременно с разрушаването на училището, башибозуците започнали да издълбават дупки в оградата на църковния двор и да стрелят по събралите се там хора.   На сутринта башибозукът успял да проникне в двора на църквата и да избие хората в него, но входната вратата на храма не поддала, тъй като била \"залостена\" от хората които се намирали в църквата.   Усилието на батачани да запазят църквата си ядосало турците, които започнали да пускат пълни с пчели кошери и запалена слама с газ в църквата. В резултат много от хората загинали заради недостиг на кислород.    На третия ден, все още оцелелите решили да излязат навън, след като разбрали, че вътре са обречени. Когато отворили портите на църквата Ахмед ага Барутанлията чакал отвън с башибозуците си.  .  Ето как тази сцена е описана от Захари Стоянов:   \"    се свиква конференция за положението на народа в българските земи и отговорността за извършените зверства се стоварва върху Турция, а не върху безчинстващите башибозушки банди.  Дори и традиционните съюзници на Турция – Англия и Австро-Унгария са изумени от жестокостта на извършеното.   което котленецът Петър Матеев определя в книгата си „Велики благодетели на българския народ“ като „писмото, което предизвика Руско-турската война“, четем:  „    ", "date": "2018.05.15", "title": "Баташкото клане - една от най-черните дати в историята на България. Зрелище ужасно!"}
{"url": "http://epicenter.bg/article/KRIB-se-obyavi-protiv-promenite-v-Zakona-za-zaharta/154341/4/0", "text": "Най-голямата работодателска организация в страната, ръководената от Кирил Домусчиев Конфедерация на работодателите и индустриалците в България се обяви твърдо против намеренията за законови рестрикции на лотарийните игри в България, подготвяни от вицепремиера Валери Симеонов и неговата партия НФСБ. Това бе направено с открито писмо до премиера Бойко Борисов, вицепремиерите Валери Симеонов и Томислав Дончев, шефа на икономическата комисия в парламента Петър Кънев, председателя на правната комисия в Народното събрание Данаил Кирилов и председателя на социалната комисия Хасан Адемов.   Според готвените промени в Закона за хазарта, лотарийни билети вече няма да могат да се продават навсякъде, а само в специализирани пунктове. Освен това се планира и забрана за реклама на хазартните игри.     Във връзка с обявените от вицепремиера Валери Сименов намерения за законодателни промени и рестрикции върху лотарийните игри в България, подкрепени и от други парламентарни и извънпарламентарни партии, Конфедерацията на работодателите и индустриалците в България изразява следнотото становище:   Категорично възразяваме срещу предлаганите законови промени за ограничаване на рекламата и на разпространението на лицензираните лотарийни игри в България, защото:   - Подобни промени са в противоречие с европейските модели на правна уредба на игралната индустрия в държавите от Европейския съюз. - В Европейския съюз този сектор е най-силно регулиран, действащите в момента в България регулации на лотарийните игри са едни от най-строгите в Европейския съюз, а корпорациите, които държавата е лицензирала за тази дейност, са стриктно контролирани от данъчните органи и работят на светло. - Ако бъде приет новият законопроект за промени в Закона за хазарта, внесен от депутати от НФСБ, ще бъде нанесен тежък удар на лицензираните хазартни оператори в България за сметка на нелицензираните такива. В целият свят една от мерките в борбата с нелегалния хазарт е даване на възможност на легалните, плащащи данъци хазартни оператори да се рекламират чрез средствата за масова информация. Забраната за реклама на легалните хазартни оператори ще намали значително приходите в бюджета от данъци. - Мащабната реклама на легалните оператори стартира през 2012 година. По официални данни на Държавната Комисия по Хазарта към 2012 г. данъкът, платен от хазартните оператори, е под 20 млн. лв., за миналата 2017 г. година е над 200 млн. лв. Тези числа ясно доказват, че чрез средствата на рекламата легалните оператори повишават приходите си за сметка на нелегалните такива, а това е от полза за държавния бюджет. - Компаниите, които организират лотарийните игри, са едни от най-крупните данъкоплатци в страната и ограничаването на тяхната дейност ще доведе до сериозни загуби за държавния бюджет, а оттам и за обществото, които се измерват в десетки и стотици милиони годишно. - Браншовите организации на тези компании са членове на КРИБ, както и отделни фирми, които са най-големите в бранша, също така членуват в Конфедерацията на работодателите и индустриалците в България. - Членове на КРИБ, които ще понесат тежки последици от рестрикциите, са също така много медии, които са рекламополучатели и за които такова необмислено и необсъждано с никого решение ще доведе до срив в приходите. Загуби ще понесат и спортните клубове (при които рекламата от хазарт е важно перо за издръжка), а също така и всички рекламни агенции. - Тежки последици ще има и за множество малки търговци, които разчитат много на продажбите на лотарийни билети, за да развиват своя бизнес. През 2017 г. над 70 млн. лева са изплатени под формата на комисиони на разпространителите на лотарийни билети. Ако предлаганите промени станат факт, това на практика ще означава и ликвидация на много работни места. - Не на последно по важност място, предвижданите рестрикции ще нанесат щети и върху бизнеса, който е на светло, който плаща данъци, осигуровки и заплати. Ако законодателните промени бъдат приети, всъщност ще бъде обслужен черният сектор, а може би това е и целта. Възразяваме срещу порочния законодателен подход да се обявяват промени, които засягат широк кръг предприемачи и граждани, без да е извършена изискуемата предварителна оценка за тяхното въздействие и да са оценени фискалните ефекти от евентуалното им прилагане. За пореден път се предлагат законодателни промени без обществено обсъждане и оценка на това как тяхното приемане ще се отрази на фиска.   КРИБ заявява готовността си да защити българската индустрия и представлявания от нас бизнес от 900 хиляди заети като цяло, от които 177 хиляди заети пряко или косвено в игралния сектор, от законодателен волунтаризъм, воден от популизъм, предизборни нагласи и неясни интереси.   Конфедерация на работодателите и индустриалците в България – КРИБ \"Гласът на българския бизнес\".", "date": "2018.05.15", "title": "КРИБ се обяви против промените в Закона за хазарта"}
{"url": "http://epicenter.bg/article/Rusatom-predstavya-do-yuli-analiz-za-6-i-blok-v-AETs--quot-Kozloduy-quot-/154342/4/0", "text": "Анализът за удължаването на живота на 6-и блок на АЕЦ \"Козлодуй“ ще бъде готов до 31 юли 2018 г. Това заяви директорът на \"Русатом сервис“    Евгений Салков пред \"Канал 3\" в Сочи по време на международното изложение \"Атомекспо”.  Представителите на руската компания проведоха среща вчера с министъра на енергетиката Теменужка Петкова, която присъства на изложението „Атомекспо”. По време на разговорите тя е заявила, че подкрепя сътрудничеството с руската страна по проекта за удължаване живота на 6-и блок в АЕЦ \"Козлодуй”.  \"Работата трябва да бъде завършена до 31 юли 2018 г. Можем да кажем, че всички документи ще бъдат предадени в съответствие с графика. Ние планираме през юни или юли да проведем координационен комитет, на който работните групи и от руска, и българска страна ще отчетат резултатите“, каза Салков. Според него е важно, че България е съвместила работата по модернизацията с повишаването на мощността на блоковете.  \"Най-важното е, че тези два блока ще могат да се експлоатират още 30 години. И ако сравним каквато и да е сума, похарчена за модернизацията, и срокът на удължаване на живота, излиза много ефективно, в сравнение с това да строим нова мощност“, заяви Салков.  По време на разговорите Петкова е отбелязала, че модернизацията на 6-и блок е един от основните приоритети в сферата на енергетиката, залегнал в програмата на настоящето правителство. „Бъдещата работа на АЕЦ „Козлодуй“ е от стратегическо значение за гарантиране на енергийната сигурност“, каза министър Петкова.  Представителите на руската компания са изразили увереност, че двустранното сътрудничеството между страните ще продължи и в други направления за модернизация на ядрения отрасъл у нас.  ", "date": "2018.05.15", "title": "\"Русатом сервис\" представя до юли анализ за 6-и блок на АЕЦ \"Козлодуй\""}
{"url": "http://epicenter.bg/article/Asfaltat-na-remontiraniya-22-km-uchastak-ot--Trakiya--shte-izdarzha-na-temperatura-do-50-gradusa/154354/4/0", "text": "Министърът на регионалното развитие и блаустройството Николай Нанков и председателят на Управилния съвет на Агенция „Пътна инфраструктура“ инж. Дончо Атанасов инспектираха ремонта на участъка от автомагистрала „Тракия“ между Пловдив и Стара Загора.    Рехабилитацията на 22-километровата отсечка, която не е обновявана от въвеждането й в експлоатация през 1995 г., започна през миналата седмица. За първи път за ремонт е затворена отсечка с подобна дължина. В момента се работи в платното за Бургас. След като завърши обновяването му, ще започнат и строителните работи в платното за София. Целта е ремонтът в участъка между 134-ти и 156-ти километър в двете посоки да завърши до края на юни, преди началото на активния туристически сезон.   Средно на денонощие в участъка между Пловдив и Стара Загора преминават по 23 952 моторни превозни средства. От тях 18 370 са леките автомобили, 5 209 са товарните камиони, а 210 са автобусите.   Строителните работи в участъка от „Тракия“ между Пловдив и Стара Загора предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др. За подобряване конструкцията в участъка, който сега се ремонтира, са положени около 7 800 кв. м ПВЦ мрежа, а отделно ще се постави и близо 6 800 кв. м стоманена мрежа. 8 см биндер ще бъде положен в активната лента. Ремонтираният участък ще бъде асфалтиран и с полимермодифициран битум, устойчив на температура до 50 градуса.   В момента движението на леките автомобили в ремонтирания участък е прехвърлено двупосочно в платното  за  София, а тежкотоварните превозни средства преминават по обходен маршрут: от пътен възел „Пловдив Изток“ при 133-ти км на магистрала „Тракия“ по път I-8 и II-66 до пътен възел „Плодовитово“ при 165-ти км и обратно.", "date": "2018.05.15", "title": "Асфалтът на ремонтирания 22 км участък от „Тракия“ ще издържа на температура до 50 градуса"}
{"url": "http://epicenter.bg/article/-Shtastliva-sedmitsa--v-novata-benzinostantsiya-LUKOYL-na-Kulata-/154355/4/0", "text": "В петък веригата бензиностанции ЛУКОЙЛ ще отбележи началото на активния сезон с откриване на нов търговски комплекс, разположен до ГКПП Кулата. Стартът на най-новата бензиностанция ЛУКОЙЛ ще бъде отбелязан с акция „Щастлива седмица”, която ще продължи от 18 до 25 май.  На 18 и 19 май клиентите на обекта ще получат специално персонално обслужване от мениджърски екипи на Дирекцията по търговските въпроси на компанията. Те ще ги запознаят с удобствата и богатия асортимент на комплекса, както и с преимуществата на новия премиум-бензин ЕКТО 100. За членовете на „ЛУКОЙЛ Клуб” са предвидени специални предложения за покупка, а за всички клиенти – промоционални цени и участие в томбола с награди, която ще продължи през цялата „Щастлива седмица”.  Новият комплекс на ЛУКОЙЛ предлага всички видове гориво с изключение на метан и цялата гама премиум горива ЕКТО. Той е с повече удобства за почивка – външна кафе-зона с водна мъгла за разхлаждане в жегите, станция за зареждане на мобилни устройства, отделен паркинг за ТИР-ове и автобуси и детски кът с интерактивен тъч-скрийн монитор. Докато малките палавници се забавляват, родителите им ще отдъхват с чаша италианско кафе Baristo. Огладнелите пътници имат богат избор от менюто на международната верига за бързо хранене Hesburger и приготвените на място свежи сандвичи, топли закуски и фрешове.  ", "date": "2018.05.15", "title": "„Щастлива седмица” в новата бензиностанция ЛУКОЙЛ на Кулата "}
{"url": "http://epicenter.bg/article/Valdis-Dombrovskis--Balgariya-shte-pochaka-za-evrozonata-oshte-tri-godini/154376/4/0", "text": "България ще трябва да почака най-малко още 3 години, за да влезе в еврозоната. Това съобщи заместник-председателят на Европейската комисия Валдис Домбровскис на конференция в Брюксел, цитиран от Ройтерс.  Условие това да се случи е изпълнението на всички финансови критерии.  Ройтерс припомня, че българското правителство планира да подаде молба за приемане в механизма ERM 2 или т. нар. „чакалня“ на еврозоната още през първата половина на годината. ERM 2 е първата стъпка към еврото, а престоят в механизма е поне две години – време, през което валутните курсове се „успокояват“ и няма резки промени.  Агенцията припомня, че България вече изпълнява формалните критерии за приемане на еврото: бюджетен излишък, ниско ниво на дълга, умерена инфлация, но остава най-бедната страна в ЕС, което мнозина свързват с корупцията.  Домбровскис посети България в края на април, когато коментира и перспективите на страната ни за прием в еврозоната. Той подчерта тогава, че Европейската комисия подкрепя България за влизането й в ERM 2, но решението се взима от Европейската централна банка.  Според финансисти България е във валутен борд и приемането й в „чакалнята“ на еврозоната не е проблем. Две години е минималният срок за участие в механизма. ERM 2 дава гаранция, че курсът няма да бъде променян. ", "date": "2018.05.15", "title": "Валдис Домбровскис: България ще почака за еврозоната още три години"}
{"url": "http://epicenter.bg/article/Bloomberg--Edinstveno-Balgariya-i-Slovakiya-belezhat-uvelichenie-na-tempa-na-rastezh-na-BVP/154387/4/0", "text": "България и Словакия са единствените страни от региона на Централна и Източна Европа, които бележат повишаване на темповете на икономически растеж през първото тримесечие на 2018. Това сочат предварителни данни на агенция „Блумбърг“, цитирани от телевизия „Европа“.  Очаква се растежът на брутния ни вътрешен продукт през първата четвърт на 2018 г. да се покачи до нива от 3,8% в сравнение с констатираните от експертите на „Блумбърг“ 3,5% през последното тримесечие на 2017. Следва да се отбележи обаче, че ръстът за последната четвърт от изминалата година по данни на Националния статистически институт е не с 3,5%, а с 3,6%, отбелязва медията.  И посочва, че цялостната картина в региона на Централна и Източна Европа е на забавяне на темповете на растеж. Факторът зад негативния тренд е по-слабото промишлено производство, което не успява да бъде компенсирано от повишаването на потребителските разходи, подхранвани от повишаването на заплатите. Най-голям е спадът в нивата на ръст в северната ни съседка Румъния – от 6,5% през четвъртото тримесечие на 2017 до 4% през първата четвърт на настоящата година.  Въпреки това регионът остава най-бързо растящия в Европейския съюз. За сравнение еврозоната, която е най-големият търговски партньор на Централна и Източна Европа, предварителните оценки сочат средно нарастване на БВП с 2,5 процента.  През първото тримесечие на 2018 г. икономиката на България нараства с 3,5% спрямо същия период на миналата година, посочва и „Инвестор“, цитирайки данните на НСИ. Темпът остава без промяна спрямо отчетения през последните три месеца на миналата година, като основен двигател са покупките на домакинствата, макар че увеличението се забавя. Ръстът спрямо последното тримесечие на 2017 г. е 0,8%, предава „Инвестор“.  B нaчaлoтo нa мeceцa EK пpoгнoзиpa pъcт нa БBΠ пpeз тaзи гoдинa c 3,8%. Според прогнозите на Eвpoпeйcĸaтa бaнĸa зa възcтaнoвявaнe и paзвитиe пък бългapcĸaтa иĸoнoмиĸa ще отчете нарастване от 3,6%.  Експресните оценки на НСИ за първото тримесечие на 2018 г. показват, че произведените стоки и услуги в страната в номинално изражение достигат 21,2 млрд. лв. Реализираната добавена стойност е 18,5 млрд. лв.", "date": "2018.05.15", "title": "Bloomberg: Единствено България и Словакия бележат увеличение на темпа на растеж на БВП"}
{"url": "http://epicenter.bg/article/Temenuzhka-Petkova-se-sreshtna-s-shefa-na--quot-Gazprom-quot--Aleksey-Miler-/154404/4/0", "text": "По време на работното си посещение в Руската федерация българският енергиен министър Теменужка Петкова и изпълнителният директор на „Булгартрансгаз“ ЕАД Владимир Малинов се срещнаха с председателя на управителния съвет на ПАО „Газпром“ Алексей Милер. Това съобщиха от пресцентъра на министерството на енергетиката.  Страните обсъдиха ползотворното съвместно сътрудничество в областта на природния газ, което продължава вече 40 години. Предмет на разговори бе и възможността за разширяване на газовата инфраструктура на територията на България с цел гарантиране на енергийните доставки в региона.  Председателят на ПАО Газпром представи пред Петкова етапа на развитие на проекта Турски поток. Енергийният министър информира руската страна за напредъка по изграждане на транзитния газопровод между България и Турция в участъка Лозенец-Недялско. Изграждането на двадесеткилометровата газопроводна отсечка ще повиши сигурността и капацитетните възможности на съществуващата транзитна газопреносна мрежа в България.  Двете страни се съгласиха, че сътрудничеството в газовия отрасъл ще е сред основните теми и на следващото заседание на българо-руската работна група „Енергетика“, част от Междуправителствената комисия за икономическо и научно-техническо сътрудничество между Република България и Руската федерация. Очаква се следващото заседание на комисията да се проведе в рамките на тази година.  ", "date": "2018.05.15", "title": "Теменужка Петкова се срещна с шефа на \"Газпром\" Алексей Милер "}
{"url": "http://epicenter.bg/article/Zatvor-za-patnite-politsai--arestuvani-pri-aktsiya--quot-Palkite-quot--/154332/3/0", "text": "Апелативният специализиран наказателен съд постанови ефективни присъди за 8 от 12-те подсъдими пътни полицаи от ОД МВР Пазарджик, задържани през лятото на 2011 г. при полицейска операция под названието \"Палките\", предаде БГНЕС.  Всичките са осъдени за участие в организирана престъпна група, а петима от тях – и за взимане на подкуп. Въззивната съдебна инстанция потвърди оправдателните присъди на СпНС спрямо останалите четирима служители на МВР, обвинени единствено за получаване на подкупи, съобщиха от спецпрокуратурата.  На двама от подсъдимите съдът наложи наказание от 4 години лишаване от свобода, на други трима – по 3 години и шест месеца, а на останалите трима - по 3 години лишаване от свобода. За всички тях съдът постанови и лишаване от право да заемат длъжност в органите на МВР и да упражняват професията полицай за срок от 5 години. Наложени са им и глоби в размер от 3 до 4 хиляди лева.  На 28 ноември 2016 г. първата съдебна инстанция оправда всички дванадесет подсъдими по делото, след като прецени, че няма достатъчно доказателства за повдигнатите им обвинения. Разследването започна по сигнали на изнудвани шофьори, според които от тях са били искани между 20 и 50 лева, за да не бъдат санкционирани с по-тежки административни наказания. Присъдата на Апелативния специализиран наказателен съд не е окончателна и подлежи на обжалване и протест пред Върховния касационен съд.  ", "date": "2018.05.15", "title": "Затвор за пътните полицаи, арестувани при акция \"Палките\" "}
{"url": "http://epicenter.bg/article/Shofyor-otkri-strelba-po-avtomobila-na-Lyusi-Ilarionov-/154333/3/0", "text": "Режисьорът Люси Иларионов и гаджето му Ани Хоанг са били подложени на агресия на пътя, която е била на косъм да завърши фатално.   На 13 май в неделя около обяд малко след Велико Търново по колата на Люси, управлявана от него, от друг автомобил е започнала стрелба с пистолет срещу него и мятане на бирени бутилки, пише HotArena.   Агресията била придружена и със засичане. Иларионов се разминава с катастрофа по чиста случайност. Режисьорът и гаджето му звънят на 112 и подават сигнал за инцидента. Малко по-късно стрелецът е арестуван.   Люси и Ани прекарват целия неделен следобед в полицейското управление в старата столица, за да пишат показания. Оръжието, с което е гърмяно по тях, обаче не е открито. Задържаният е Атанас Мандичев от Велико Търново. Карал е автомобил „Форд Фокус“.   Засега не е ясно дали е бил под влияние на наркотици и алкохол. Мандичев доброволно е решил да отиде в полицията. Справка показала, че на негово име има регистрирано газово оръжие.   Проверка на Фейсбук профила на Атанас сочи, че той е фен на бързите мотори. Има и куче ротвайлер. От социалната мрежа става ясно, че лицето изучава право и практикува специалността си в адвокатска кантора.", "date": "2018.05.15", "title": "Шофьор откри стрелба по автомобила на Люси Иларионов "}
{"url": "http://epicenter.bg/article/DJ-Stancho-osadi-darzhavata-za-aresta-si-minaloto-lyato-pri-aktsiyata-na-Valeri-Simeonov--VIDEO--/154345/3/0", "text": "\"Никой не е протестирал против проверки в заведенията за документи и т.н. Напротив - ние всички сме за това. Но сме против това да се прави в края на сезона\". Това заяви за предаването \"Здравей, България\" по Нова тв DJ Станчо, който осъди държавата за ареста си миналото лято.  Тогава той беше задържан при акция в „Слънчев бряг”, която беше ръководена лично от вицепремиера Валери Симеонов.  Беше иззета озвучителната техника в дискотека в курорта, а DJ Станчо попадна в ареста за 24 часа, защото не съдействал на органите на реда.  \"Шумът трябва да се измерва със съответните уреди и да се гледа дали законът се спазва\", изтъкна DJ Станчо.  ", "date": "2018.05.15", "title": "DJ Станчо осъди държавата за ареста си миналото лято при акцията на Валери Симеонов (ВИДЕО) "}
{"url": "http://epicenter.bg/article/Huligankata-Gabriela-ostava-v-aresta-za-72-chasa/154347/3/0", "text": "Габриела Медарова остава в ареста за 72 часа, съобщиха от Районна прокуратура в Пловдив. Скандалната танцьорка вчера бе задържана, след като разби носа на студентка в пловдивски нощен клуб.   Срещу 21-годишното момиче е образувано бързо производство за нанасяне на лека телесна повреда на студентката по хулигански подбуди по чл. 131 ал.1 от НК. Очаква се след изтичането на 72-часовия арест, от обвинението да поискат за нея постоянна мярка \"задържане под стража\".   На 9 срещу 10 май Медарова, която е освободена срещу 5000 лева гаранция за предишния си инцидент с потрошените от нея 10 коли, нападнала Катя Андреева, която празнувала 21-вия си рожден ден.   Екшънът се разиграл в тоалетната. Габриела излязла от една от кабинките, в която се била затворила с гаджето си, без да бъде предизвикана по никакъв начин ударила Катя по носа, а след това спокойно се върнала в бара. Андреева паднала на земята, а от носа й шурнала кръв. След намесата на охраната, тя била изведена и откарана в болница.   По делото предстои установяване и разпити на всички очевидци на инцидента, изготвяне на медицинска експертиза относно вида на нанесената на пострадалата телесна повреда и механизма за причиняването й, съобщават от прокуратурата.    За конкретното престъпление по чл. 131, ал. 1, т. 12, вр. с чл. 130, ал. 2 от НК законът предвижда наказание до една година лишаване от свобода или пробация. Работата по случая продължава. Срещу Габриела има повдигнати три обвинения, като за едно от тях тя може да получи до 3 години лишаване от свобода. На 15 април   джип \"BMW Х-5“ тя потрошила 10 автомобила, паркирани на бул. \"Македония“. Медарова е била употребила алкохол и наркотици.", "date": "2018.05.15", "title": "Хулиганката Габриела Медарова остава в ареста за 72 часа"}
{"url": "http://epicenter.bg/article/VSS-razmaha-prast-na-medii-i-polititsi--Nedopustimi-sa-publichni-komentari-po-sadebni-aktove-/154350/3/0", "text": "Считаме, че са недопустими публични коментари по съдебни актове, подлежащи на инстанционен контрол, когато същите не съдържат обоснована критика с конкретни факти. Това се посочва в становище, прието от Съдийската колегия на Висшия съдебен съвет (ВСС) с 10 гласа „за“ и 2 гласа „против“, съобщиха от институцията.  Становището изразява принципна позиция по отношение на медийни публикации и коментари от представители на държавната власт, с които се засяга независимостта на съдебната власт, безпристрастността, компетентността на съдебните органи, както и вътрешното убеждение, и личността на българския съдия.  Съдийската колегия единодушно остави без уважение депозираната молба от Недялко Недялков – управител и собственик на „ПИК НЮЗ“ ЕООД и Звездомира Мастагаркова – главен редактор на сайта, да присъстват при обсъждане проекта на становището. Решението бе аргументирано с липсата на конкретика в депозираната молба и съществуващата възможност заседанията на Пленума на ВСС и колегиите да се проследяват в реално време, он-лайн чрез интернет сайта на Съвета, както и в предвидената зала за журналисти в сградата на Съвета.  \"Утвърждаването на Република България като правова държава, отстояването на конституционно прогласените демократични ценности и присъединяването ни към Европейския съюз са сред най-големите предизвикателства в най-новата ни история, като безспорно една от най-трудните и противоречиви области е съдебната реформа. Системните негативни коментари от политици, медии и публични личности, както и неглижирането на проблема постепенно формираха в обществото неадекватна представа за зависима, корумпирана, некомпетентна и неработеща съдебна система. Трудът на българските съдии, прокурори и следователи, техният професионализъм, морал и отговорност системно са обезличавани с неверни и манипулативни информации, които доведоха до срив на общественото доверие в съдебната власт.  Конституцията на Република България прогласява принципите на правовата държава, разделението на властите и независимостта на съдебната власт, а Висшият съдебен съвет представлява съдебната власт, осигурява и отстоява независимостта ѝ. Водени от своето вътрешно убеждение и по силата на правомощията ни определени със Закона за съдебната власт, членовете на Съдийската колегия, категорично заявяваме, че ще реагираме при всеки опит за въздействие и посегателство срещу независимостта на съдебната власт, съда и всеки български съдия.  Призоваваме българското общество, законодателната и изпълнителната власт да ни подкрепят в противопоставянето на системните публични атаки и обругаването на съда. Всяко противопоставяне между представители на държавните органи има за резултат дефицит на обществено доверие, нарушаване на конституционно установения баланс на държавната власт, уронване престижа, както на съдебната, така и на законодателната, и изпълнителната власт.  Считаме, че са недопустими публични коментари по съдебни актове, подлежащи на инстанционен контрол, когато същите не съдържат обоснована критика с конкретни факти, данни, обстоятелства и правни аргументи, а единствено употреба на епитети, квалификации и внушения, които накърняват, както независимостта на конкретния съдия, така и неговото лично достойнство, професионална репутация и доброто му име. Налагащата се практика да се коментират и интерпретират съдебните актове през призмата на личността на съдията чрез груба, арогантна и обидна лексика са не само посегателство върху личността му, но и посегателство върху българската държавност, чийто представител е съда. Всяко подобно действие може да се квалифицира единствено като опит за вмешателство и натиск, с цел компрометиране на съдебния процес.  Предизвикателството пред българските медии, не само в областта на съдебната власт, е да работят в полза и подкрепа на обществото. Правото на мнение и свобода на словото са израз на съществуващата медийна среда и ролята ѝ на регулатор в правовата държава, поради което те са дълг, призвание и лична отговорност на информирани и компетентни професионалисти от обективни и независими медии\".  ", "date": "2018.05.15", "title": "ВСС към медии и политици: Недопустими са публични коментари по съдебни актове без факти и аргументи!"}
{"url": "http://epicenter.bg/article/Spetspolitsai-arestuvaha-abiturient-zaradi-avtomat-igrachka/154377/3/0", "text": "Абитуриент от Професионалната гимназия по икономика в Смолян бе задържан пред съученици и родители на кръстовището пред училището, където отивал за изпращането преди бала.   Полицията предприела ареста заради сигнал, че 19-годишният абитуриент Марин притежава оръжие. Според описанието в сигнала ставало въпрос за автомат \"Калашников\".   На място е изпратен екип от Специализирано тактическо звено за бързи действия при ОД на МВР – Смолян.   \"Намерени са газов пистолет и автомат, който се е оказал бутафорен\", каза директорът на ОДП-Смолян ст. комисар Николай Димов пред Канал 3. Младежът е задържан в полицията за изясняване на ситуацията.", "date": "2018.05.15", "title": "Спецполицаи арестуваха абитуриент заради автомат играчка"}
{"url": "http://epicenter.bg/article/Prevozvachite-protestirat-pod-nosa-na-liderite-na-ES/154383/3/0", "text": "Решението бе взето на Конференция с международно участие \"Европейското бъдеще на транспорта в Централна и Източна Европа\", която се провежда в София.    каза Ангел Траков, председател на УС на Съюза на международните превозвачи /СМП/. От бранша бяха единодушни, че ще продължат да отстояват парвото си на бизнес без дискриминация и двойни стандарти в ЕС.   Предвижда се автомобилно шествие с тежкотоварни камиони и автобуси да премине от 10 до 17 часа по бул. \"Цариградско шосе\"  ( отбивката към бул. \"Брюксел\"), лентите в посока към София. Паркирани товарни автомобили ще се наредят в протестна колона до отбивката за кв. \"Дървеница\" (4-ти км). След отбивката за квартал \"Дървеница\" до отбивката за бул. \"Ситняково\" ще бъде наредена протестна колона от автобуси.   , обясни Траков.   В цялата страна те ще бъдат много повече, защото   и др, каза Траков.   Участниците в днешния форум заявиха, че товарните превози са бизнес, който се развива в силно конкурентна среда и не получава субсидии от фондовете на ЕС. Спазват се строги регулации, свързани с техническо състояние на превозните средства, екологични норми, безопасност на труда с над 36 директиви и регламенти.   \"  които поради географската си отдалеченост ще бъдат силно затруднени или поставени в невъзможност а изпълнят изискванията, коментира Йордан Абаджиев, изпълнителен директор на СМП, цитиран от Новини.бг.        показва огласено анкетно проучване в бизнеса. Над 83 на сто определят изискването да се връщат у дома за почивка като изключително затрудняващо, а някои като неизпълнимо.  смятат представители на бранша.   Протестите на автомобилните превозвачи е насрочен за 17 май, когато в София ще бъдет лидерите на Европейския съюз и на страните от Западните Балкани. От Столична община и от МВР призоваха софиянци да не „излизат с колите си“ в четвъртък. Центърът на София на практика ще бъде блокиран от МВР и службите заради високопоставените гости.     На 16 и 17 май председателят на Европейската комисия Жан-Клод Юнкер ще участва в срещата на високо равнище Европейски съюз – Западни Балкани. Това съобщиха от пресцентъра на  . В София ще бъдат също заместник-председателят и върховен представител на Съюза по въпросите на външните работи и полиЩой ще тиката на сигурност Федерика Могерини, комисарят отговарящ за европейската политика за съседство и преговори за разширяване Йоханес Хан и комисарят по цифрова икономика и общество Мария Габриел. След края на заседанието на 17 май председателят Юнкер ще участва в съвместната пресконференция с министър-председателя Бойко Борисов и председателя на Европейския съвет Доналд Туск в Националния дворец на културата, която ще се излъчва на живо от 15 ч. по сателитния канал ЕbS+. В четвъртък комисар Габриел ще присъства в НДК на подписването на Изявление за подкрепа за Цифрова програма за Западните Балкани, което е по нейна инициатива. След това Мария Габриел ще се включи заедно с премиeра Бойко Борисов и Върховния представител Федерика Могерини в стратегически диалог за Западните Балкани организиран от Световния икономически форум.", "date": "2018.05.15", "title": "Превозвачите ще протестират под носа на европейските лидери в София"}
{"url": "http://epicenter.bg/article/Tsatsarov-kam-prof--Konsolo--Blagodarya-vi-za-vsichko--koeto-ste-napravil-za-Balgariya--/154388/3/0", "text": "„Приемете искрена благодарност за всичко, което сте направил за България!“ – с тези думи главният прокурор Сотир Цацаров се обърна към проф. Джузепе Консоло, адвокат на българския гражданин Сергей Антонов. Главният прокурор се срещна с именития италиански юрист на 15 май 2018 г. в Съдебната палата, съобщиха от държавното обвинение.  Проф. Консоло подари на Сотир Цацаров книгата си „Атентатът срещу папата. Истинската история“, с лично посвещение.  Джузепе Консоло разказа, че т. нар. „процес на века“ за атентата срещу папата се е водил в разгара на Студената война.  „Беше много тежко, но в Италия имаме една поговорка – „конете се виждат на финала“ – и аз стигнах финала на този процес като печеливша страна, защото точно тя беше справедливата и истинната.“  Според главния прокурор книгата е ценна като разказ на пряк участник в тези събития и съдържа множество непознати досега факти за процеса - „тя е едновременно учебник по право и по история“.  ", "date": "2018.05.15", "title": "Цацаров към проф. Консоло: Благодаря ви за всичко, което сте направил за България! "}
{"url": "http://epicenter.bg/article/Tezhka-katastrofa-vav-Varna--blasnaha-se-shest-avtomobila/154395/3/0", "text": "Тежка катастрофа е станала в района на Цирковата площадка във Варна, предаде \"Дарик\".   Около 16,40 часа е постъпил сигнал за пътно-транспортно произшествие, възникнало на кръстовището на бул. \"Сливница\" и бул. \"Христо Смирненски\", съобщават от Областната дирекция на полицията във Варна.   На място има полицейски екип, който изяснява причините и обстоятелствата за възникването на инцидента, както и колко точно са автомобилите участващи в катастрофата.   Според първоначалната информация става дума за сблъсък между 6 автомобила, като има и четирима души отведени за преглед в болнично заведение.", "date": "2018.05.15", "title": "Тежка катастрофа във Варна, блъснаха се шест автомобила"}
{"url": "http://epicenter.bg/article/600-detsa-se-vklyuchiha-v-parviya-krag-na-sastezanieto--Pazim-ezika-si-organizirano-ot-Desislava-Radeva/154382/2/0", "text": "Близо 600 деца от училища в 10 града в страната се включиха в първия кръг на състезанието по български език „Пазим езика си“, който се проведе на 12 май. Пилотното издание на конкурса, организиран от гражданското сдружение „Живата вода на България“, цели да насърчи създаването на трайни умения у учениците за правоговор и правопис.   Партньори  са агенцията за маркетинг и комуникации Knowbox и тяхната инициатива „Как беше на български?“ и Софийският университет „Св. Климент Охридски“.   В състезанието мериха сили ученици от Попово, Разград, Хасково, Добрич, Монтана, както и от по-големите градове в страната - Бургас, София, Пловдив, Варна, Стара Загора и Благоевград.  „Радостно е, че интерес към съревнованието проявиха деца от много други учебни заведения, но заради регламента те нямаше как да бъдат допуснати до участие. Затова стремежът ни е „Пазим езика си“ да влезе в календара на националните състезания на МОН през следващата учебна година, за да могат в него да се включат всички училища в страната“, сподели г-жа Десислава Радева, председател на УС на гражданско сдружение „Живата вода на България“. Проверката на изпитните работи започна. Проверяващите са преподаватели по български език и литература и студенти от Факултета по Славянски филологии в СУ „Св. Климент Охридски“.  Резултатите ще бъдат изнесени на 21 май на сайта на сдружението      За втория кръг ще се класират първите седем деца от всяка възрастова група – V и VI-VII клас, показали най-добри резултати. Финалният етап ще се проведе в Аулата на СУ „Св. Климент Охридски“ на 25 май.", "date": "2018.05.15", "title": "600 деца се включиха в първи кръг на състезанието „Пазим езика си“, организирано от Десислава Радева"}
{"url": "http://epicenter.bg/article/Zaharieva--Zaklyuchitelnata-deklaratsiya-za-sreshtata-ES---Zapadni-Balkani-e-odobrena-ot-vsichki-lideri/154385/2/0", "text": "Вицепремиерът и външен министър Екатерина Захариева увери, че заключителната декларация за срещата на върха Европейски съюз - Западни Балкани, която предстои да бъде подписана, е одобрена от 28 страни - членки и ще бъде подкрепена от всички лидери на шестте балкански държави. „Очакванията към срещата наистина са големи, защото тя е първата такава от 15 години. Декларацията, която е одобрена вече от всички 28, която ще бъде подкрепена от страните от Западни Балкани, освен ясната политическа подкрепа за европейската им перспектива, е придружена от анекси към нея, допълнения, които са свързани с конкретни резултати за гражданите на тези държави. Убедена съм, че лидерите ще вземат решения, които гражданите на страните от Западните Балкани да почувстват и да видят“, казва Захариева, цитирана от БНР.  Коментара си Захариева направи по време на конференция, посветена на икономическото и социалното сближаване в региона, а във форума на високо равнище участват представители на европейски и български институции, на граждански организации от всички държави от Западните Балкани, дипломати и експерти.  Конференцията се провежда в навечерието на Срещата на върха ЕС - Западни Балкани. Тя се фокусира върху теми като европейската перспектива на региона и процеса на икономическото и социалното сближаване. Акцент се поставя и върху правата и овластяването на уязвимите групи в държавите от региона.  Форумът се организира от Европейския икономически и социален комитет и Програмата за техническа помощ и обмен на информация на Европейската комисия.  По-късно през деня вицепремиерът Екатерина Захариева ще приеме главния заместник помощник държавен секретар в Бюрото за Европа и Евразия в Държавния департамент на САЩ Елизабет Милърд, с която ще обсъдят теми от международния дневен ред, сред които сигурност и отбрана, енергийни и икономически въпроси.    ", "date": "2018.05.15", "title": "Захариева: Заключителната декларация за срещата ЕС - Западни Балкани е одобрена от всички лидери"}
{"url": "http://epicenter.bg/article/GERB--S-prevozvachite-BSP-se-opitva-da-hvarli-syanka-varhu-predsadatelstvoto-ni-na-ES/154386/2/0", "text": "\"Г-жа Нинова не си ли говори с евродепутатите си. Миналата седмица г-н Курумбашев заяви, че всички български партии са за исканията на превозвачите\". Това каза на пресконференция депутатът от ГЕРБ Станислав Иванов по повод обвиненията, отправени на днешната пресконференция на БСП, че правителството е проспало една година да защити интересите на българските превозвачи.   \"Българското правителство защитава българските превозвачи. Миналата година евродепутатът от ЕНП/ГЕРБ Андрей Ковачев и транспортният министър Ивайло Московски са прокарали червени линии, които българското правителство не може да премине. Те са свързани с командировките на работниците\", заяви Иванов.   \"Днешната пресконференция на БСП беше демонстрация на тежка концентрация на неадекватност, на некомпетентност и на злоба\", подчерта депутатът от ГЕРБ Тома Биков. \"Премиерът Борисов от една година поставя въпроса за превозвачите на всичките срещи в Европа, включително и с френския президент Еманюел Макрон и с германския канцлер Ангела Меркел. За мен днешната пресконференция на БСП е един последен опит по някакъв начин да се хвърли сянка върху българското европредседателство\", добави Биков.   На въпрос относно поисканото от БСП изслушване на премиера Бойко Борисов в утрешното заседание на парламента по темата, Биков отговори: „Викане на премиера е парламента в деня, в който в София пристигат всички европейски лидери, плюс лидерите на Западните Балкани, които се събират за първи път в този формат, е потвърждение на казаното. БСП не ги интересува какво ще им каже премиерът, интересува ги да събарят държавата”. ", "date": "2018.05.15", "title": "ГЕРБ: С превозвачите БСП се опитва да хвърли сянка върху предсадателството ни на ЕС"}
{"url": "http://epicenter.bg/article/Radev-i-Tusk-otkazali-da-uchastvat-na-mediyna-konferentsiya-na--Ikonomedia-/154390/2/0", "text": "В навечерието на Срещата на върха Европейски съюз-Западни Балкани, която ще се проведе в София в четвъртък, медийната групировка „Икономедиа“ организирали сбирка за свободата на медиите в ЕС, става ясно от обширен материал в сайта „Дневник“ за така наречената конференция, която ще се състои утре в столичен хотел. На форума били поканени президентът Румен Радев и председателят на Европейския съвет Доналд Туск. За съжаление на организаторите, ден преди сбирката и двамата височайши гости не са потвърдили присъствието си, твърди „Труд“. Така на конференцията, като представители на българските медии ще бъдат единствено хора от Прокопиевите издания.   Причината е, че в България само „Икономедиа“ и сподвижници знаят за това мероприятие, на което ще бъде дискутирана новината за липсата на свобода на медиите у нас, разпространявана от изданията на Прокопиев.   Тази схема „Икономедиа“ и Прокопиев използват не за първи път. По същия начин през януари те представиха „Бяла книга за свободата на медиите в България“. Разбира се, не стана ясно как са събирани „фактите“, записани в нея, нито защо на презентацията присъстваха само хора от „Икономедиа“ и сподвижници на групата.   Организатори на \"Медийна свобода и плурализъм\" на 16 май са четири професионални сдружения от сектора: Европейската асоциация на издателите на вестници (ENPA), Европейската федерация на журналистите, Европейската асоциация на издателите на списания и Съюзът на издателите в България.", "date": "2018.05.15", "title": "Радев и Туск отказали да участват на медийна конференция на „Икономедиа“"}
{"url": "http://epicenter.bg/article/Tsvetanov--Severozapadna-Balgariya-e-vav-fokusa-na-pravitelstvoto-i-na-upravlyavashtoto-mnozinstvo-v-NS/154392/2/0", "text": "Северозападна България, Област Видин и Община Видин са във фокуса на правителството и на управляващото мнозинство в парламента. Това каза председателят на ПГ на ГЕРБ и заместник-председател на партията Цветан Цветанов по време на срещата си с кмета на община Видин Огнян Ценков. На нея присъстваха и областният координатор на ГЕРБ-Видин и народен представител Владимир Тошев и областният управител Албена Георгиева, съобщиха от пресцентъра на партията.  По време на разговора бяха обсъдени актуални за региона теми. Председателят на ПГ на ГЕРБ изрази своята удовлетвореност, че с подкрепата на правителството община Видин е излязла от тежкото финансово състояние и изпълнява успешно финансово – оздравителния си план. „Правителството и премиерът Борисов са доказали, че подкрепят усилията на всички кметове за развитието на общините”, категоричен бе Цветан Цветанов.  В началото на месец март 2018 година община Видин отпадна от списъка на  общини във финансово затруднение. През месец декември 2017 г. Министерство на финансите одобри приетия с решение на Общински съвет-Видин План за финансово оздравяване на Общината. Съобразно него, на Община Видин бе предоставен от централния бюджет временен безлихвен заем в размер на 6 000 000 лв., в който е включен и отпуснатият през 2015 година от правителството заем в от 2 000 000 лева. С него са разплатени всички наложени запори на общината. „Това означава стабилност и спокойствие за община Видин, която в началото на мандата на местната власт завари над 20 млн. лв. задължения”, подчерта Цветанов.  „Това е общ успех на местната власт, гражданите и реалния сектор. Ние заедно показахме на правителството, че вървим в правилната посока”, подчерта кметът на Видин Огнян Ценков. Той посочи още, че в резултат на последователната политика на правителството към Северозападния регион, съвместно с държавната, местната власт и гражданското общество започва реалното изграждането на магистралния път Видин – Ботевград. „Предстои реализирането на още важни проекти за община Видин“, съобщи Ценков. Той бе категоричен, че 2018-а ще бъде годината на видимите резултати за община Видин.   Правителството много стриктно спазва ангажимента си за строителството за пътя Видин-Ботевград, който е залегнал в нашата програма. Поемам ангажимент да запозная министър Нанков с въпросите, които вие поставяте за пътната инфраструктура в областта и до месец той да посети област Видин, за да представи пред кметовете и обществеността какво ще направи правителството в тази секторна политика. С тези думи председателят на ПГ на ГЕРБ и заместник-председател на партията Цветан Цветанов се обърна към кметове от област Видин по време на среща в сградата на Община Видин.  „Винаги съм бил съпричастен с проблемите на Северозападна България“, обясни Цветан Цветанов.  Заместник-председателят на ГЕРБ коментира, че е много важно министрите да посещават общините, за да се запознават с техните проблеми от първа ръка. „Много по-различно е. Тук усещаш пулса на събитията“, посочи той. Председателят на ПГ на ГЕРБ съобщи, че е предложил на кметовете в писмена форма да запознаят ресорните министри със своите проблеми и заедно да потърсят начини за тяхното разрешаване. По думите му е много важно всички народни представители от Видин да обединят усилия и заедно да работят за доброто бъдеще на региона.  От своя страна кметовете подчертаха, че никога не е имало такава координация и взаимодействие между местната власт и правителство и това трябва да продължи, защото е в полза на всички граждани.   ", "date": "2018.05.15", "title": "Цветанов: Северозападна България е във фокуса на правителството и на управляващото мнозинство в НС"}
{"url": "http://epicenter.bg/article/Prezidentat-Radev-shte-e-domakin-na-tarzhestvenata-vecherya-po-sluchay-Ramazan-/154393/2/0", "text": "На 16 май 2018 г. от 20.45 часа в столичния хотел Кристъл Палас (ул. „Шипка“ 14) президентът Румен Радев ще бъде домакин на тържествената вечеря ифтар по случай свещения за мюсюлманите месец Рамазан. Това съобщиха от прессекетариата на президента.  На празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството.   Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2018.05.15", "title": "Президентът Радев ще е домакин на тържествената вечеря по случай Рамазан "}
{"url": "http://epicenter.bg/article/Radev--Sredstvata-ot-evrofondovete-tryabva-da-se-izrazhodvat-pri-maksimalna-prozrachnost-i-kontrol/154398/2/0", "text": "\"Следва да търсим максимална прозрачност, отчетност и контрол при разходването на средствата от европейските фондове. Търсим резултати, които са видими и позитивно се отразяват върху качеството на живота на гражданите. Затова България цени високо ефективните мерки за планиране и контрол на европейските средства\".   Това заяви държавният глава Румен Радев, който днес на „Дондуков“ 2 проведе среща с председателя на Европейската сметна палата Клаус-Хайнер Лене.  Румен Радев и Клаус-Хайнер Лене бяха единодушни, че трябва да се оценява добавената стойност, която проектите, финансирани с европейски средства, носят за хората и дали са от реална необходимост в тяхното ежедневие. Президентът акцентира още върху необходимостта бюджетът на ЕС да бъде ефективно използван за преодоляването на дисбалансите между регионите по осите Север - Юг и Изток - Запад.  В рамките на срещата бяха обсъдени механизмите на Европейския съюз за отпускане на средства за реформиране на ключови сектори, визията за бъдещата Многогодишна финансова рамка на ЕС, продължаването и подобряването на кохезионната политика.  Държавният глава изрази мнение, че ефективната кохезионна политика трябва да се реализира чрез изпълнението на по-голям брой проекти с по-малък мащаб, но за сметка на това по-близо до гражданите и с по-голяма добавена стойност на местно ниво в регионите, които изостават в развитието си. Средствата от европейските фондове трябва да се изразходват така, че да повишат доверието на гражданите в европейските институции, подчерта Румен Радев.   „Образованието, науката и иновациите са сфери, към които трябва да насочим усилията си. Ако не го направим, ще изоставаме“, заяви още президентът и добави, че Европейският съюз трябва да е готов да отдели в бъдеще достатъчно средства и в подкрепа на своята обща отбрана.   „Трябва да сме подготвени с внимателен анализ на своите бъдещи нужди и действия и сферите, които ще поставим като приоритети. Отбраната недвусмислено е една от тези сфери“, заяви Клаус-Хайнер Лене. Председателят на Европейската сметна палата благодари на България за активното включване на институцията в различните формати и инициативи, проведени по време на нашето председателство на Съвета на ЕС.", "date": "2018.05.15", "title": "Радев: Средствата от еврофондоветe трябва да се изразходват при максимална прозрачност и контрол"}
{"url": "http://epicenter.bg/article/Glavniyat-pregovaryasht-po-Brekzit-Gi-Verhofstat-podkrepi-Ilhan-Kyuchyuk-v-proekta-mu--quot-Ti-i-Brekzit-quot-/154399/2/0", "text": "„Когато се заех с темата Брекзит, не си представях какъв е броят на българите, върху които той ще има реално отражение. Над сто и четиридесет хиляди са пряко засегнатите, но това не е просто число. Това са сто и четиридесет хиляди съдби. Независимо как ще завършат преговорите с Великобритания, ние, като държава, от една страна, и от друга - ЕС, трябва да гарантираме икономическата социална сигурност на всички граждани.“   Това заяви Илхан Кючюк, член на Европейския парламент от АЛДЕ/ДПС и вицепрезидент на АЛДЕ, по време на организирана от него дискусия, посветена на европейските граждани във Великобритания след Брекзит. Събитието е част от изпълнението на ангажимента, поет от българския евродепутат при старта на втория сезон на пръдването \"Обещанието\" на БНТ. Илхан Кючюк обеща да създаде \"Ти и Брекзит\" - интернет портал за трудовите и граждански права на българските граждани във Великобритания след Брекзит.   В събитието участваха Рита Джанини, юридически съветник в UK Law Societies, британският евродепутат Катрин Биърдър и Зофия Банута от неправителствената организация the3million, предоставила на британското правителство списък с над 150 неизяснени въпроса относно социалните, здравните и трудови права на европейските граждани, живеещи в Обединеното кралство. Участниците в дискусията бяха категорични, че борбата за правата на гражданите далеч не е приключила. Според Рита Джанини целият \"развод\" е една много лоша идея. \"45 години на правно сътрудничество и хармонизация правят Брекзит изключително труден процес - особено когато това трябва да е за сметка на вече придобити права\", поясни тя.   \"Брекзит е лудост. Всичко, което прави правителството, е да поставя редовно акцент върху търговията, но в действителност членството в ЕС е много повече от това. Брекзит може да бъде спрян и процесът далеч не е необратим. Убедена съм, че не можем да постигнем по-добра сделка от тази, която имаме в момента, а имено пълно членство в ЕС“, каза Катрин Биърдър, член на ЕП.   По повод събитието българският евродепутат организира и специални срещи с Ги Верхофстат, лидер на Групата на АЛДЕ в ЕП и главен преговарящ за Брекзит в ЕП; Саджат Карим, член на ЕП от консервативната партия на министър-председателя Тереза Май, както и с Греъм Уотсън, дългогодишен председател на партия АЛДЕ, а в момента член на Европейския икономически и социален комитет.   Ги Верхофстат лично връчи на Илхан Кючюк копия от всички официални писма, които Комисията по Брекзит на ЕП е изпратила до британското министерство на вътрешните работи и в които са засегнати основни въпроси относно правата на гражданите. Според Верхофстат е необходимо да се постигне напредък през следващите седмици и правителството на Тереза Мей трябва да заяви ясна позиция по въпросите за митническия съюз, Ирландия и правата на гражданите.   \"Искаме да сме сигурни, че европейските граждани ще могат да продължат да живеят във Великобритания след Брекзит без никакви препятствия и административни усложнения. Именно затова наскоро изпратих и писмо до новоизбрания вътрешен министър Саджид Джавид, което съдържа всички неразрешени  въпроси. Има много технически детайли относно правата на гражданите, които трябва да се изяснят, и очаквам много скоро реакция от негова страна\", заяви Ги Верхофстат.   Според него напускането на една от най-значимите държави в ЕС е провал за Съюза, но въпреки това се наблюдава една по-позитивна нагласа към Европейския съюз след Брекзит. „Това далеч не означава, че хората не са критични спрямо начина, по който функционира ЕС, а напротив. Това е сигнал към европейските лидери да реформираме ЕС в дълбочина и да избегнем друг подобен провал в бъдеще.“   Саджат Карим, член на ЕП от консервативната партия на Тереза Мей, каза: „Важно е, че темата Брекзит не присъства само в дневния ред на Великобритания и европейските институции, а с инициативи като на моя колега Илхан Кючюк. Тя се дебатира на национално ниво. Намираме се в ситуация, която изисква огромно внимание към детайла, но и търпение, за да постигнем добро споразумение за двете страни.\"", "date": "2018.05.15", "title": "Главният преговарящ по Брекзит Ги Верхофстат подкрепи Илхан Кючюк в проекта му \"Ти и Брекзит\""}
{"url": "http://epicenter.bg/article/Izdirvaneto-na-Boyan-Petrov-shte-prodalzhi-i-utre/154402/2/0", "text": "Издирването на Боян Петров в подножието на връх Шиша Пангма в Хималаите не е приключило. Операцията ще  продължи и утре, предаде БТВ. Днес китайските спасители са претърсили за следи от алпиниста в района на лагер 1, но отново не са открили нищо.   Единствената потвърдена следа от Боян до момента е негов инсулин в района на последния лагер преди върха – номер 3. Пак там спасителите са открили част от екипировка и оборудване, но все още не е доказано, че са на алпиниста.   „Утрешния ден продължаваме, защото утре денят ще е много хубав, ще е ясно и един допълнителен оглед на планината винаги е плюс”, каза Кирил Петков, който е част от спасителния екип. „Продължава да се обследва територията между базовия лагер и лагер 1. Използва се всеки възможен последен вариант да се търси в места, където не сме гледали досега”, подчерта той.   И днес хеликоптери са били в готовност да облетят района за още следи, но времето отново не го е позволило.   Жената до алпиниста Радослава Ненова, разказа, че с Боян не са си взели „сбогом”. „Знам, че е голям риск в планината, но никога не се сбогувам с него, все едно няма да се видим”, посочи тя.  Радослава предполага, че мъжът ѝ може първоначално да се е скрил, докато отмине бурята или да е пропаднал в цепнатина. „За мен това беше битка с планината – тя го искаше за себе си, а аз – за мен. И не спирахме да се надиграваме. Не мисля, че се е страхувал. На нас ни изглеждаше рисково и опасно, но той там си беше щастлив”, каза още Радослава.", "date": "2018.05.15", "title": "Издирването на Боян Петров ще продължи и утре"}
{"url": "http://epicenter.bg/article/Vitseprezidentat-dari-knigi-na-bibliotekata-v-selo-Velchevo/154403/2/0", "text": "Над 40 книги   подари вицепрезидентът Илияна Йотова на библиотеката в читалището в село Велчево, община Велико Търново. Така вицепрезидентът отговори на молбата на жителите, отправена от тях в репортаж, излъчен по Българската национална телевизия. Във възстановеното от самите тях читалище жителите са си направили библиотека, която непрестанно попълват.   Илияна Йотова бе радушно посрещната в къщата на най-възрастния жител на Велчево – 86-годишната баба Анка. Над два часа вицепрезидентът разговаря със събралите се в читалището хора, които поставиха различни въпроси пред нея. Те споделиха, че не са очаквали такъв високопоставен гост да ги посети. По думите им политиците идвали при тях само преди избори.   В сградата на читалището жителите на селото са подредили етнографска сбирка. Част от автентичните предмети за нея намерили в старите изоставени къщи. Стените на читалището са окичени със стари фотоси и грамоти от участия на певчески фестивали.   Всичко в селото жителите са възстановили със собствени сили. Така са спасили създадената през 1875 г. църква „Свети Георги“. Вицепрезидентът подари на храма икона на светеца.   Кметският наместник Мустан Юсменов и кметът на Велико Търново Даниел Панов запознаха вицепрезидента с управлението на селото и проблемите пред него.", "date": "2018.05.15", "title": "Вицепрезидентът дари книги на библиотеката в село Велчево"}
