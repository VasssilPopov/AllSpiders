{"url": "http://epicenter.bg/article/Mayka-na-dete-s-uvrezhdaniya--Borim-se-za-zhivota-na-detsata-si--obideni-sme-na-premiera-Borisov--/156639/2/0", "text": "Протестиращите родители на деца с увреждания са обидени на премиера Бойко Борисов. Това стана ясно от думите на една от тях Валентина Милова, която бе в предаването \"Денят на живо\" по Канал 3 и говори по горещата тема с подадената и върната оставка на социалния министър Бисер Петков. Той я подаде именно с мотива, че не може да се справи с исканията на протестиращите, опънали палатков лагер пред парламента.  Днес имаше среща между министъра, омбудсмана Мая Манолова и протестиращите.  „Не съм присъствала лично на срещата с министъра, но на палатковия лагер това бе много обсъждана тема. Не виждам основание за това, че министър Петков не може да се сработи с нас. В нашите среди той има много голямо доверие. Симпатиите са свързани с неговото поведение от началото на протеста”, обясни протестиращата.  Според нея проблемът не се корени в парите.  „Доколкото знам, финансовата рамка на искания от нас закон за личната помощ, все още не е уточнена. Няма как да се говори за това, при положение, че не се знае колко пари са необходими, за да заработи закона. Така че едва ли парите са проблема.  Пари в системата има. Пари обаче се разхищават”, коментира Милова.  Тя обясни и защо точно се е почувствала засегната от отношението на министър-председателя.  „Седем протеста имаме обещание от премиера да се срещне с нас. Него го няма. А днешното му обидно поведение – „този проблем да ми се махне от главата”. Цял свят се грижи за своите хора с увреждания”, допълни Милова.  Относно бъдещите действия на протестиращите тя поясни, че „единственото обещание, което сме дали, е до петък да не се разраства. Но ако положението продължи, то може той да продължи и да ескалира”.  „Ние се борим за живота на децата си. Животът на нашите деца не може да се подлага на търговия. И никой няма политически пристрастия.  Най-големият страх на родителите на деца с увреждания е какво ще стане с техните деца, след като си отидат. Защото, след като родителите си отидат, те остават без грижи. Много хора си отидоха така. Ние искаме от този закон е най-важното – когато нас няма да ни има, държавата да гарантира за нашите хора с увреждания”, заключи емоционално Валентина Милова.  ", "date": "2018.06.12", "title": "Майка на дете с увреждания: Борим се за живота на децата си, обидени сме на премиера Борисов! "}
{"url": "http://epicenter.bg/article/Osnovnata-versiya-za-katastrofata-s-Mi-17---tehnicheska-neizpravnost-/156547/2/0", "text": "Tехническа неизправност е най-вероятната причина за катастрофата с хеликоптер Ми-17 край Летище Пловдив вчера вечерта, която взе две жертви. Това предположи пред медиите министърът на отбраната Красимир Каракачанов.  Тази сутрин и говорителят на главния прокурор Румяна Арнаудова потвърди, че това е основната версия, по която работят разследващите.  \"Няма данни за човешка грешка, вероятно се касае за технически проблем, който е възникнал на учебно занятие\", посочи тя пред bTV.  Машината е паднала буквално за 3 секунди, което е довело до трагичната развръзка.  При тежкия инцидент загинаха двама военнослужещи – командирът на екипажа кап. Стоян Неделчев и помощник-пилотът кап. Пламен Панталеев. Третият член на екипажа – бордният инженер офицерски кандидат Алексей Каменов, беше ранен.  Машината падна около 20:30 часа на 500 метра от терминала на гражданското летище и избухна в пламъци. Веднага на място беше изпратен екип огнеборци от аерогарата.  Бордният инженер Каменов е излязъл сам от разбилия се вертолет и е успял да се отдалечи. Той е с травма на крака и счупени ребра. Тази нощ беше откаран във Военномедицинска академия в стабилно състояние. Преди това неговите близки и колеги с часове чакаха на портала на пловдивската университетска болница някой да им даде информация за състоянието му.  Военният министър Красимир Каракачанов посочи пред журналисти, че загиналите са опитни пилоти с по 500-600 летателни часа. Разбилият се Ми-17 е в състава на нашите ВВС от октомври 1989 г., като е бил ремонтиран през 2016 г. в „Терем-Летец” в София.  Към момента на катастрофата е имал още 200 часа летателен ресурс.  Вчера цял ден различни екипажи са тренирали с машината, като трагичният инцидент е станал при отработване на спасяване от въздуха.  Тази сутрин се прави втори оглед на мястото на инцидента. Заради инцидента всички полети по авиобазите у нас са спрени до второ нареждане.  Българската авиация разполага с още пет вертолета Ми-17, но те не летят, тъй като трябва да минат на ремонт, съобщи военният министър.  ", "date": "2018.06.12", "title": "Основната версия за катастрофата с Ми-17 – техническа неизправност (ВИДЕО)"}
{"url": "http://epicenter.bg/article/Borisov-i-Yaldaram--Azerskiyat-gaz-shte-stigne-do-Balgariya-prez-TANAP-/156581/2/0", "text": "\"С България сме много повече от съседни държави. Имаме дълбоко вкоренено споделено минало. Искам да поздравя Бойко Борисов и България за успешното европредседателство. Благодаря и за срещата ЕС - Турция във Варна.\" Това заяви турският премиер Бинали Йълдъръм на съвместна пресконференция след разговорите с Бойко Борисов и водената от него българска делегация.  \"Важно е тези връзки да продължат. В основата на нашите отношения стои идеята нашите страни да се развиват и да печелят. Балканите ще бъдат свързани с Анадола. Ще възстановим историческия Път на коприната. Искаме да увеличим стокообмена до 29 млрд. Понякога на ГКПП-тата има големи опашки от тирове и този проблем трябва да го преодолеем”’ подчерта Йълдъръм.  \"Енергетиката е много важна и ние виждаме България като наш стратегически партньор. Премиерът Борисов имаше вече предварително планирана програма, поради това няма да може да присъства на откриването на ТАНАП. Но на откриването ще присъства българският министър на икономиката“, коментира Бинали Йълдъръм.  „Въпреки това обаче той бе така добър да дойде в Измир, макар и за кратко, защото отдава голямо значение на проекта ТАНАП“, изтъкна той.  \", заяви още турският премиер и наблегна на значението на Трансанадолския газопровод.   Двамата премиери отбелязаха със задоволство ръста в икономическите отношения между България и Турция. Традиционно добре се развиват и връзките в туризма.  Борисов влезе на брифинга с изопнато лице, с уморен вид и със семки под очите. Премиерът изказа съболезнования за загиналите пилоти на хеликоптера Ми-17.  Той уточни, че познава пилотите лично и се притеснява, че за кратко време е станал втори тежък инцидент с военен хеликоптер.  \"Десетилетия политици са говорили за азерски газ, без да кажат откъде ще дойде. Ето сега, чрез този газопровод това ще се случи\", подчерта премиерът.   \"Имаме уверението, че ще намерим формула за транспортиране на газ до Европа през България. Нашата задача е да се разберем с ЕК. Казвам го пред Йълдъръм, а не после някой да тълкува думите ми. Ако има нещо да отречеш, отричай го сега, защото в България има много преводачи, така че сега се застраховам\", обърна се Борисов към турския си колега.   \"ЕК трябва да бъде коректна\", обяви Бинали Йълдъръм.   Тчурдкивт премиер коментира решението на Австрия да затваря джамии:   \"Това е грешка, очакваме тя да бъде коригирана. Искам да благодаря на моя скъп приятел Бойко Борисов за нашите добри взаимоотношения\", завърши турският премиер.  ", "date": "2018.06.12", "title": "Борисов и Йълдъръм: Азерският газ ще стигне до България през ТАНАП (ВИДЕО)"}
{"url": "http://epicenter.bg/article/Ninova-prizova-evrodeputatite-da-othvarlyat-predlozhenie--koeto-shte-udari-transportniya-bransh/156613/2/0", "text": "„Изразяваме своето несъгласие с двойните стандарти, които се прави опит да бъдат наложени в транспортния сектор – от една страна се въвеждат нови тежки ограничения спрямо международните превози на товари, при които водеща роля имат компании от Централна и Източна Европа, а от друга се отива към крайна либерализация при превоза на пътници, в който лидерите на пазара са фирми от Западна Европа“.   Това заявява председателят на БСП Корнелия Нинова в писмо до Удо Булман - председател на Групата на Прогресивния алианс на социалистите и демократите в Европейския парламент и членовете на ЕП от S&D. Тя призова всички евродепутати от социалистическото семейство, и не само,  да се противопоставят на всички предложения, които водят до ограничаване на достъпа до пазара в разрез с договорите, масови фалити на транспортните компании от Централна и Източна Европа и загубата на стотици хиляди работни места. „Настояваме за мерки, които да осигурят по-добри условия на труд в международния транспорт и да направят работата в него по-привлекателна, включително: изграждане на подходящи зони за престой и почивка, гарантиране сигурността на водачите, товарите и превозните средства, засилено противодействие на нелоялната конкуренция“, посочва Нинова.   Корнелия Нинова подчертава, че Националният съвет на БСП подкрепя изграждане на пълноценен Съюз, осигуряващ гаранции за приобщаващ растеж, социална пазарна икономика и все по-голямо икономическо, социално и териториално сближаване между държавите членки и техните региони. „Изразяваме своята пълна подкрепа за всички мерки, насочени към подобряване условията на труд и почивка, повишаването на доходите и гарантиране на сигурността на заетите във всички сектори на икономиката, включително и в международния автомобилен транспорт. Отчитаме необходимостта от повишаване на контрола на международните превози и борба с нелоялната конкуренция, включително т.нар. „фирми – пощенски кутии“. Приветстваме развитието на социалния диалог в транспортния сектор и в частност ползотворното взаимодействие с организациите на работниците и служителите“, пише още Нинова.   Председателят на БСП изразява опасения, че под маската на тези благородни цели европейската регулаторна рамка може да бъде поставена в услуга на тясно корпоративни лобита и конюнктурни политически процеси в една или друга държава членка.  „Изразяваме  своето притеснение от получилото се стигматизиране на българските превозвачи и водачи с аргументи, които  не отговарят на действителността. Вярваме, че общото бъдеще на Европа е възможно единствено по пътя на взаимно зачитане на интересите на всички заинтересовани страни, диалога и разбирателството, които изключват диктата на силния над слабия“, подчертава тя.   „Надяваме се, че с Вашия глас ние заедно ще покажем не само желанието си за по-голяма сигурност и защита на бизнеса и шофьорите, но и ясната нужда за промяна на предложените законодателни промени, тъй като те няма да постигнат търсения ефект, а напротив – ще доведат до в  загубата на работни места на десетки хиляди български граждани“, заключва Корнелия Нинова.", "date": "2018.06.12", "title": "Нинова призова евродепутатите да отхвърлят предложение, което ще удари транспортния бранш"}
{"url": "http://epicenter.bg/article/Kmetat-na-Varna-posreshtna-delegatsiya-ot-Asotsiatsiyata-na-evropeyskite-stolitsi-i-gradove-na-sporta/156614/2/0", "text": "Кметът Иван Портних посрещна днес международни експерти от Асоциацията на европейските столици и градове на спорта (ACES), които днес ще направят оглед на спортната инфраструктура по повод кандидатурата на Варна за Европейски град на спорта през 2019 г. Петчленната делегация бе водена от генералния секретар на организацията  Хюго Алонсо, а на срещата присъстваха Кристиян Димитров, директор на дирекция „Спорт“ и директорът на общинското предприятие „Спорт – Варна\" Венцислав Младенов.   Младежкият дух и енергия са неразривно свързани със спорта, затова съвсем логично е, след като бяхме Европейска младежка столица през 2017 г.,  да бъдем и кандидат за титлата Европейски град на спорта. Варна е град с богати спортни традиции, гордеем се не само със своите олимпийски и световни шампиони, но и с активния масов спорт, в който се включват хиляди граждани“, заяви кметът пред гостите. Той припомни, че през годините Варна е била домакин на шахматна олимпиада, на 28 световни и 36 европейски първенства, на стотици международни турнири, ралита, регати. Спортните клубове, регистрирани на територията на община Варна, са 275 с около 30 000 картотекирани състезатели.   По време на срещата кметът Иван Портних запозна накратко делегатите с политиката на общината за развитие на спортната база. „В процес на проектиране и изграждане са три нови спортни комплекса - във Владиславово, във Виница, както и в жк Левски (на ул. Студентска). Активно работим за изграждане на инфраструктура в кварталите и в училищата“, заяви той.   „Впечатленията ми са, че Варна е прекрасно място. Нашата организация търси градове, които инвестират в спорта за младите хора“, заяви Хюго Алонсо. Делегатът Лукас Ворел посочи, че титлата ще донесе позитиви като реклама на града и популяризиране на спорта след младите хора. Днес в програмата на експертите от ACES са включени посещение в спортните бази и басейни в града, в Двореца на културата и спорта. По-късно в Юнашкия салон ще бъде направена презентация на кандидатурата на Варна за град на спорта.", "date": "2018.06.12", "title": "Кметът на Варна посрещна делегация от Асоциацията на европейските столици и градове на спорта"}
{"url": "http://epicenter.bg/article/Krasimir-Karakachanov-poseti-ofitserski-kandidat-Aleksey-Kamenov-vav-VMA--Sofiya/156617/2/0", "text": "Министърът на отбраната Красимир Каракачанов и началникът на отбраната генерал Андрей Боцев посетиха днес, офицерски кандидат Алексей Каменов, който пострада при вчерашния инцидент с хеликоптер Ми-17. Това съобщиха от Министерството на отбраната. Каменов е приет за лечение във Военномедицинска академия – София.   Министърът на отбраната и началникът на отбраната се запознаха на място със здравословното състояние на офицерски кандидат Каменов.   Министър Каракачанов заяви пред медиите, че състоянието на военнослужещия е стабилно и са имали възможност да разговарят. Министърът на отбраната е пожелал бързо възстановяване на пострадалия борден техник. ", "date": "2018.06.12", "title": "Показаха снимки от болницата на оцелелия пилот"}
{"url": "http://epicenter.bg/article/Valentin-Radev-nyama-da-podava-ostavka--Kabinetat-nyama-da-padne-/156619/2/0", "text": "Министърът на вътрешните работи Валентин Радев няма намерение да подава оставка. Това стана ясно от коментара му в Ботевград, където той бе на съвещение с кметовете от общината и областния управител.   „Опитвам се да се вслушам във всичко, което е добре за работата. А това дали трябва да напусна или не - има си човек, който трябва да реши. Не се притеснявам да не падне кабинета. За половин година не мога да променя всичко. Но аз казвам - вижте ме какво правя. Посоката правилна ли е? Правилна е, нека имам време да го направя“. Така вътрешният министър Валентин Радев отговори на искането от страна на опозицията за оставката му заради случая с убиитя бандит Владимир Пелов, който избяга от Софийския затвор.   „Правим всичко възможно да не се случи същото и с втория беглец от затвора“, посочи още министърът. „Доволен съм от всичко, което чух от кметовете. Едно се очертава от всичките - съставът е по-малко заради съкращения, напускания. Местната власт казаха, че трябва да бъде увеличен състава, да има автомобили. С кметовете си говорихме за кадри, има камери, наблюдават, ние наблюдаваме също от МВР. Центърът на Ботевград се наблюдава. Аз не съм тук заради случая и Пелов и другото лице. Това само преля чашата. Дойдохме да видим какво правим“, заяви министърът.   Валентин Радев продължи в същия стил: Г-н Явор Нотев през ноември миналата година ми подаде сигнал и ми каза, че в Ботевград нещо не е наред, полицаите са малко...След това още веднъж ми сигнализира. Реагирано е на тази информация, допълнени са хора, още двама, после още един, сега има конкурс за още пет“.   След всичките тези разговори взимаме няколко мерки - подсилваме за два-три месеца хората в Ботевград и региона. Първо да приключим с този, който е избягал, може и той да е някъде тука. Втората мярка е да правим всеки месец среща с кметовете в района и кмета на Ботевград и ще се отчитаме каво правим. Няма да взимаме от тука хора за сезона, както ще направим с други общини. Тези мерки решихме, и аз се надявам, че това ще проработи. Правим анализ, за да видим какво се случи с Пелов и къде можем да се поправим по забележките, посочи вътрешният министър.   На въпрос докога ще издържи да му искат оставката и той да иска време, Радев заяви, че иска да работи и много неща трябва да бъдат поправени. През годините редица неща не са правени, но ще бъде променено и ще има атаки. Променяме неща, които трябва да бъдат променени. Ние сме открити, смятам, че така трябва, посочи министърът.   „Аз си гледам добре работата. Опозицията иска оставки. Виждам амбицията на всички около мен, дано имаме време да направим всичко добро, което сме решили“, категоричен бе той.   \"Има много забележки по случая с Владимир Пелов. Много от нещата не могат в момента да бъдат казани, защото се води досъдебно производство. Хората са прави да се възмущават от фактите, които са чули. Колегите са били по следите му и на крачка да го заловят. След като заловим другия избягал затворник нещата ще бъдат казани\", увери министърът. „Ще има промени в МВР след този случай, но чакам анализа“. \"Ще подам оставка, ако не мога да се справя. Аз обаче знам, че мога\", категоричен беше Радев.   „Трябва да се вземат мерки, но не само заради случая \"Пелов\", каза министърът на вътрешните работи. \"Днес взехме четири мерки за Ботевград, за да успокоим хората. Там има недостатъчна сигурност и доверие към органите на реда\". Хората са се страхували да уведомят полицията. Това показва, че няма доверие не само в органите на реда, а и в държавата. След като е станало всичко, е лесно да се разсъждава. Имало е сигнали, които е нямало как да доведат полицаите до квартирата на Пелов“, разясни министър Радев.   На въпрос дали Марио Панчев е бил агент на МВР, министър Радев не пожела да отговори. „Не коментирам личности, а дейности“. Той отказа да отговори дали е бил агент, защото подобни хора помагат на полицията. „Опитвам се да прочета всички мотиви на опозицията за искане на оставка и да се поправя. Посоката, която сме избрали е вярна и правим добри неща. На този пост съм само от една година. Смятам, че с всички колеги работя добре и се справяме. Служителите работят, стараят се. Сменяме хората, които не са достатъчно активни“, посочи Валентин Радев.   Той коментира и старите неразкрити случаи. \"Рано или късно правосъдието ще ги застигне. По-добре е по-рано, но е важно да се случи. Вече нямаме случаи на отвличане. Има баланс, аз го усещам. Разследванията вървят\". „Много трудно разкриваме телефонните измамници. Стават изобретателни, местят се в Румъния. Как може хората да им се доверяват. Нещо положително е, че се повишава доверието в МВР“.   „Едно от най-откритите министерства сме ние, въпреки, че сме МВР“, каза още Валентин Радев.", "date": "2018.06.12", "title": "Валентин Радев: Няма да подавам оставка, правителството ще оцелее!"}
{"url": "http://epicenter.bg/article/Karakachanov/156621/2/48", "text": "Управляващата коалиция свика извънредна пресконфернеция в парламента по повод трагичния инцидент, при който загинаха двама военни пилоти в авиобаза „Крумово“.   Председателят на парламентарната група на ГЕРБ Цветан Цветанов отговори на президента Румен Радев, който днес заяви, че управляващите са дали парите за ремонт на военната техника и за подготовката на пилотите за саниране.   „ . С всичко това, което днес се изговори се цели нажежаване на политическото напрежение и остро противопоставяне на секторните политики“, посочи Цветанов.   Той допълни, че си е помислил, че всички ще замълчат и всички отговорни институции ще отдадат почит на загиналите във вчерашния трагичен инцидент. „За голямо съжаление един такъв трагичен инцидент може да предизвика политическо противопоставяне. В тази посока преди да дадем отговор на всичко това, което беше зададено като дневен ред от опозицията и президента Радев, изказваме съболезнования на близките на загиналите пилоти“, каза Цветанов.   „Президентът Радев използва всяка една възможност, за да се позиционира чисто политически“, заяви Цветанов.   „  Това, което се случва като позиция на БСП и позиция на президента Радев го отдалечава от конституционните му правомощия да бъде обединител на нацията. Ние не знаем какво ще прави президентът Радев след четири години, когато му изтече мандата, но ние знаем, че ние отново ще носим отговорност за решенията, които трябва да се взимат. \"Обединени патриоти\" и ГЕРБ са отговорни партии, които имат своята история. Те са се явявали на всички национални избори досега и са имали възможността да получат обществената подкрепа от българските избиратели“, каза Цветанов.   Председателят на парламентарната група на ГЕРБ заяви, че от БСП нямат морално право да говорят за сектор „Сигурност“ и  .   „Когато говорим за тема сигурност, нека знаят, че те нямат никакво морално право да се изказват по тема \"Сигурност\". Когато беше първият управленски мандат на премиера „Борисов“, колко бяха отвличанията, убийствата, нивата на контрабанда, които се осъществяваха под вещото ръководство на тогавашното управление на БСП“, каза Цветанов.   Строителният министър Николай Нанков продължи атаката срещу президента по повод твърденията му, че парите са отбрана отишли за саниране. „ “, каза той.   Нанков изрази съболезнования към близките на загиналите капитани. По думите му няма по-деструктивно говорене от това на президента, което невинаги опозицията си позволява да поддържа от противопоставянето на една секторна политика за друга. „Това е отново спекулация по темата саниране“, каза Нанков. Той отчете, че за пореден път политиката за саниране е демонизирана и сатанизирана.   От своя страна   „Когато се случи трагедия като тази в Крумово, трябва да помислим какво трябва да се случи оттук нататък“, каза Каракачанов.   Според него много е лесно да се връщаме назад, тъй като всеки може да посочи виновници от 1990 г. насам. Министърът на отбраната обърна внимание, че реалната модернизация на армията е започнала в предишното правителство, а преди дни парламентът е гласувал двата проекта за модернизация на армията. „Позволете ми пред вас в Народното събрание да изразя моите съболезнование към двамата загинали в авиацията и да пожелая бързо оздравяване на офицерския кандидат, който е под лекарско наблюдение и към момента няма опасност за живота му“, каза Каракачанов.   По думите му пострадалият е контактен и това, което си спомня е, че докато е изтеглял въжето и това го е спасило, хеликоптерът е започнал да се върти. „ . От удара са загинали двамата пилоти, техникът е оцелял“, заяви Каракачанов.", "date": "2018.06.12", "title": "Цветан Цветанов: За пореден път Румен Радев доказа, че е президентът на БСП"}
{"url": "http://epicenter.bg/article/Signal-za-bomba-oprazni-Sofiyskiya-rayonen-sad-/156565/3/0", "text": "Сигнал за бомба опразни сградата на Софийския районен съд – Наказателно отделение на \"Петте кьошета” в София.  Сигналът за поставено взривно устройство в съда е подаден в 8.45 ч., съобщиха от МВР.  Обадил се е анонимен мъжки глас, който е съобщил за поставена бомба в сградата на съда.  Гражданите са евакуирани, полицията извършва проверка.  ", "date": "2018.06.12", "title": "Сигнал за бомба опразни Софийския районен съд "}
{"url": "http://epicenter.bg/article/Angelkova--Do-momenta-imame-5--spad-na-ruskite-turisti-/156571/4/0", "text": "Имаме 5% спад на руски туристи до момента, но това не е крайна цифра. Това каза министърът на туризма Николина Ангелкова пред журналисти, предаде репортер на Агенция „Фокус“. Тя прогнозира, че за целия сезон спадът от руски туристи ще е максимум 5%.  „Към момента руските записвания се движат със спад от около 5% в сравнение с миналата година, но все пак ситуацията е изключително динамична. Това, което имаме като уверение от моя колега - Олег Сафонов, ръководител на Федералната агенция по туризъм на Русия, както и по време на разговорите на премиера Борисов с президента Путин е, че България продължава да бъде в едно от първите пет места за предпочитана дестинация за руските туристи“, заяви Ангелкова. По думите й много голямо влияние върху това оказва цената. Тя даде пример с Турция, която ни конкурира.  „В момента изключително добре вървят записванията от немския пазар, от Полша, от Чехия, от Израел, Великобритания. Към момента ръстовете за лято 2018 г. се движат между 5 и 7%. Толкова очакваме да бъде и ръстът за 2018 г.“, каза Ангелкова. По думите й страната ни има добро позициониране на всички пазари, които са в топ 15 за България като туристическа дестинация.  Най-голямо търсене има в четири и петвездните хотели, които за юни и септември са запълнени на 90%, а през юли и август на 100%, добави министърът.  Тя поясни, че записването в петзвездните хотели ще бъде основна тема на форума.  „Най-голямо търсене има към четири-пет звездните хотели, които за активните месеци са запълнени почти на 90 % юни и септември и 100 % юли и август. Това на практика блокира продаването на продукт България по отношение на четири-пет звездните хотели. Това, което ще обсъдим, е възможността инвеститорите да ъпгрейднат хотелите и да повишат тяхната категория и от друга страна чисто новите инвестиции, които са стартирали от страна на големи компании. България става все по-предпочитана дестинация. Това мен ме радва, че за толкова кратко време успяхме да обърнем тренда“, заяви Ангелкова.  Тя поясни, че преди страната ни е била разпонаваема като туристическа дестинация с ниска цена и качество.  ", "date": "2018.06.12", "title": "Ангелкова: До момента имаме 5% спад на руските туристи "}
{"url": "http://epicenter.bg/article/-quot-Russkaya-planeta-quot--Orazheen-privet-ot-balgarskite--quot-bratushki-quot--/156616/11/33", "text": "Незабелязано за световните медии премина 12-та отбранително-промишлено зложение HEMUS-2018 в Пловдив. Това събитие наистина трудно може да се сравнява по мащаб с оръжейните салони в Русия, западните или арабските страни. Въпреки това, една мини-сензация на българския форум все пак се състоя.  В своето изявление заместник-министърът на икономиката на България Александър Манолев съобщи, че през 2017 г. оръжейният експорт на страната е надхвърлил 1,2 милиарда евро. За бедната полуселскостопанска българска икономика това е невероятно постижение. За сравнение, през 2017 г. най-богатата и високотехнологична Германия е продала зад граница военна продукция за 3,79 милиарда евро.  Неотдавна София се отчете за оръжейния си експорт в Регистъра на обикновените въоръжения на ООН. От документите излиза, че географията на продажбите въобще не е голяма. Рекордният експорт е бил постигнат за сметка на доставките на военна продукция в Близкия изток и САЩ.  Взривният ръст на търсенето на оръжие в Близкия изток се отбелязва в мартенския доклад на Стокхолмския институт за изследвания на проблемите на мира (SIPRI). По пресмятанията на експертите, вносът на военна продукция в региона за периода 2013–2017 г. се е увеличил със 103% в сравнение с периода 2008–2013 г. Основен купувач стана Саудитска Арабия (+225% ръст на покупките).  През миналата година София е доставила на Саудитска Арабия 145 миномета, 183 зенитни установки ЗУ-23, 9 бронетранспортьора, 8 бронирани тегача МТ-ЛБ, 1150 картечници, 25 500 автомата, 500 ръчни противотанкови гранатомета ATGL (копия на съветския РПГ-7), 770 лафетни гранатомета ATGL-H (копия на съветските СПГ-9), 140 преносими противотанкови ракетни комплекса \"Фагот\"/\"Конкурс\".  На Ирак София е продала 1080 миномета различен калибър, 400 картечници, 1959 ръчни противотанкови гранатомета ATGL, 640 лафетни противотанкови гранатомета ATGL-H.  Американски клиенти са получили 2794 картечници, 578 автомата, 1816 винтовки, 352 лафетни противотанкови гранатомета ATGL-H, 30 преносими противотанкови комплекса \"Фагот\"/\"Конкурс\" и два подстволни гранатомета UBGL.  От номенклатурата на доставките става ясно, че българската промишленост произвежда основно копия или модифицирани варианти на образци от съветско оръжие, което си създаде великолепна репутация в много регионални конфликти. Евтиното, надеждно и непретенциозно съветско въоръжение представлява основата на арсенала на някои редовни армии и на почти всички бандитски формирования в Близкия изток.  Очевидно е, че Саудитска Арабия и САЩ не купуват българска оръжейна продукция за задоволяване на собствените си нужди. Неофициалният блог Център за анализ на стратегиите и технологиите (ЦАСТ) прави аналогичен извод: \"България се превърна в един от водещите и мащабни доставчици на оръжия и боеприпаси за сирийската опозиция чрез посредничеството на Саудитска Арабия и САЩ, а също така в крупен доставчик на въоръжения и боеприпаси за правителството на Ирак.\"  \"От началото на гражданската война в Сирия българският оръжеен експорт расте непрекъснато, а българските оръжейни предприятия получават нови и все нови поръчки за оръжия и боеприпаси съветски образец от Саудитска Арабия и САЩ, които прехвърлят това въоръжение за сирийската опозиция, а също така доставя и на Ирак, който води борба с \"Ислямска държава\", се твърди в блога.  Сирийската война позлати българските оръжейници, които експлоатират богатото наследство от социалистическите времена. Показателите на оръжейния експорт на София от началото на гражданския конфликт в Сирия растат с гигантски темпове. През 2013 г. обемът на продажбите е 235 милиона евро, през 2014 г. — 404 милиона, през 2015 г. — 643 милиона, през 2016 г. — вече 1,015 милиарда евро. През 2017 г., както заяви на HEMUS-2018 Александр Манолев, експортът на оръжие достигна рекорден показател, прехвърляйки границата от 1,2 милиарда евро.  Структурата на експортните доставки на България (по данни за 2016 г.) още веднъж потвърждава тезата за това, че София продава воъръжения на спонсорите на терористите: по-миналата година Саудитска Арабия е получила въоръжения за 238,988 милиона евро, САЩ — за 100 милиона, ЕС — за 78 милиона евро, Ирак — за 259,298 милиона евро.  Като правило, българите продават повече не бойна техника, а боеприпаси (които не влизат в Регистъра на ООН). Например, през 2016 г. София е изнесла патрони и снаряди на 729 милиона евро (72% от общия обем на доставките).  Единствената от гореупоменатите страни, която не се е замесила в сътрудничество с терористите, е Ирак. През 2017 г. Багдад успя с огромни усилия да унищожи военната организация на \"Ислямска държава\". Трябва да се отбележи, че там \"българо-съветското\" оръжие изигра положителна роля.  На подкрепата на терористите с оръжие от страни от бившия социалистически лагер бяха посветени гръмки разследвания на Центъра за изследване на корупцията и организираната престъпност (The Organized Crime and Corruption Reporting Project, OCCRP). Както предполагат експертите, от Центарлна и Източна Европа \"са били отправени хиляди тонове оръжия и боеприпаси за четири страни, които са главни спонсори на бойните отряди на сирийската опозиция — Саудитска Арабия, Йордания, ОАЕ и Турция\".  За Русия участието на България в, макар и опосредствана подкрепа за тероризма, има съществено политическо и морално значение. С българско оръжие убиват не само сирийски войници, но вероятно и руски военнослужещи. По данни на министерството на отбраната на Русия, от септември 2015 г. в Сирия са загинали 93 руски граждани (бойните загуби са 43 души).  Такова положение на нещата не смущава президента на България генерал-майор Румен Радев, който разчита на продължаване на \"Турски поток\" към Европа през територията на своята страна. При това по-рано София стана една от страните, която, под натиска на Запада, погреба руския проект \"Южен поток\".  Двойнствеността на политиката на България по отношение на Русия се изразява буквално във всичко. Наистина, не трябва да се учудваме - нещата се развиха по този начин исторически. През 1877–1878 г. Русия подари на България свободата от османско иго, но през Първата световна война София застана на страната на Германия.  Сега българските власти почитат подвига на руските воини в борбата с турците и едновременно с това унищожават паметниците на съветските.    ", "date": "2018.06.12", "title": "\"Русская планета\": Оръжеен привет от българските \"братушки\" "}
{"url": "http://epicenter.bg/article/Enrike-Iglesias-se-zavrashta-u-nas-s-kontsert-prez-noemvri/156579/6/0", "text": ". Той идва у нас по повод 13-ия рожден ден на радио „Енерджи”, съобщава Нова.тв   От последното си гостуване насам Енрике издаде четири хита – „Duele El Corazon”, „Subeme La Radio”, „El Baño” и „Move To Miami”.   През ноември певецът ще гостува в София с новото си шоу „All The Hits Live”. Ще има по-богата сценография, включваща 500 квадратни метра LED стена, два пъти по-мащабни светлинни и пироефекти и два пъти по-мощен звук. От началото на 2018 г. певецът изнесе серия от концерти в цяла Западна Европа – Прага, Будапеща, Любляна, Осло, Атина, Мюнхен, Копенхаген и Лисабон. Преди седмица Иглесиас изнесе концерт и в Тел Авив. Билети за шоуто „All The Hits Live” в София влизат в продажба от сряда, 13 юни. Те ще са на цени от 69 до 109 лв. Ще бъдат пуснати и ВИП билети на цена от 159 лв. Първите 1000 билета са на промоционални цени с 10 лв. отстъпка. ", "date": "2018.06.12", "title": "Енрике Иглесиас се завръща у нас с концерт през ноември"}
{"url": "http://epicenter.bg/article/Robi-Uilyams-shte-pee-na-otkrivaneto-na-Svetovnoto-parvenstvo-po-futbol/156575/8/16", "text": "Британският певец Роби Уилямс ще пее на откриването на Световното първенство по футбол в Русия, съобщи Контактмюзик, цитирана от Новини.бг Поп звездата ще участва в празненствата, предшестващи първия мач от футболната надпревара. Той ще е между домакина Русия и Саудитска Арабия. Футболистите на двете държави ще играят на олимпийския стадион \"Лужники\" в Москва в четвъртък.  Освен че ще изпълни най-големите си хитове, Роби Уилямс ще изпее и дует с руското сопрано Аида Гарифулина.  \"Толкова съм щастлив и развълнуван да се завърна в Русия за такава уникална изява\", каза Уилямс. \"Правил съм много неща в кариерата си, но да открия световното първенство по футбол пред 80 хиляди футболни фенове на стадиона и милиони пред телевизионните екрани по целия свят, е сбъдната детска мечта\", заяви той.  Роби Уилямс е голям почитател на футбола и заклет привърженик на футболния клуб \"Порт Вейл\", отбор от родния град на певеца Стоук он Трент.  Изпълнителят на песента \"Party Like a Russian\" е и сред основателите на инициативата \"Сокър ейд\", която организира благотворителни мачове в помощ на футбола, в които едни срещу други играят футболни легенди и знаменитости. Последната футболна среща от поредицата \"Англия срещу останалия свят\" се проведе на стадиона на \"Манчестър Юнайтед\" - \"Олд Трафорд\", на 10 юни. В нея взеха участие лекоатлетите Юсейн Болт и Мо Фара, и певецът Оли Мърс.", "date": "2018.06.12", "title": "Роби Уилямс ще пее на откриването на Световното първенство по футбол"}
{"url": "http://epicenter.bg/article/Tsetsi-Krasimirova-igra-horo-s-narodna-nosiya-v-tsentara-na-Milano/156567/10/100", "text": "Манекенката Цеци Красимирова облече народна носия, за да се включи в голямо нашенско хоро в центъра на Милано, съобщава Дир.бг Цеци сподели кадри и видео от модната столица. Тя сподели кадри от подготовката за голямото събитие. Красимирова се снима и с най-малката участничка в \"Събор на Мегдана на Другата България\", която също бе пременена с традиционни дрехи.   Цеци живее в Барселона. Преди време тя сподели, че ще остане в Испания поне докато дъщеря ѝ Джудит завърши образованието си, а след това вероятно ще напусне Европа и ще замине за Азия.", "date": "2018.06.12", "title": "Цеци Красимирова игра хоро с народна носия в центъра на Милано"}
{"url": "http://epicenter.bg/article/Sindi-Kroford-prodade-kashta-v-Malibu-za-desetki-milioni/156568/10/100", "text": "продадоха а, съобщи сп. \"Хелоу\", цитирано от Дарик. Колкото и невероятна да изглежда сумата, т , която семейството е искало за крайбрежния имот. Къщата е с  Дворът й е    Синди Крофорд показа имота си в Малибу в интервю за сп. \"Вог\" миналата година.  но е реновирана напълно. Има  а, както и  Стаите са в неутрални тонове, с дървени декорации.", "date": "2018.06.12", "title": "Синди Крофорд продаде къща в Малибу за десетки милиони"}
{"url": "http://epicenter.bg/article/Sinat-na-Fara-Foset-obvinen-v-nyakolko-opita-za-ubiystvo/156574/10/99", "text": "Синът на филмовите звезди Фара Фосет и Райън О\"Нийл - Редмънд, бе обвинен в опит за убийство. Полицията разкрива, че 33-годишният мъж е нападнал няколко непознати в Лос Анджелис. Той дори е  , само за да го гледа как се мъчи. Три часа по-късно оставил друга предполагаема жертва да лежи в локва кръв, след като го  , в шията и горната част на тялото, съобщават от MissBloom. Твърди се, че е извършил общо пет случайни атаки между 2 и 5 май тази година.   Впоследствие полицията открива, че става дума за Редмънд. Той първоначално е бил арестуван по подозрение, че е ограбил магазин в Санта Моника, заплашвайки персонала с нож на 8 май.   , се казва в изявление на полицейското управление в Лос Анджелис.   Това не е първия му досег с властите, но проблемите му бяха предимно заради притежание на наркотици. След смъртта на майка си през 2009 г. обаче той започна да затъва все повече.", "date": "2018.06.12", "title": "Синът на Фара Фосет обвинен в няколко опита за убийство"}
{"url": "http://epicenter.bg/article/Borisov-se-sreshtna-v-Izmir-s-turskiya-si-kolega-Binali-Yaldaram--VIDEO-/156573/2/0", "text": "\"Дори и от различни религи, трябва да живеем в мир заради народите си. Заради това аз на всички срещи по Западните Бакани повтарям думата \"мир\".\" Това заяви премиерът Бойко Борисов по време на срещата си с турския си колега Бинали Йълдъръм в Измир. Водената от министър-председателя делегация пристигна за откриването на Трансанадолския газопровод ТАНАП по лична покана на турския премиер.  Двата министър-председатели със задоволство отбелязаха отношенията на толерантност и уважение между българи и мюсюлмани и в двете държави и дадоха за пример храма \"Св. Стефан\" в Истанбул, който беше реставриран основно със средства на турската държава. Както и ръста в икономическите отношения между двете държави, като оцениха туризма като много добър.  Борисов разказа на колегата си, че по време на визитата му в Москва руският президент Владимир Путин го е информирал за разговорите си с турския държавен глава Ердоган за отклонението на \"Турски поток\" към България. Двамата премиери обсъдиха и интерконектора, който в момента се строи и може да бъде открит още до края на юни.  \"Разширяването на газопровода до Турция в участъка между компресорната станция \"Лозенец\" и очистното съоръжение Недялско е ключов за развитието на съществуваща междусистемна свързаност между България и Турция\", заяви премиерът. Той уточни, че са изпълнени всички строително-монтажни работи, предстои въвеждането в експлоатация.  С изграждането на лупинга ще се увеличи въмзможността за транзитиране на природен газ от България към Турция от 14 млрд. куб. м. годишно до 15,7 млрд. куб. м. Наред с това ще може да се транзитира природен газ и в реверсивна посока - от Турция към България.  \"Отношенията между България и Турция са специални, ние сме пример за добри съседи, които си помагат и се уважават\", подчерта турският премиер. Йълдъръм изказа съболезнования за загиналите снощи пилоти на военния хеликоптер Ми-17.  Турският премиер благодари на българския си колега за политиката ни по мигрантския проблем. Той отбеляза, че и миналата година на рождения си ден Борисов е бил в Турция. \"Сега си тук един ден по-рано, но бъди здрав, Бойко\", приятелски се обърна към него Йълдъръм. Стана ясно, че той е приготвил ваза за подарък на българския си колега по повод личния му празник. Йълдъръм разказа на Борисов, че е избран от Измир и му обясни как е правил предизборна кампания.  Срещата в Измир е в отговор на поканата на министър-председателя на Турция Борисов да бъде гост на церемонията за откриването на трансанадолския газопровод ТАНАП. Премиерът Борисов подчерта пред колегата си, че министърът на икономиката ще остане за официалното откриване, докато останалата част от делегацията ще отпътува за Израел. ТРАНСАНАДОЛСКИ ГАЗОПРОВОД (TANAP)  На 12 юни 2018 г. в турския град Ескишехир е планирана церемонията по влизане в експлоатация на Трансанадолския газопровод (TANAP). В момента е изградена и загазена отсечката на TANAP от турско-грузинската граница до гр. Ескишехир (близо до Бурса). По този начин след 12 юни 2018 г. първият газ от Втората фаза на находището Шах Дениз 2 (Азербайджан) ще започне да се доставя за турския газов пазар и основно за индустриализираната западна част на Турция (Бурса, Измир, Истанбул и др.).  Отсечката на TANAP от гр. Ескишехир до турско-гръцка граница (гр. Кипи) в момента се изгражда. Строителните дейности са изпълнени на 80%, като включително се изгражда и подводната част - преходът през Дарданелите. Тази отсечка на TANAP ще осигурява транзита на азербайджанския природен газ за подаването му в Трансадриатическия газопровод (TAP), т. е. за европейския газов пазар. Отсечката е предвидена да влезе в експлоатация координирано с TAP, т.е. в началото на 2020 г.  Съгласно подписания договор Консорциумът Шах Дениз ще доставя за турския газов пазар 6 млрд. куб. м./год. от планирания добив от 16 млрд. куб. м./год. от Втората фаза на находището Шах Дениз 2. Останалите 10 млрд. куб. м./годишно от Втората фаза на находището Шах Дениз 2 ще бъдат транзитирани по TANAP и TAP за европейския пазар, съответно за:  Гърция (1 млрд. куб. м./год.),  България (през интерконектора Гърция-България - 1 млрд. куб.м./год.)  Италия (8 млрд. куб.м./год.)  От Първата фаза на находището Шах Дениз Азербайджан доставя от близо 10 години за турския газов пазар в обеми до 6,6 млрд. куб. м./год.  Газопроводът TANAP е част от Южния газов коридор, който укрепва енергийната сигурност на Европа и който се явява четвърти коридор за пренос на природен газ към Европа.  България е неразделна част от развитието на Южния газов коридор чрез проектите си за интерконектори Гърция - България (IGB) и Турция – България (ITB). Двата интерконектора чрез българската национална газопреносна система и интерконекторите с Румъния и Сърбия ще осигурят достъпа до Южния газов коридор и на другите страни от региона на Югоизточна и Централна Европа.  С геостратегическо значение за диверсификацията на доставките за България и региона на Югоизточна и Централна Европа е газовият интерконектор Гърция-България (IGB). Проектът IGB e и ключовото звено за реализация на инициативата на Гърция, България, Румъния и Унгария за изграждане „Вертикален газов коридор“ за доставки от Юг към Север.  Това на практика е газов коридор, започващ от Азербайджанския шелф в Каспийско море през Грузия, Турция, Гърция, (с отклонение от Гърция към България през IGB). Дължината на трасето на ЮГК надхвърля 3500 км газопреносна инфраструктура, която се реализира с различни формати и компании-участници.  РАЗШИРЕНИЕ НА ГАЗОПРЕНОСНАТА МРЕЖА НА БУЛГАРТРАНСГАЗ КЪМ БЪЛГАРО-ТУРСКАТА ГРАНИЦА  Разширяването на газопровода за Турция в участъка между компресорна станция (КС) „Лозенец” и очистно съоръжение (ОС) „Недялско” е ключов за развитието на съществуващата междусистемна свързаност между България и Турция.  Изграждането на 20-километровата газопроводна отсечка в участъка КС „Лозенец” – ОС „Недялско” е пряко свързано с повишаване на сигурността на преносната система на „Булгартрансгаз” ЕАД и осигурява възможност за пренос на допълнителни количества газ по транзитния газопровод в участъка между КС „Лозенец” и българо-турска граница.  Изпълнени са всички строително–монтажни работи, проведени са необходимите изпитания и за строежа, предстои въвеждането на строежа в експлоатация през м. юни 2018 г. С изграждането на лупинга ще се увеличи възможността за транзитиране на природен газ от България към Турция от 14 млрд. куб. м. до 15,7 млрд. куб. м. годишно. Наред с това ще може да се транзитира природен газ и в реверсивна посока - от Турция към България.  ", "date": "2018.06.12", "title": "Борисов в Измир: Дори и от различни религии, трябва да живеем в мир заради народите си (ВИДЕО)"}
{"url": "http://epicenter.bg/article/Ministarat-na-otbranata-e-izdal-zapoved-za-razsledvane-na-prichinite-za-padaneto-na-Mi-17/156576/2/0", "text": "Министърът на отбраната Красимир Каракачанов е издал заповед специализирана структура на Военна полиция да разследва снощния инцидент с вертолет Ми-17. Процесуално-следствените действия за разкриване на причините за авиационното произшествие ще се извършат съвместно с военната прокуратура.  Около 20.30 часа снощи при изпълнение на тренировъчен полет вертолет Ми-17 от 24-а авиобаза Крумово губи височина и пада от около 30 м. При катастрофата загинаха командирът на екипажа капитан Пламен Пантилеев и вторият пилот капитан Стоян Неделчев. Бордният техник офицерски кандидат Алексей Каменов бе ранен. Оказана му е медицинска помощ в УМБАЛ „Св. Георги” – Пловдив и е транспортиран до Военномедицинска академия – София. Състоянието му е стабилно, той е в съзнание и контактен.   е бил командир на авиационно звено във военно формирование 32 040 - Крумово. Във Въоръжените сили служи от 1994 г. Роден е на 14 юни 1970 г. в гр. Бяла, област Русе. Завършил е висше образование във ВНВВУ „Георги Бенковски“ - Долна Митрополия през 1994 г. със специалност „летец-пилот“ за Военновъздушните сили (ВВС) на вертолет. Летец-пилот ІІ клас с над 600 летателни часа. Летял е на L-29, Bell 206 и Ми-17. Награждаван е многократно от командирите си със служебна благодарност и от началника на отбраната. Женен с две деца.   е бил щурман на вертолет в авиационно звено на военно формирование 32 040 - Крумово. Във Въоръжените сили служи от 1997 г. Роден е на 31 януари 1973 г. в гр. Елхово. Завършил е ВВВУ „Георги Бенковски“ – Долна Митрополия през 1997 г. със специалност „летец – пилот“ на вертолет. Летец-пилот ІІІ клас с над 500 летателни часа. Летял е на Ми-2, Ми-8 и Ми-17. Награждаван е многократно със служебна благодарност. Женен с две деца.  , бордният техник на катастрофиралия вертолет Ми-17, е единственият оцелял от тричленния екипаж. Той е напуснал сам падналия хеликоптер и е вървял стотина метра. Има фрактура на глезена и счупени ребра. Настанен е във ВМА.   ", "date": "2018.06.12", "title": "Министърът на отбраната е издал заповед за разследване на причините за падането на Ми-17"}
{"url": "http://epicenter.bg/article/Ninova-pred-oblastnite-lideri-na-BSP--Viziyata-ni-za-Balgariya-tryabva-da-stigne-do-vseki-balgarin/156577/2/0", "text": "Ръководството на БСП събра всички областни председатели, за да обсъдят подготовката за националното съвещание на 21 юли, на което ще се представи визията  за развитието на България, съобщиха от пресцентъра на партията.   \"След 21- ви нашето виждане за пътя на България и българския народ, трябва да стигне до хората във вашите области и общини. Нека всеки чуе, осмисли нашите и предложи своите идеи. Правим много стегната организация за обсъждания в цялата страна. Всеки българин, готов да даде свои предложения в тази визия, е добре дошъл. През септември ще обобщим дискусиите и ще подготвим окончателния вариант\", заяви Корнелия Нинова.   Областните председатели заявиха готовност да мобилизират структурите по места за представяне на алтернативата и търсене на обществена подкрепа.", "date": "2018.06.12", "title": "Нинова пред областните лидери на БСП: Визията ни за България трябва да стигне до всеки българин"}
{"url": "http://epicenter.bg/article/Prezidentat-Rumen-Radev-shte-poseti-postradaliya-borden-tehnik-vav-VMA/156578/2/0", "text": "Държавният глава Румен Радев ще посети днес Военномедицинска академия – София, където ще се запознае със състоянието и ще разговаря с офицерския кандидат Алексей Каменов. Това съобщиха от прессекретариата на държавния глава.   Алексей Каменов е бордният техник на вертолета Ми-17, който беше ранен при трагичното произшествие снощи в авиобаза „Крумово“.  ", "date": "2018.06.12", "title": "Президентът Румен Радев ще посети пострадалия борден техник във ВМА"}
{"url": "http://epicenter.bg/article/Vitseprezidentat--Patyat-na-Bryuksel-kam-Zapadnite-Balkani-minava-prez-Balgariya/156580/2/0", "text": " „Пътят на Брюксел към Западните Балкани минава през България, минава през българските общности в региона, те са най-естественият посредник в тези отношения – добре познават ситуацията в тези страни, ценни са експертизата и съветите им.“ Това заяви вицепрезидентът Илияна Йотова при откриването на Международната конференция „Българските общности в Западните Балкани – ключов фактор в процеса на присъединяване на страните към ЕС“, съобщиха от прессекретариатът на президента. Форумът се проведе в София, на него участваха представители на българските общности от Република Македония, Албания, Сърбия и Косово.   „Между София и Брюксел не бива да остават забравени територии, тук, в тази част на Европа. Защото, вие, уважаеми сънародници, не живеете в покрайнините, а в един от най-старите и богати на държавност и култура региони на Европа“, отбеляза Илияна Йотова.   Като голям пропуск на Българското европредседателство бе посочено отсъствието от неговата програма на българите в чужбина. Те, представителите на българските общности от тези страни, трябваше да бъдат част от подготвителните инициативи за срещата на върха ЕС-Западни Балкани. Вицепрезидентът анализира резултатите от форума, като отбеляза, че предварителните очаквания са били далеч по-големи. „Изключително важно е България да запази водещата си роля в процеса на евроинтеграция на страните от Западните Балкани и тази политика да бъде продължена и от следващите председателства“, подчерта Илияна Йотова.   Вицепрезидентът посочи необходимостта от участие на българските общности в дискусията за изграждане на цялостна, подредена и съзнателна политика за сънародниците ни в чужбина, която в момента липсва. „Защото тази политика се прави не само за българите извън територията на страната, но заедно с всички вас за вашите и на родината интереси“, обърна се към сънародниците ни Илияна Йотова. Вицепрезидентът е убедена, че с общите усилия на всички институции, ангажирани с темата за българите в чужбина, могат да се постигнат добри резултати.   Според Илияна Йотова има много неизползвани възможности, които дават местните национални законодателства на българите, признати за малцинство. „Бяхме по-активни до признаването на българското малцинство в Албания, отколкото от решението досега“, отбеляза вицепрезидентът.   Илияна Йотова открои основните проблеми, споделени й при срещите с представители на българските исторически диаспори. Общ за всички е липсата на постоянен контакт между тях и българската държава.   „Ако съществува целенасочена политика на българската държава към сънародниците ни навън, тя е в сферата на образованието и културата. Но и там има какво още да постигнем“, подчерта вицепрезидентът.   „Проблемът с тромавата процедура по получаване на българско гражданство изисква промяна в най-малко три закона“, отбеляза Илияна Йотова. „Българският документ за самоличност не е достатъчен да бъдеш пълноценен български гражданин. Българското самосъзнание, съхранявано и предавано на поколенията, доброто владеене на български език са принципи, които неизменно следвам при даването на български паспорт“, подчерта вицепрезидентът.   В ход е експертната работа по реализацията на една отколешна идея – създаването на Български културен институт. С негова помощ ще се решават голяма част от трудностите пред българите в чужбина – от езиковите квалификации до лекторатите по български език, от разпространението на българската култура до бизнес контактите.   Продължава работата върху нелеката задача по изграждане на интернет платформа, която да бъде връзката между българите зад граница с родината и помежду им. Идеята среща широко одобрение сред сънародниците ни навън.", "date": "2018.06.12", "title": "Вицепрезидентът: Пътят на Брюксел към Западните Балкани минава през България"}
{"url": "http://epicenter.bg/article/Ucheni-i-obshtestvenitsi-shte-uchastvat-v-konferentsiya-po-povod-istoricheskite-sabitiya-ot-1968-g-/156583/2/0", "text": "Центърът за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно-информационен център, организират конференция на тема: „1968 – ГОДИНАТА, КОЯТО ПРОМЕНИ СВЕТА”.   Тя ще се проведе на 13 юни, сряда от 10 ч.  в Руския културно–информационен център в София, ул. Шипка №34, зала 305. Конференцията е посветена на революционните събития, социалните движения, протестите и демонстрациите в света, случили се през 1968 г., както и тяхното отражение върху политическите и социално – икономическите процеси в различни точки на планетата.   В нея ще вземат участие водещи български учени и общественици. Събитието е открито за медиите.", "date": "2018.06.12", "title": "Учени и общественици ще участват в конференция по повод историческите събития от 1968 г."}
{"url": "http://epicenter.bg/article/--quot-Rayanear-quot--/156585/2/0", "text": "Анулиран полет на \"Райънеър\" остави 200 пътници блокирани на летище \"Шонефелд\" в Берлин. Полетът е бил до София на 10 юни в 15:30 ч.   По първоначални данни причината за отмяна на полета е била лошото време. Всички пътници са били свалени от самолета с обещанието, че след два часа полетът ще бъде осъществен. След като са се върнали в чакалнята на летището, пасажерите обаче установили, че полетът им е анулиран.   От \"Райънеър\" са им предложили полети до различни летища, но без връзки за София.       \"   ", "date": "2018.06.12", "title": "\"Райънеър\" изпрати до Епицентър.бг официалната си позиция относно анулирания полет до София"}
{"url": "http://epicenter.bg/article/Yotova--Za-men-priemaneto-na-Istanbulskata-konventsiya-y-e-neshto-kato-kraya-na-tsivilizatsiyata/156586/2/0", "text": "Натиск има в световен мащаб. Много се радвам, че БСП бяха много единни и застанаха зад лидера си Корнелия Нинова да сме срещу приемането на Истанбулската конвенция”. Това заяви в Нова телевизия депутатът от БСП Нона Йотова.   „За мен приемането на тази конвенция е нещо като края на цивилизацията. Не мога да кажа, че съм религиозна, но съм дълбоко вярваща и съм убедена, че онзи висш разум, който ни е създал, ни е създал така да бъдем мъже и жени. Все пак животът се ражда от това”, коментира Йотова.   Що се отнася до насилието над жените, тя заяви, че БСП са внесли предложение случаите на домашно насилие да се гледат не от частен, а от общ характер, а това предложение е било прието в Народното събрание.   Нона Йотова коментира и фолкпевицата Антонина и песента й по стихове на Вапцаров. „Това беше умишлена провокация. Това е една не много известна певица, която иска да предизвика интерес чрез скандал. Когато изслушах песента се почувствах така, сякаш са наранили мой близък човек. Стана ми толкова обидно и дори се разплаках”, заяви Йотова.   Певицата за първи път прочете публично писмо, което е адресирано до министъра на културата и е написано заедно с племенницата на Никола Вапцаров – Мая Вапцарова.   \"От 24 май до днес очаквахме намесата по отношение на клипа и чалгата, създадени по едно от най-красивите стихотворения на Никола Вапцаров „Прощално”. Някои медии смело си позволиха с тази вулгарност да поздравят България на най-светлия празник, който ни остана. Изправени сме пред една огромна културна катастрофа, която заплашва с унищожение българската идентичност. Не усещате ли миризмата на войната, в която няма партии - няма сини, зелени, червени? Днес войната се води от мутро-цивилизацията, която смело навлиза и се идентифицира със световната и човешка ценността система. Не усетихте ли, че тази долнопробна чалга е първият терористичен акт срещу българската култура, но не и последният? Нима една промяна на обществения ред би могла да унищожи човешкия дух, който е в основата на световния прогрес, на развитието на изкуствения интелект? Единствено изкуството, ако оцелее, може да открие път или по-скоро да стигне до идеята за спасение”, пише в писмото.   По думите й Министерството на културата може по съдебен ред да поиска премахването от интернет платформите на песента на Антонина.", "date": "2018.06.12", "title": "Йотова: За мен приемането на Истанбулската конвенция е нещо като края на цивилизацията"}
{"url": "http://epicenter.bg/article/Karakachanov--Prichinata-za-katastrofata-e-avariya-v-opashniya-vint/156587/2/0", "text": "Нальотът на падналия Ми-17 вчера е бил над 3 часа, нямало е признаци за повреда, според мен причината е авария в опашния винт. Това каза военният министър Красимир Каракачанов, след като посети във ВМА ранения борден техник Алексей Каменов, оцелял при трагичното произшествие снощи в авиобаза „Крумово“.   Каракачанов уточни, че с падналия хеликоптер в деня на инцидента са летели няколко екипажа. „Не става въпрос за специални умения, двамата пилоти са опитни. Хеликоптерът не е изпълнявал някакви сложни управления, за да допуснем неподготвеност, нетренираност на пилота или грешка от негова страна“, обясни той, цитиран от \"Фокус\".   „Според мен опашният винт е причината. Там е станала някаква авария. Но хеликоптерът е бил в изправност. Преди инцидента хеликоптерът със същия екипаж е бил поне половин час във въздуха. За деня нальотът на хеликоптера е над 3 часа, за вчерашния. Тоест хеликоптера не е дал никакви признаци да има някаква повреда, която е довела до това“, каза Каракачанов.", "date": "2018.06.12", "title": "Каракачанов: Причината за катастрофата е авария в опашния винт"}
{"url": "http://epicenter.bg/article/Borisov--Biser-Petkov-ostava-kato-ministar--tryabva-da-se-svarshi-rabota-/156591/2/0", "text": "Социалният министър Бисер Петков остава. Това заяви премиерът Бойко Борисов на спешен брифинг преди да отлети от Измир за Израел. Той е говорил с министъра в оставка по телефона днес сутринта. Изненадващото си решение премиерът мотивира с факта, че протестиращите майки на деца с увреждания са заявили, че имат добър диалог с него и са постигнали съгласие.  Премиерът отбеляза, че вчера министър Петков му е казал, че за да бъдат изпълнени исканията на протестиращите, са необходими 300 млн. лева.   \"Една госпожа по Нова тв говори сутринта и се смееше и не знаеше какво казва\", каза още тя. \"Оставям го да продължава да си изпълнява ангажиментите, да видим дали ще се продължи с палатковия лагер\", допълни той.  \"Не мога да разбера, аз видях тази жена - едната по БНТ каза \"не знам защо сменят министъра, след като няма да има от утре палаткови лагери\". Чудесно! Министърът остава. Връщаме една стъпка назад, възложил съм му днес да ги събере всичките, действително ли става въпрос за повече пари\", каза още Борисов.   \"Бисер Петков се справя добре, но факт е, че в тази сфера има палатков след палатков лагер - не мога да го гледам това. Не му давам срок, ще видим в следващите дни\", добави още премиерът, видимо притеснен от продължаващите протести на майките. \"Ето оставям един комуникационен канал, ако може да се постигне съгласие - прекрасно. Ето сега продължете да работите и решете въпроса. Вчера го попитах как ще се справи със ситуацията, а той ми каза, че трябват 300 милиона. Госпожа Манолова каза, че не трябват повече пари\", заяви премиерът.   „Вчера водихме едно дълго съвещание със социалния министър, с финансовия, здравния и зададох елементарния въпрос: Как, при положение че с 80 милиона повече от бюджета на данъкоплатците са дадени тази година, има това недоволство и всеки ден с един повече с палаткови лагери? Социалният министър ми заяви, че не може да се оправи с тях, защото исканията им са такива, че са необходими по 300 милиона повече на година”, поясни Борисов.  „Щом казват, че дори не става въпрос и за пари, да седнат и да направят така, че тази тема да ми се махне от главата и на мен, и на всички вас”, отбеляза премиерът.  „Тези палаткови лагери стоят от седмици и досега не съм чул някой да каже: Този министър ще ни реши въпроса. А това, че лагерите ставаха все повече, означава, че не го решава. Искам да видя сега откъде идва тази задача към тях”, допълни Борисов.   \"Искат го - ето, да свършат необходимата работа. Всички сме добронамерени да се реши въпросът и всички да са доволни\", категоричен бе Борисов.  ", "date": "2018.06.12", "title": "Премиерът: Бисер Петков остава социален министър, трябва да се свърши работа! (ВИДЕО)"}
{"url": "http://epicenter.bg/article/Rumen-Radev/156590/2/0", "text": "Изказвам моите съболезнования на близките и на колегите на загиналите летци капитан Неделчев и капитан Пантелеев. Важно е, че Алексей Каменов е в добро, стабилно състояние, той е човек със силен дух. Разбира се тук е при най-добрите специалисти тези от ВМА.   Това заяви пред журналисти президентът Румен Радев, който заедно с министъра на отбраната Красимир Каракачанов посети Военномедицинска академия, където е настанен бордният техник на катастрофиралия снощи военен вертолет Ми-17 - офицерски кандидат Алексей Каменов.   На въпрос защо се е стигнало до инцидента, държавният глава отговори: \"Имам дългогодишен опит в тази материя и преди заключенията на разследващите, не бих спекулирал по тази тема\". \"Това е една голяма трагедия и аз призовавам да няма политически спекулации по нея, защото не е морално. Но нека не забравяме, че от утре останалите ще продължават да летят и ще продължават да бъдат в кабините на земята в морето и ние сме длъжни да продължаваме да настояваме за решаването на проблемите. Многократно през годините аз алармирах, че ще стигнем до това положение да загиват летци. За по-малко от една година за втори път загиват летци. Три съвета - Консултативен съвет направихме специално за Българската армия, нещо да се промени?\", допълни Румен Радев.   По думите му, министър Каракачанов е поставен в едни политически, финансови и правни рамки, от които той повече от това не може да направи. \"Решаването на тези проблеми иска държавническо отговорно мислене и адекватни действия. Както виждате мнозинството прекрати ютализационните процеси в Българската армия, върна ги в изходна точка, предвидените за тези проекти стотици милиони къде изтекоха? Вместо да отиват за ремонт на техника въоръжение, за подготовка, те пак отидоха за саниране. Отдалечаваме се от възможностите, които трябва да имаме. Рискът от тези политически решения ги носят военните. За това казвам, че лобизмът убива. Крайно време е да се потърси отговорност от онези политици, които преследвайки користни политически интереси със своите решения излагат на риск живота и здравето на нашите военнослужещи\", каза още президентът.   Румен Радев подчерта, че за съжаление това не се случва за първи път. Той допълни, че психологическата обстановка в армията е много тежка, но това са хора, които са се посветили на тази професия и са осъзнали, че трябва да изпълняват задълженията си най-отговорно.   \"Аз вярвам, че те ще намерят сили и отново ще работят за своя народ, нека политиците се поучат от тях\", каза Радев. Той каза още, че е познавал загиналите пилоти.   По думите му, новите проекти ще бъдат забавени с около две години и ще има нови цени на придобиване и ще се види от офертите, които ще получим, което означава повече средства, вложени в стара техника. Държавният глава подкрепи искането на Каракачанов ремонтите да бъдат без обществени поръчки, тъй като така те ще бъдат осъществени по-бързо.", "date": "2018.06.12", "title": "Радев: Вместо да дадат предвидените пари за ремонт на военната техника, те отидоха за саниране"}
{"url": "http://epicenter.bg/article/Donald-Tramp-kam-Kim-Chen-un--Shte-imame-strahotni-otnosheniya/156548/7/0", "text": "„Предстоят страхотни разговори и, убеден съм, огромен успех. Ще имаме страхотни отношения, нямам съмнение!“ – това каза американският президент Доналд Тръмп в началото на историческата си среща със севернокорейския лидер Ким Чен-ун в Сингапур, съобщават световните агенции.   Това са първи разговори в подобен формат, като САЩ и КНДР технически все още не са приключили Корейската война (1950 г. – 1953 г.), за която няма подписан мирен договор.   Преди няколко месеца Вашингтон и Пхенян бяха пред война заради ядрените опити на комунистическата страна, като Тръмп и Ким си разменяха задочно обиди. Даже и в навечерието на срещата на няколко пъти имаше риск от пропадане на цялата инициатива.   „Достигането до тук не беше лесно. Старите предразсъдъци и практики бяха пречка по пътя ни напред, но ние ги преодоляхме и ето ни тук сега“, заяви на свой ред Ким Чен-ун.   Двамата лидери си стиснаха ръцете пред камерите и бързо първоначалното напрежение при пристигането им поне привидно спадна. Тръмп и Ким проведоха 48-минутен разговор само с участието на преводачите си, след който към преговорите за ядрено разоръжаване се присъединиха и екипите им.   От американска страна участват държавният секретар Майк Помпео, президентският съветник по въпросите на националната сигурност Джон Болтън и началникът на канцеларията на Белия дом Джон Кели. Северна Корея е представена от министъра на външните работи И Йон-хо и от директора на департамента за Северна Америка във външното министерство Цой Сон-хи.", "date": "2018.06.12", "title": "Доналд Тръмп към Ким Чен-ун: Ще имаме страхотни отношения"}
{"url": "http://epicenter.bg/article/Vashington-nalozhi-sanktsii-na-ruski-biznesmeni-zaradi-kiberataki/156558/7/0", "text": "Администрацията на американския президент Доналд Тръмп наложи санкции на руски бизнесмени и фирми за извършване на кибератаки и подпомагане на руската армия и разузнаване с други злонамерени действия, предаде Асошиейтед прес. Финансовото министерство на САЩ заяви, че санкционира пет руски фирми и трима техни ръководни кадри съгласно приет миналата година закон и президентски указ за наказване на опитите за проникване в американски компютърни системи. Санкциите включват замразяване на авоари, които са под юрисдикцията на САЩ, и забрана на американски лица да работят със санкционираните. Санкциите са в отговор на редица кибератаки, включително миналогодишната атака \"НотПетя\", както и заради прониквания в енергийната мрежа на САЩ и в глобални мрежови инфраструктури. Санкционираните компании са Диджитал секюрити с офиси в Москва и Санкт Петербург и филиалите й ЕРПСкан и Ембеди, които имат офиси в Русия, Европа и Израел, както и Института за квантови научни изследвания с офиси в Москва и Санкт Петербург и Дайвтекносървисиз от Санкт Петербург. Санкционираните физически лица са Александър Лвович Трибун, Олег Сергеевич Чириков и Владимир Яковлевич Кагански, които работят за Дайвтекносървисиз. Според финансовото министерство на САЩ Диджитал секюрити е предоставила материална и техническа помощ на на руската Федерална служба за сигурност, а Дайвтекносървисиз е осигурила подводна екипировка и системи за гмуркане, включително подводница на руски правителствени служби за следене и прехващане на информация от подводните кабели на морското дъно, по които минава по-голямата част от телекомуникационните данни в света. ", "date": "2018.06.12", "title": "Вашингтон наложи санкции на руски бизнесмени заради кибератаки"}
{"url": "http://epicenter.bg/article/Visshiyat-ikonomicheskiya-savetnik-na-Tramp-poluchi-sardechen-udar/156562/7/0", "text": "Висшият икономическия съветник на Белия дом Лари Кудлоу е в добро състояние в болница във Вашингтон, след като получи сърдечен удар във вторник, заяви говорителката на Белия дом Сара Сандър във вторник, предава Reuters, цитирана от „Фокус“.   Малко преди срещата си с Ким Чен-ун, Доналд Тръмп съобщи в социалната мрежа „Туитър“, че Лари Кудлоу е получил сърдечен удар.   Сандърс, която пътува с президента, заяви пред репортери, че Кудлоу е „в добро състояние“ и „се справя добре“.", "date": "2018.06.12", "title": "Висшият икономическия съветник на Тръмп получи сърдечен удар"}
{"url": "http://epicenter.bg/article/Aziatski-medii-za-sreshtata-Donald-Tramp---Kim-Chen-un---istoricheska-vazmozhnost-za-mir/156564/7/0", "text": "Ръкостискането между президента на САЩ Доналд Тръмп и лидера на Северна Корея Ким Чен-ун на сингапурския остров Сентоса във вторник, беше обикновен, но исторически момент, който беше предаван на живо от медиите в цяла Азия, пише сингапурският вестник The Strait Times.   Много от медиите похвалиха срещата като първата стъпка по пътя към ядрено разоръжаване и мирен корейски полуостров, наричайки я историческа възможност и забележително постижение.   В Китай, държавната информационна агенция „Xinhua“ заяви в коментар, че пътят напред е „неравен и изискващ търпение и мъдрост“.   „Първата стъпка винаги е най-трудна. Докато Пхенян и Вашингтон направиха смели решения да проведат среща на върха, е важно разговорите да продължат и заинтересованите страни да допринесат към преговорния процес“, заяви агенцията.   Хонгконгският „Ta Kung Pao“ също нарече срещата забележително постижение, имайки предвид десетилетията на враждебност между двете страни.   „Решаването на севернокорейския ядрен въпрос няма да се случи с един удар, но срещата между Тръмп и Ким може да бъде началото на поредица от сериозни разговори. Надяваме се, че срещата ще успее да изпрати позитивни сигнали върху тези въпроси и ще придвижи мирния процес на корейския полуостров до ново равнище“, пише хонгконгският вестник.   Други китайски медии, включително държавната телевизия „CCTV“, „People’s Daily“ и “China News Service“, като много други, покриха събитието на живо излъчвайки кадри от историческата среща на телевизори и компютърни екрани.   В Южна Корея, информационната агенция „Yonhap“ заяви, че срещата е била „историческа възможност за мирен завършек на севернокорейската ядрена заплаха“, и че сигурността в Сингапур е била „непромукаема“.   Вестникът „The Korea Times“ отбеляза, че срещата между Тръмп и Ким е била „първият разговор на маса между лидерите на съперниците от корейската война и кулминацията на продължилите с месеци дипломатически усилия“‘.   „JoongAng Ilbo“, голям корейски всекидневник, заяви че „срещата на века“ има възможността да „павира пътя към формален край на корейската война от 1950-1953 година“.   В Япония, всички местни новинарски канали – включително телевизиите „NHK“, „Asahi“ и „TBS“ – предаваха на живо срещата, включвайки се около 9:00 часа местно време (8:00 часа сингапурско време).   Филипинският всекидневник „Daily Inquirer“ също прихвана живото предаване на The Straits Times.   Междувременно, севернокорейската централна информационна агенция обърна специално внимание на изненадващата нощна обиколка на Ким Чен-ун в Сингапур в понеделник.      ", "date": "2018.06.12", "title": "Азиатски медии за срещата Доналд Тръмп - Ким Чен-ун - историческа възможност за мир"}
{"url": "http://epicenter.bg/article/Vesela-Cherneva--Rakostiskaneto-mezhdu-Tramp-i-Kim-e-po-vazhno-ot-podpisa-na-obshtiya-dokument/156572/7/0", "text": "„Ръкостискането е по-важно от подписа на общия документ. Това ръкостискане и за двамата лидери беше заветна мечта. Вече трети севернокорейски лидер се опитва да направи такава среща и такава снимка и Ким Чен-ун успя. А за Доналд Тръмп това е част от предизборните му обещания. Така че, независимо какво се включва в декларацията, самото ръкостискане и снимка бяха голям пробив и направи срещата историческа”. С тези думи коментира в студиото на „Здравей, България” Весела Чернева от Европейския съвет за външна политика срещата между Доналд Тръмп и Ким Чен-ун.   Тя маркира най-важните акценти в срещата между лидерите на САЩ и Северна Корея.   „По отношение на интересите на Северна Корея, Ким Чен-ун иска преди всичко гаранции за себе си и за своя режим. Това означава да не бъде атакуван, както и да не бъдат използвани регионалните съюзници на САЩ в Азия, като от тях основно Япония и Южна Корея. Най-вече това, което Ким Чен-ун иска, е да бъде уважаван. Тръмп от своя страна поиска на срещата ядрено разоръжаване”, каза още Весела Чернева.", "date": "2018.06.12", "title": "Весела Чернева: Ръкостискането между Тръмп и Ким е по-важно от подписа на общия документ"}
{"url": "http://epicenter.bg/article/Rumyana-Arnaudova-za-padnaliya-Mi-17--Veroyatno-se-kasae-za-tehnicheski-problem/156551/2/0", "text": "\"Към настоящия момент продължават действията по разследването, ръководено от Военно-окръжна прокуратура. Колегите снощи бяха на място и извършваха оглед. Към този час можем да съобщим, че няма данни за човешка грешка\". Това съобщи пред БНТ Румяна Арнаудова, говорител на главния прокурор, по повод трагичната катастрофа с военния вертолет на летище Крумово. \"Вероятно се касае за технически проблем, който е възникнал по време на извършване на летателно-учебното занятие\", допълни тя. “Това, което можем също да съобщим е, че е възникнал вероятно технически проблем и в рамките на 3 секунди вертолетът е паднал от 20 метра височина. С изключително тежки последици, със загинали двама пилоти. Съболезнования за близките им”, каза Арнаудова.  Тя коментира и разпореденото от прокуратурата към министъра на МВР да се вземат спешни мерки за обезопасяването на съхранените стари боеприпаси в завод „Миджур” в Горни Лом: „Според данните, с които разполага Върховната административна прокуратура, на територията на завод \"Миджур\" в общо 5 взривни склада се съхраняват огромно количество взривни вещества и прибори за взривяване - говорим за повече от 190 хиляди мини и за повече от 90 тона барут. Фактите, които накараха и прокуратурата да реагира, са липса на минимални изисквания по въоръжена охрана на тези взривни вещества, което се дължи от оператора и това е фирмата \"Видекс\", както и липса на договор за наем, например.”  По думите й, липсва и специална сигнализация за ранно оповестяване в случай на злополука на населението, на компетентните органи и на самите работещи в завода. ", "date": "2018.06.12", "title": "Румяна Арнаудова за падналия Ми-17: Вероятно се касае за технически проблем"}
{"url": "http://epicenter.bg/article/Slavi-i--quot-Ku-ku-bend-quot--s-grandiozen-kontsert-v-London-/156552/2/0", "text": "Слави Трифонов и \"Ку-ку бенд\" изпълниха грандиозен концерт в най-голямата зала в Европа - \"О2 Арена Лондон\". Той бе под надслов \"Системата ги убива\" и бе в подкрепа на родителите на деца с увреждания, предаде телевизия BG On air.  Залата се оказа тясна да побере хилядите българи, дошли да подкрепят благотворителния концерт. На него бяха събрани над 2 милиона лева, които ще бъдат дарени на деца с увреждания в България.  В каузата се включиха и \"Златните момичета\" от нционалния отбор по художествена гимнастика, там бе и президънтът на федерацията Илиана Раева. Гимнастичките представиха своето запомнящо се съчетание  20 000 души пяха заедно със Слави велики български патриотични песни, които са част от новия диск на \"Ку-ку бенд\" - \"Песни за българи\"!  Албумът беше създаден специално за всички български училища и читалища и не се разпространява в търговската мрежа.  Всеки зрител на концерта \"Системата ги убива\" получи безплатно \"Песни за българи\".  ", "date": "2018.06.12", "title": "Слави и \"Ку-ку бенд\" с грандиозен концерт в Лондон (ВИДЕО)"}
{"url": "http://epicenter.bg/article/-Gen--Sertov--Srokat-za-razsledvaneto-na-aviokatastrofata-e-30-rabotni-dni/156553/2/0", "text": "Още е рано да се правят заключения за причините за авиокатастрофата в Крумово. Това каза пред журналисти в авиобаза Крумово бригаден генерал Борислав Сертов, директор на служба \"Военна полиция\", предаде Канал 3.   Той поясни, че ще се проверяват няколко версии. Срокът на разследването на такава авиокатастрофа е 30 работи дни, ако не се налага назначаването на допълнителни експертизи. \"Тук трябва да се прави разлика между разследването, което води Окръжна прокуратура, и разследването, което води отдел \"Авиационна безопасност“, каза Сертов.   По думите му има вероятност причината за катастрофата да е техническа неизправност и тази версия ще бъде проверена. Но въпреки това е много рано, само няколко часа след катастрофата да се говори за причина.    Командирът на 24 авиобаза в Крумово бригаден генерал Димитър Иванов поясни, че вертолетът е извършвал спасителна работа подхождайки над площадка от около 30 метра височина. При това положение той трябва да снижи и да спусне спасител по въже. Това е тренирано много пъти, а височината е нормална.   Според него една такава машина е достатъчно сложна, за да може да се гадае за причини на неизправност. По думите на командира животът на един хеликоптер може да бъде удължаван, но не безкрайно. Има заводи, които правят това.   През 2016 година този хеликоптер е бил ремонтиран и той е можел да лети още 200 часа, от общо 500. Периодично са били правени прегледи от различни оторизирани органи.", "date": "2018.06.12", "title": "Ген. Сертов: Срокът за разследването на авиокатастрофата е 30 работни дни"}
{"url": "http://epicenter.bg/article/-Helikopterat--koyto-padna-kray-Plovdiv--e-vodil-parada-v-Sofiya-na-6-may/156554/2/0", "text": "Падналият хеликоптер край Пловдив е водил военния парад в София на 6 май. Това стана ясно след тежката катастрофа, при която загинаха двама военни, а един е ранен.   Най-вероятната причина за инцидента е техническа неизправност, предаде Нова тв.   Инцидентът стана снощи около 20:30 часа. По време на планов полет на височина от 50 метра, машината губи баланс и пада, като избухва пожар.   На мястото на инцидента са изпратени 6 линейки и екипи на пожарната. Единственият оцелял от разбилия се край Пловдив военен вертолет Алексей Каменов се е спасил сам.   Военно-транспортният вертолет Ми-17 е 30-годишен и още 200 часа е можел да лети, преди да му се направи отново ремонт. Хеликоптерът е водел парада на Гергьовден и е собственост на авиобаза \"Крумово\".  През миналата година той е преминал ремонт в ТЕРЕМ \"Летец\" в София, има още 5 такива хеликоптери.", "date": "2018.06.12", "title": " Хеликоптерът, който падна край Пловдив, е водил парада в София на 6 май"}
{"url": "http://epicenter.bg/article/-Ekspert--Balgarskata-armiya-e-pred-tehnologichen-sriv-i-kolaps/156555/2/0", "text": "Българската армия е пред технологичен срив и колапс. Техниката не се поддържа 30 години. Поддържа се с минимални средства, на магия. Това заяви пред Нова телевизия военният журналист от списание „Криле” Димитър Ставрев.   Той коментира катастрофата с военен хеликоптер, която стана снощи край Пловдив.   „Надявам се инженерно-техническият състав да не опере пешкира, защото нямат вина”, заяви Ставрев.   Той коментира и летателните часове на пилотите. „Чухме от министър Каракачанов, че командирът на машината е 48-годишен, за 25 години стаж има 600 часа, което прави 25 часа на година. Има един единствен летящ вертолет, при четири екипажа – няма как да се получат нещата с нальота и подготовката”, заяви Ставрев.   По думите му нормата е 160-180 часа на година да летят пилотите в натовските държави.", "date": "2018.06.12", "title": "Експерт: Българската армия е пред технологичен срив и колапс (видео)"}
{"url": "http://epicenter.bg/article/Mayki-na-detsa-s-uvrezhdaniya--Ne-sme-iskali-ostavka--protestite-prodalzhavat-/156557/2/0", "text": "„Ние бяхме силно изненадани от оставката, защото вчера до към обяд почти всичко беше наред. Имахме уверенията, че закон ще бъде внесен и бяхме готови да вдигнем палатковия лагер. Ние не сме искали оставката на социалния министър, оставаме тук до Закон за личната помощ”. Това коментира в „Денят започва” на БНТ Олга - една от майките на хора с увреждания, които протестират с палатков лагер при служебния вход на Народното събрание.   Олга е майка на 21-годишно момиче с увреждане. Тя сподели още:  „Това беше първият социален министър - а ние протестираме за седми път, с който проведохме някакви разговори. Беше благосклонен и мога да кажа, че беше отчасти на наша страна и беше благосклонен текстовете от проектозакона за личната помощ да влязат в парламента”.   „Не знам дали може да се върне социалният министър, но по принцип заставаме зад него”, обясни още майката. Тя няма обяснение на кого е била \"нужна\" тази оставка и какво я е предизвикало. Но не сме ние, категорична беше тя и допълни: „Протестите продължават\".  Новият закон трябва да донесе лична грижа, грижа според потребностите на лицето, коментира и Венелина Казанджиева, майка на 27-годишно момче с увреждане.   „Мисля, че с новия закон настъпихме много интереси. Ние поискахме нещо простичко, което за първи път министър разбра - не на калпак, а на всеки според потребностите и възможностите на държавата”, каза Казанджиева.  „Това е първият министър, който разбра, че ние пари не искаме, напротив, дадохме му идеи,с които искахме да облекчим данъкоплатците”, обясни тя.", "date": "2018.06.12", "title": "Майки на деца с увреждания: Не сме искали оставка, протестите продължават!"}
{"url": "http://epicenter.bg/article/Spirat-vsichki-voenni-poleti--dokato-teche-razsledvaneto-za-padnaliya-MI-17/156559/2/0", "text": "Всички полети  24 Авиобаза Крумово ще бъдат спрени, докато тече разследването за катастрофата с падналия МИ-17. Това обяви командирът на авиобазата бригаден генерал Димитър Иванов, който говори пред журналисти заедно с военния министър Красимир Каракачанов след няколко часа престой на мястото на инцидента, предаде „Монитор“.   „ Нормална процедура при такъв инцидент е всички полети в авиацията да се спират до приключване на разследването и изпълняване на организационни мероприятия във всички военни авиобази“, посочи той. Каракачанов пък подчерта, че вертолетът е изпълнявал през деня тренировъчни задачи, като фаталният полет е бил четвъртият за денонощието. Преди това на него летели други екипажи и никой от тях не е докладвал за технически проблем.   Хеликоптерът е на въоръжение в Българската армия от октомври 1989 г. През 2016 г. е преминал ремонт в завод \"Терем\", София. Загиналите двама пилоти са опитни. Единият е с над 600 часа нальот, а вторият – с близо 500 летателни часа. Нито един от двамата не е бил от Пловдив. Капитан Неделчев е от Елхово, а капитан Пантелеев от Бяла, Русенско, но двамата са служели в 24-та Авиобаза от двайсетина години и са имали огромен опит. Най-вероятната версия е техническа неизправност на машината, като Каракачанов подчерта, че никой не може да каже това със сигурност преди да приключи разследването.   Оцелелият борден техник е в стабилно състояние. Обмисля се да бъде транспортиран във ВМА София. Той е със счупен глезен и потрошени ребра. Предполага се, че е оцелял,  защото не е поел удара. Хеликоптерът е паднал на дясната си стана, а той е бил на другата. Според информацията сам е напуснал кабината на вертолета и е вървял повече от 100 метра, каза военният министър.   МИ-17 не е летял над терминала на гражданското летище. В негова близост – да, но категорично не е имало опасност за пътници, подчертаха още министърът и генералът. Това е единственият боеспособен хеликоптер МИ-17 на въоръжение в тази авиобаза, който на последния парад носеше националния флаг на страната.", "date": "2018.06.12", "title": "Спират всички военни полети, докато тече разследването за падналия МИ-17"}
{"url": "http://epicenter.bg/article/Sindikatite--Borisov-da-varne-Biser-Petkov-na-posta-/156560/2/0", "text": "Синдикатите не са съгласни с оставката на социалния министър. КНСБ и КТ \"Подкрепа\" са изпратили писмо до министър-председателя Бойко Борисов с апел да преосмисли решението си.   Двамата лидери Пламен Димитров и Димитър Манолов ще искат среща с Борисов след завръщането му от Израел, за да го разубеждават.   \"Премиерът сбърка с оставката на Бисер Петков\", категоричен е лидерът на КНСБ Пламен Димитров.   \"Все още има възможности министърът в оставка да остане министър. Смятаме, че премиерът може да я върне обратно. Двете конфедерации сме написали писмо на премиера\", коментира Димитров по бТВ. Той изрази надежда, че Борисов е показал, че е гъвкав, и може да го докаже и сега.   Димитров похвали Петков, че е успял да намери диалога и с работодателите, и със синдикатите. Лидерът на КНСБ изтъкна още, че именно заради усилията на Бисер Петков и екипа на социалното министерство транспортните работници са извадени от директивата на ЕС за командировките.   Петков подаде вчера оставка като министър на социалната политика, а премиерът я прие. Недоумение и несъгласие с нея изказаха и родителите на деца с увреждания, които заявиха, че тъкмо са постигнали съгласие с министъра по новия законопроект за личния асистент, а той е махнат от поста.", "date": "2018.06.12", "title": "Синдикатите: Бойко Борисов да върне Бисер Петков на поста!"}
{"url": "http://epicenter.bg/article/Bordniyat-tehnik-na-katastrofiraliya-Mi-17-e-v-stabilno-sastoyanie/156563/2/0", "text": "Бордният техник на катастрофиралия вертолет Ми-17 е транспортиран във ВМА. Състоянието му е стабилно, съобщиха от пресцентъра на медицинското заведение, предаде Novini.bg.   Пациентът е контактен и адекватен. Продължават вторичните прегледи и изследвания.   Припомняме, при снощния инцидент загинаха двама военни пилоти.  ", "date": "2018.06.12", "title": "Бордният техник на катастрофиралия Ми-17 е в стабилно състояние"}
{"url": "http://epicenter.bg/article/Slyatoto-pisane-spana-zrelostnitsite--3--prepisali-Vaptsarov/156570/2/0", "text": "Най-високи резултати на матурата по математика от началото на провеждането на държавните зрелостни изпити от 2008 година, отчетоха от просветното министерство, предаде БНР.   Нараства процентът на отличните оценки от матурата по физика, английски и немски език. Увеличава се процентът на зрелостниците, които създават текст на държавния зрелостен изпит по български език и литература, като средната оценка от този изпит е добър – 4.24 и е по-висока в сравнение с миналогодишната.   Задоволителна е тенденцията, че и тази година има повишаване на успеха на матурите по БЕЛ. Това коментира Александър Трингов от МОН по време на представянето на анализ на резултатите от държавните зрелостните изпит, съобщи  Novini.bg .   С най-висок процент на успеваемост по български език учениците се изявяват в частта, която проверява правопис.   Най-нисък пък е процентът по посока слято и разделно писане, което правило е затруднило зрелостницит e .   „Позитивна е ролята на оценяването в електронна среда, което повишава качеството на самото оценяване“, посочи експертът.   При задачите, свързани с пунктуация, най-добре са се справили при сложното изречение, но простото изречение леко ги е спънало.   В частта „литература“ с най-висок процент на постижимост е задачата за откриване на изразно средство.   Знанията за строежа на художествена творба и характеристика на творчеството на определен автор обаче не са от силните страни на зрелостниците.   При 41 задача се повишава процентът на зрелостници, които създават текст, но част от учениците са решили да хитруват с „Вяра“ на Вапцаров.   „3% от учениците преписват художествения текст“, посочи Трингов.   Сред работите има и случаи, които представят преразказ, което никак не впечатлило проверяващите.   Тенденцията обаче показва, че значително по-висок е процентът на ученици, избрали да работят по жанра есе.    ", "date": "2018.06.12", "title": "МОН отчете най-високи резултати по математика от матури"}
{"url": "http://epicenter.bg/article/11-dushi-zaginaha-pri-sblasak-na-katamaran-i-barzha-kray-Volgograd/156584/7/0", "text": "  Единайсет души загинаха при сблъсък на катамаран и баржа край Волгоград, предаде ТАСС, като се позова на Министерството на извънредните ситуации.   Трагичният инцидент е станал късно в понеделник на 250 метра от брега в района на речното пристанище в акваторията на Волга, предава БНР.   Сред загиналите е бившият ръководител на Калачевския район на Волгоградска област и бивш депутат от градския парламент Дмитрий Хахальов.   Днес от водата бе извадено тялото на последната 11-а жертва – 17-годишно момиче, с което спасителната операция приключи.   Спасени са петима пасажери, от тях трима са в болница в стабилно състояние, а на други двама е оказана медицинска помощ още на брега.   Катамаранът, който се е преобърнал след удара с баржата, е 12-местен и е собственост на Дмитрий Хахальов, като е бил управляван лично от него.   На борда е имало 16 пътници плюс екипаж от един-двама души, съобщи ТАСС, позовавайки се на областната администрация. Катамаранът не е бил регистриран по съответния ред.   През 2009 г. Хахальов е бил осъден на 4 години затвор по обвинение в изнасилване и непристойно поведение в нетрезво състояние. На мястото на инцидента работят следователи.  ", "date": "2018.06.12", "title": "11 души загинаха при сблъсък на катамаран и баржа край Волгоград"}
{"url": "http://epicenter.bg/article/Padnaliyat-helikopter-e-remontiran-za-4-mln--lv-/156595/2/0", "text": "Падналият военен вертолет Ми-17, при който загинаха двама души, а един беше ранен, е минал капитално-възстановителен ремонт през 2016 г. Процедурата е открита през септември 2015 г., а договорът е подписан през декември същата година. Поръчката за 3.7 млн. лв. без ДДС е спечелена от „Терем“ ЕАД, която е собственост на Министерството на отбраната. Тя е стартирана при военния министър Николай Ненчев, който тогава прогнозира, че ремонтът ще излезе 1 млн. лв., защото ще се ремонтира в български завод, съобщава OFFNews.   Оказва се обаче, че въпреки че поръчката е спечелена от Терем, едни от основните и най-важни дейности по ремонта на хеликоптера е извършена от две руски фирми, които са наети като подизпълнители.    Едната е „Уралски завод за гражданска авиация“ ОАО. Тя е извършила 37% от дейностите по ремонта – капитално-възстановителен ремонт на двигатели и редуктор. Вторият подизпълнител е ЗАО „Двигатели Владимир Климов – Мотор Сич“ – Руска Федерация. Те са извършили ремонт на пусков двигател. Делът на тези дейности е 3%. Така общо двете руски фирми са извършили 40 % от ремонтните дейности.   Трети подизпълнител в поръчката е „Терем – Летец“ ЕООД, която влиза в групата на държавните дружества, собственост на военното министерство. Там са извършени ремонти на планера на вертолета, редукторите и комплектуващите ги изделия. Ремонтирани са агрегати и части от въоръжението, увеличен е срокът на служба на блокове, възли, детайли и агрегати, направен е монтаж на лопати носещ винт, лопати опашен винт, виброгасител, верига и авиохоризонти.   Ремонтирано е и наземното имущество на машината, като са изработени и покривки за пилотската кабина, лопати носещ винт, лопати опашен винт и втулката на носещия винт. Делът на тези дейности е 29%. Договорът е за срок от 9 месеца, но е имало забавяне от 42 дни, заради което на единия от подизпълнителите са удържани малко повече от 31 хил. лв.   Към момента Военновъздушните сили не разполагат с летящ хеликоптер от този тип. Ремонтът на катастрофиралата вчера машина беше наложителен, тъй като през 2015 г. само един от вертолетите беше годен за служба. През февруари тази година министърът на отбраната Красимир Каракачанов е подписал решение, с което се дава зелена светлина за ремонта на още един хеликоптер. Поръчката отново спечелена от Терем, а отделената сума за ремонта е повече от 4 млн. лв. без ДДС.   От прокуратурата обявиха днес, че изключват причина за катастрофата да е човешка грешка. „Вертолетът е паднал на Земята в рамките на около 3 секунди. Няма самовзривяване, няма запалване, но падането от височина 20 метра е довело до смъртта на двамата пилоти”, каза говорителят на главния прокурор Румяна Арнаудова.   Точно преди година при инцидент в Черно море се разби вертолет Panther от състава на Военноморските сили, при който загина командирът на екипажа.", "date": "2018.06.12", "title": "Падналият хеликоптер е ремонтиран за 4 млн. лв."}
{"url": "http://epicenter.bg/article/Gen--Konstantin-Popov-za-katastrofata-s-Mi-17--Zaginali-sa-hora--koito-se-gotvyat-da-spasyavat-hora-/156599/2/0", "text": "Нека дадем време на специалистите да си свършат работата и да изяснят причините за инцидента, при който двама пилоти на вертолет Ми-17 загинаха вчера. За това призова в старата столица председателят на Комисията по отбрана към 44-тото Народно събрание ген. Константин Попов, който е на посещение в НВУ „Васил Левски“, предаде репортер на Радио „Фокус“–Велико Търново.  Попов увери, че разследването се води от специална комисия, съставена от много добри експерти.  „За съжаление такива неща се случват, но аз на първо място искам да изкажа съболезнованията си към близките на загиналите пилоти“, каза още ген. Попов.  Той уточни, че вчерашният полет е бил четвърти за вертолета и първи за екипа, летял с него.  „Те са изпълнявали мисии за аварийно търсене и спасяване. Забележете – загинали са хора, които се готвят да спасяват хора“, коментира председателят на Комисията. Той уточни, че е рано да се определи дали инцидентът е предизвикан от човешка грешка или техническа неизправност.  „Съветът ми е, знам, че е интересно, но не може в толкова кратко време да се оцени ситуацията и да се каже причината. Нека дадем време на хората да си свършат работата и да видят причините“, допълни ген. Попов. Той подчерта, че 20 години стаж като пилот и 500 часа летене, не са достатъчни.  „Очевидно е и това е факт. Точно затова в Комисията по отбрана се търсят ресурси за да има повече часове, повече изправна техника и да се модернизира българската армия. Затова и Правителството прие план за увеличаване на бюджета за отбрана до 2% до 2024 година. Трябва да се гледа национално отговорно. Това не са просто пари – това е сигурност за всички нас“, заяви още ген. Константин Попов.  ", "date": "2018.06.12", "title": "Ген. Константин Попов за катастрофата с Ми-17: Загинали са хора, които се готвят да спасяват хора "}
{"url": "http://epicenter.bg/article/Sotsialistite-vnasyat-vot-na-nedoverie-zaradi-bezsilieto-na-MVR/156602/2/0", "text": "БСП ще иска вот на недоверие заради провала на кабинета в сферата на сигурността и по-конкретно несправянето на МВР с престъпността.   Това реши на съвместно заседание парламентарната група заедно с Изпълнителното бюро на партията. \"В България е опасно да се живее, категоричен е Драгомир Стойнев. \"МВР не може да се справи, връщат се мутренските времена. Този вот трябва да бъде успешен\", добави социалистът.   Толкова много са примерите в сектор \"Сигурност\" - дори последната случка с хеликоптера показва, че имаме големи проблеми в сферата на сигурността, каза той.   Подписите ще бъдат само на депутатите от БСП за България, този път социалистите внасят вота сами, а не като предишния път, когато поискаха рамо от ДПС. Това ще е към кабинета Борисов 3.   „Хората считат, че повече не може да се живее в държава, в която се разстрелват данъчни инспектори, където бизнесмени от Велико Търново намират своята смърт в центъра на София. През летище „София“ влизат граждани, които въобще не са и проверявани“, коментира Стойнев.   Заместник-председателят припомни и последния случай в Ботевград. „Правителството е неспособно да гарантира сигурността на гражданите в България.  Започваме да готвим мотивите. Надявам се на успешен край. Повече по този начин не може да се живее в тази държава. Започваме да си спомняме мутренските времена”, заключи той.", "date": "2018.06.12", "title": "Социалистите внасят вот на недоверие заради безсилието на МВР"}
{"url": "http://epicenter.bg/article/Rumen-Petkov-poiska-obyasnenie-ot-prezidenta-Radev-za-deklaratsiyata-ot-Bukuresht-sreshtu-Rusiya-/156603/2/0", "text": "Обръщаме внимание на декларацията, приета на осми юни от формата „Букурещ 9“, които са деветте източноевропейски държави членки на НАТО. Декларация, приета с участието на нашия президент Румен Радев. В нея се посочват няколко неща, които будят основателни въпроси. Каква е била реакцията на този текст от страна на господин Радев? Защото в текста на този документ се отбелязва с дълбоко притеснение, че: „Русия продължава многостранните си дестабилизиращи действия и политики отвъд границите на НАТО, както и на територията на Алианса“. Считам, че тук господин Радев е длъжен да обясни на българското общество какво точно го е мотивирало да подкрепи този текст. Защото думите „многостранни дестабилизиращи действия и политики“ трябва да имат и конкретно съдържание и затова нашият държавен глава трябва да обясни на обществото ни какъв е неговия мотив да подкрепи точно този текст“. Това заяви по време на пресконференция в Пловдив председателят на АБВ Румен Петков, съобщиха от пресцентъра на АБВ.  Той цитира и други части от подкрепената от Румен Радев декларация, в които се посочва, че Руската федерация носи отговорност за дестабилизирането на Източна Украйна, че застрашава териториалната цялост на Грузия, че се намесва във вътрешните работи и на Р Молдова: „Тук също трябва да има ясен разяснителен режим какво се има предвид“, заяви Петков.  По думите му в документа се говори и за приветстване на усилията за увеличаване на военното присъствие на НАТО в Черно море и Прибалтика, което не кореспондира с позицията на българското правителство по въпроса отпреди време.  „Нашият държавен глава сигурен ли е, че струпването, дрънкането на оръжия в региона, противопоставянето и нагнетяването на обстановката може да доведе до решаване на каквито и да е въпроси? Този текст също се нуждае от обяснение какво и как се има предвид от президентската администрация. Разбира се стои и въпросът тези действия съгласувани ли са с правителството. Говоря за подкрепата на този текст на декларацията, защото министър-председателят ни миналата година, ако не греша, обяви, че за него разполагането на допълнителни сили в Черно море не е решение“, заяви председателят на АБВ.  По думите му подобни действия могат до увеличат напрежението в региона и да рефлектират директно върху българската икономика, особено в сектор туризъм. Той припомни, че редица европейски държави увеличават стокообмена и инвестиционните си взаимоотношения с Руската федерация, въпреки санкциите, наложени от ЕС и заяви, че очевидно вече на стария континент има умора от санкциите срещу Русия.  Встрани от темата Румен Петков коментира и искането на АБВ за оставка на вътрешния министър Валентин Радев, като посочи, че се надява визитата му в Ботевград да не доведе до обвинения към ръководството на местното РУ, за което той с месеци не предприе никакви мерки за увеличаване на състава, въпреки сигналите и факта, че там има само една патрулна кола на разположение за опазване на реда и сигурността на гражданите, поради липсата на полицаи.  „Много се надявам, че господин Радев няма да падне до там, че да се разправи с, например, началника на РУ в Ботевград, с което да си измие по възможно най-нечистоплътен и недостоен начин ръцете за собственото си управленско и административно, несъстоятелно присъствие в МВР и за това, че той е лично виновен, няма друг термин за състоянието на РУ в Ботевград. Така, че се надявам да не се опита да адресира собствената си вина другаде и да потърси някаква изкупителна жертва“.  „Имам към министър Радев и още един въпрос. Вярно ли е, че починалият в „Пирогов“ господин Панчев (Марио Панчев, бел. ред.) е бил задържан от органите на МВР няколко дни преди саморазправата между него и избягалият от затвора Пелов? Вярно ли е, че тогава е намерено в него оръжие, а по силата на административната ни уредба и неговия статус в обществото, той не може да притежава оръжие? Питам вярна ли е тази информация и ако е така, кое е довело до това да не бъдат взети съответните санкциониращи мерки срещу починалия господин Панчев“?  ", "date": "2018.06.12", "title": "Румен Петков поиска обяснение от президента Радев за декларацията от Букурещ срещу Русия "}
{"url": "http://epicenter.bg/article/Borisov-katsna-v-Izrael--dnes-uchastva-v-svetovnata-konferentsiya-na-Amerikanskiya-evreyski-komitet-/156605/2/0", "text": "Българската делегация, водена от премиера Бойко Борисов кацна в Израел. Премиерът бе посрещнат от Н. Пр. г-жа Ирит Лилиан, извънреден и пълномощен посланик на Държавата Израел в Република България. В Ерусалим премиерът Борисов ще проведе среща с председателя на Американския еврейски комитет (АЕК) Дейвид Харис. По-късно Бойко Борисов ще участва в пленарната сесия на Глобалната конференция на Американския еврейски конгрес. В делегацията влизат още вицепремиерът Томислав Дончев, министърът на образованието и науката Красимир Вълчев, Димитър Михайлов - извънреден и пълномощен посланик на Република България в Държавата Израел, кметът на София Йорданка Фандъкова, Румяна Бъчварова - началник на политическия кабинет на министър-председателя и Георг Георгиев, заместник-министър на външните работи  В годината, в която отбелязваме 75-ата годишнина от спасяването на българските евреи, министър-председателят ще разговаря с президента на Световния еврейски конгрес Роналд Лаудер.  Утре в Ерусалим премиерът Борисов ще проведе срещи с израелския министър-председател Бенямин Нетаняху, с президента Реувен Ривлин и с лидера на опозицията Исаак Херцог. На тях ще бъде направен преглед на двустранните отношения в областите от взаимен интерес, включително в сферата на сигурността и борбата с тероризма, и ще бъдат обменени мнения по международни и регионални теми.  Бойко Борисов и българската делегация ще бъдат приети и от Патриарха на Ерусалим Теофилос Трети.  Те ще имат среща и с българската общност в Тел Авив, за която концерт ще изнесе ансамбълът на Николина Чакърдъкова.  В Рамала делегацията, водена от министър-председателя Бойко Борисов, ще разговаря с премиера на Палестина Рами Хамдала за възможностите за разширяване на двустранното сътрудничество и за Близкоизточния мирен процес.  При посещението си в Израел премиерът е придружаван и от представители на Българската православна църква и на еврейската общност в България.  ", "date": "2018.06.12", "title": "Борисов кацна в Израел, днес участва в глобалната конференция на Американския еврейски комитет "}
{"url": "http://epicenter.bg/article/Komandirat-na-VVS--Spored-iziskvaniyata-na-NATO-pilotite-tryabva-da-imat-okolo-180-chasa-nalyot-godishno/156610/2/0", "text": "  Командирът на ВВС ген.-майор Цанко Стойков изнесе факти по обстоятелствата довели до инцидента с вертолет Ми-17, предаде  Novini.bg . По думите му инцидентът е станал по време на планови полети на 24-та авиобаза. Около 20.30 часа вчера в базовия оперативен център се получава информация за падане на Ми-17 с регистрационен номер 417. По думите на командира веднага е активирана наземната команда за търсене и спасяване и на място са изпратени линейка, пожарна от поделението, подкрепа получават и от гражданското летище в Пловдив с пожарна и лекар.   Ген. Стойков започна изявлението си със съболезнования към близките и колегите на загиналите пилоти капитан Пламен Пантилеев и капитан Стоян Неделчев. Ген. Стойков изрази моралната си подкрепа към бордния техник офицерски кандидат Алексей Каменов, който в момента е на лечение във ВМА.   Пред журналисти ген. Стойков каза, че според изискванията на НАТО пилотите трябва да имат около 180 часа нальот годишно. Предвид ситуацията в българските ВВС загиналите пилоти от началото на годината до момента са имали около 18 часа. Той подчерта обаче, че авиаторите са били добре подготвени и са имали необходимия опит за изпълнението на този вид задача - изпълняване на аварийно-спасителни дейности зависване.   В авиобазата в Крумово по-късно пристигна президентът Румен Радев, за да се срещне с командния състав на поделението, по повод трагичния инцидент, предаде радио „Фокус” - Пловдив. Радев отказа всякакви коментари пред журналисти.  По-рано през деня Румен Радев посети Военно-медицинска академия – София, където се запозна със състоянието на бордния техник Алексей Каменов, оцелял при катастрофата на вертолета снощи.    ", "date": "2018.06.12", "title": "Командирът на ВВС: Според изискванията на НАТО пилотите трябва да имат около 180 часа нальот годишно"}
{"url": "http://epicenter.bg/article/Zam-kmet--Tramvay--7-spira-ot-1-yuli/156612/2/0", "text": "      На 1 юли в разгара на лятото, когато температурите са рекордно високи, Столичната община ще спре движението на трамвай № 7, за да ремонтира релсите на кръстовището на бул. „България“ и „Иван Евстатиев Гешов“. Това обяви зам.-кметът по транспорт в Столичната община Евгени Крусев, по време на инспекцията на ремонтните дейности на подлеза под кръстовището, предаде БГНЕС.   „Ще бъдат сменени изцяло релсите, както ще бъдат ремонтирани и пероните на спирката, която се намира на кръстовището. Месец и половина е срокът, в който строителите трябва да се справят с ремонта, така че трамваите да се движат с еднакво бърза скорост по цялото трасе“, заяви Крусев.   За времето на ремонта на релсите трамваите ще бъдат заменени от автобуси, които ще се движат от ж.к. „Борово“ до НДК, добави зам.-кметът и каза, че все още не е ясно къде ще е първата му спирка в посока „Борово“, но се обмисля това да са \"Петте кьошета\".   Крусев обяви още, че също от 1 юли започва ремонтът на бул. „Васил Левски“, в участъка от Ректората до бул. „П. Евтимий“. „Там ще съвместим три обекта с „Граф Игнатиев“ и строителството на метрото. Първо ще се затвори платното в посока от „Попа“ към Ректората. Движението ще се осъществява в по една лента в посока. Ремонтът трябва да приключи в рамките на 2-3 седмици. Движението ще бъде пуснато без износващ пласт. След това ще се обърне организацията на движение, ще се затвори платното от Ректората към „Попа“, за да се извърши същия обем работа. За износващия пласт ще затворим целия булевард за един уикенд, така че булевардът да може да бъде изцяло асфалтиран“, заяви Крусев.   Зам.-кметът подчерта, че все още не е ясно дали ще започне и кога ремонтът на бул. България“. Това ще стане възможно ако процедурата не бъде обжалвана от кандидатите.  ", "date": "2018.06.12", "title": "Столичният зам.-кмет по транспорта: Трамвай №7 спира от 1 юли"}
{"url": "http://epicenter.bg/article/Bivshiyat-amerikanski-prezident-Dzhordzh-Bush-starshi-navarshi-94-godini/156594/10/99", "text": "Бившият американски президент Джордж Буш-старши посреща днес 94-ия си рожден ден в дома си в Кенебънкпорт, щата Мейн, където си почива осем дни след като бе изписан от болница след лечение за ниско кръвно, предаде Асошиейтед прес, цитиран от Новини.бг Според шефа на кабинета му Джийн Бекър 41-ият президент на САЩ иска един тих, спокоен ден \"без подаръци\". Съпругата му Барбара, с която имаха 73-годишен брак, почина през април.  Миналия петък бившата първа дама щеше да навърши 93 г.  Няколко от децата му са дошли за рождения му ден, включително бившият президент Джордж У. Буш.", "date": "2018.06.12", "title": "Бившият американски президент Джордж Буш-старши навърши 94 години"}
{"url": "http://epicenter.bg/article/keyt/156615/10/84", "text": "Преди броени дни се състоя традиционния военен парад по случай рождения ден на кралица Елизабет Втора. Кулминация на честването бе появата на всички членове от кралската фамилия на знаменития балкон на Бъкингамския дворец.    Тази година бе специална, тъй като на знаменитото за Великобритания място се появи новобрачната двойка принц Хари и Меган Маркъл. Това бе и първата им подобна изява. Ето защо медийното внимание бе насочено към най-новия член на монархията - Меган Маркъл. Седмици преди събитието мрежата започна да бълва коментари относно облеклото и поведението й.    Днес, дни след церемонията, можем да потвърдим, че Меган направи знакова първата си изява, заяви собствения си стил и утвърди полъха към модернизация в устоите на монархията.    . Нейната поява на балкона бе непотвърдена по последния момент, поради скорошното й раждане. От двореца Кенсингтън нямаше изявление, че херцогинята ще бъде част от парада, но всички фенове тайно се надяваха все пак тяхната любимка да се появи. Така и стана... Съпругата на принц Уилям не само показа свежо излъчване на млада майка, а дори засенчи чакания дебют на Меган Маркъл.   предвидливо бе съчетала тоалета си с този на кралицата и свекърва си. Кейт носеше рокля с V- образно деколте и три-четвъртен ръкав в сиво-синята гама на модния дизайнер Александър Маккуин. Шапката на съпругата на принц Уилям бе далеч по-елегантна от тази на Камила - отличаваше се с компактност и нужната ефирност за повода. Аксесоарът бе сложен на една страна, така че акцентът да пада върху декоративните цветя и пандели в бяло и синьо. Елегантният модел бе на Juliette Botterill.      Като пресен член на кралското семейство току-що омъжената Кейт се включи в парада за първи път преди седем години. Тогава тя носеше дълго палто от синтетичен памук и вълна с марката \"Александър МакКуин\". Акцентът падаше върху плисираната пола с дължина под коляното.  Шапката на Кейт пък беше от \"Lock and Company\" в противоположен черен цвят. Стилният аксесоар се отличаваше с мрежеста платформа и масивни пера.  Година, по-късно видяхме Херцогинята в рокля на \"Ердем\" с обърната яка, кръгъл колан и три-четвърти ръкави. Дрехата бе изработена от сива памучна материя. Като Кейт бе допълнила визията си с шапка от дизайнерката Джейн Корбет.   \"Александър МакКуиен\" беше изборът на Кейт и през 2013-та година. Съпругата на принц Уилям застана на балкона на двореца в  меко палто, решено в бебешко розово. Моделът се отличаваше с изчистена кройка, широка яка, три-четвърти ръкави и големи перлени копчета. Кейт отново бе заложила и на шапка от Джейн Корбет.   Кейт Мидълтън грабна вниманието и на следващата година. На церемонията през 2014-та тя блесна в костюм от две части.  Жакардовото облекло в сивобял цвят отново бе дело на модната къща \"Александър Маккуин\". Поръчковата шапка на Херцогинята бе по модел на Джейн Тейлър и се отличаваше с доста по-скромен вид от аксесоарите при предишните й три появи.  ще бъде запомнена като годината, в която бъдещият престолонаследник принц Джордж направи дебюта си на знаменития балкон.  По този повод гордата майка носеше копринен костюм на моделиерката Катрин Уокър. Дрехата се отличаваше с подходяща дължина, масивна яка и стилни обемни копчета по ревера. Кейт бе допълнила визията си и с шапка в стил \"марисабел\", проектирана от Силвия Флетчър за \"Lock & Co\".   На следващата церемония дебюта си направи и дъщерята на Уилям и Кейт - принцеса Шарлот. Херцогинята носеше на ръце невръстното си дете, докато махаше енергично на събралото се под балкона на двореца множество. За да се чувства удобно в тази си роля, Кейт бе избрала да облече костюм с дълга пола. Тоалетът й бе \"рециклиран\" от кръщенето на принцеса Шарлот, което се бе състояло няколко седмици по-рано. С този си избор съпругата на принц Уилям показа, че макар и кралска особа, тя е отдаден родител и пестелива дама.   Припомняме, че в същия костюм на Александър Маккуин Кейт се появи и на сватбата на принц Хари и Меган Маркъл миналия месец.  Появата на Катрин на военния парад през миналата година несъмнено бе сред най-запомнящите се. Визията на Херцогинята препотвърди имиджа й на модна икона и за пореден път доказа, че безупречният стил на кралската снаха трудно може да бъде надминат.   Дюкесата на Кеймбридж бе заложила на яркорозова рокля... и този път дело на Александър Маккуин. Моделът бе избран от последната колекция на модната къща и преработен, специално за Херцогинята.  Дрехата с изчистена кройка, акцентираше единствено върху финото плисе по продължение на кръста, спускащо се по цялата дължина на роклята.    Елегантната визия на Кейт се допълваше от аксесоарите - малка шапка с масивна пандела на Джейн Тейлър, диамантени обеци, заети от Кралицата и оребрен розов клъч. ", "date": "2018.06.12", "title": "По стъпките на Лейди Ди: Как Кейт превърна всяка своя поява на Бъкингамския балкон в сензация "}
{"url": "http://epicenter.bg/article/Mayk-Taysan-lisna-chasha-s-voda-sreshtu-boksov-menidzhar-/156600/8/73", "text": "Боксовата легенда Майк Тайсън отново влезе в новинарските емисии заради избухливия си нрав. Този път негова жертва стана бившия му мениджър Дон Кинг, предаде Нова Телевизия.  По време на пресконференция Дон Кинг минава зад Тайсън и двамата си разменят реплики. След което, очевидно ядосан, Тайсън плисва чаша с вода срещу боксовия мениджър.  След това легендарният боксьор се извини и заяви, че се е държал незряло. Враждата между него и Кинг е отдавна, като бившият шампион дори съдеше мениджъра за 100 милиона долара. ", "date": "2018.06.12", "title": "Майк Тайсън плисна чаша с вода срещу боксов мениджър "}
{"url": "http://epicenter.bg/article/Donald-Tramp-i-Kim-Chen-un-podpisaha-istoricheski-dokument/156561/7/0", "text": "Американският президент Доналд Тръмп и севернокорейският лидер Ким Чен-ун подписаха важен документ. Засега съдържанието му остава неясно, предаде БНР.   \"Подписваме много важен документ, доста изчерпателен. Проведохме наистина много добра среща, имаме добри отношения. И за двама ни е голяма чест да подпишем този документ.\"   Президентът Тръмп заяви също, че ще обяви съдържанието на подписания документ по-късно на пресконференция.   От своя страна Ким Чен-ун заяви:   \"Имахме историческа среща и решихме да оставим миналото зад нас. Подписваме исторически документ. Светът ще види голяма промяна. Искам да изкажа благодарност на президента Тръмп, че направи тази среща възможна.\"   Преди това президентът на САЩ Доналд Тръмп заяви, че срещата му със севернокорейския лидер Ким Чен-ун в Сингапур е преминала \"по-добре от онова, което всеки би могъл да си представи\". Тръмп каза това след работния обяд, последвал края на разговорите.  ", "date": "2018.06.12", "title": "Доналд Тръмп и Ким Чен-ун подписаха исторически документ (Видео)"}
{"url": "http://epicenter.bg/article/Gratski-medii--Atina-i-Skopie-se-dogovoriha-za-imeto-Severna-Makedoniya/156582/7/0", "text": "Атина и Скопие са съвсем близо до постигането на споразумение за разрешаването на десетилетния спор за името на Македония. Това обявиха представители на гръцкото правителство пред агенция „Ройтерс“.   Гръцки медии съобщиха, че името, за което са се договорили двамата премиери, е Република Северна Македония.   „Ройтерс“ отбеляза, че се очаква днес гръцкият премиер Алексис Ципрас и македонският му колега Зоран Заев да обсъдят темата по телефона.   Още днес може да бъде обявено, че е постигнато споразумение, каза гръцки представител, пожелал да запази анонимност.   Договорът между двете страни вероятно ще бъде подписан в събота в Преспа, на територията на Гърция, посочват още гръцките медии.   И двете страни се стремят да уредят спора преди срещата на върха на ЕС в края на юни, допълва Ройтерс.", "date": "2018.06.12", "title": "Гръцки медии: Атина и Скопие се договориха за името Северна Македония"}
{"url": "http://epicenter.bg/article/Amerikanski-senator--Savetskoto-zlo-e-zhivo-v-putinska-Rusiya-/156588/7/0", "text": "Американският сенатор от Републиканската партия Линдзи Греъм заяви в интервю за ABC News, че връщането на Русия в Г-8, за което се обяви президентът на САЩ Доналд Тръмп, „би било грешка“, предаде БНР.  „Съветският съюз се разпадна, но злото, което той носеше, е живо в путинска Русия“, каза Греъм.  Предложението на Тръмп по време на срещата в Г-7 в Канада срещна съпротивата на почти всички останали участници, които обвързаха връщането на Русия с изпълнението на Минските договорености за Украйна. В подкрепа на Тръмп се обяви единствено новият премиер на Италия Джузепе Конти.  ", "date": "2018.06.12", "title": "Американски сенатор: Съветското зло е живо в путинска Русия "}
{"url": "http://epicenter.bg/article/Ivanka-Tramp-shashna-Kitay-s--kitayska-poslovitsa-/156592/7/0", "text": "Китайците напразно се опитваха да открият оригиналната \"пословица\", приписана на   от    , дъщерята на американския президент, докато той разговаряше със севернокорейския лидер  , предаде Франс прес, цитиран от Дарик.   \"Скептикът не бива да прекъсва онзи, който действа - китайска пословица\", написа     в   часове преди историческата среща между двамата лидери в  , след като се чуха съмнения дали американският президент ще постигне истинска денуклеаризация на  . \r\n \r\n \r\n \r\n \r\n Цитатът слиса интернет потребителите в  , които напразно търсиха подобна пословица в културното наследство на страната, отбелязва АФП.   \"Нашият главен редактор не разбира за коя пословица става дума. На помощ!\", призова справочният отдел на СИНА, дружеството-администратор на социалната мрежа Уейбо, \" \". \r\n \r\n \r\n \r\n Хиляди изпратени постове показват, че посетителите на платформата не успяват да стигнат до единно мнение за произхода на цитираната пословица. А някои без колебание се подиграват на президентската дъщеря, която е и съветник в    .   , иронизира потребител на Уейбо по повод сладкишчетата с послания, раздавани за десерт в известната верига китайски ресторанти в САЩ.      е популярна в  , по-специално защото разпространи видеозапис, на който шестгодишната ѝ дъщеричка рецитира стихче на мандаринско наречие.", "date": "2018.06.12", "title": "Иванка Тръмп шашна Китай с „китайска пословица“"}
{"url": "http://epicenter.bg/article/Donald-Tramp--Zasega-sanktsiite-sreshtu-Severna-Koreya-ostavat/156593/7/0", "text": "САЩ ще спрат провеждането на военни учения на Корейския полуостров. Това заяви американският президент Доналд Тръмп след историческата среща на върха в Сингапур с лидера на Северна Корея Ким Чен-ун, предава  AFP,  цитира агенция „Фокус“ .   Вашингтон и Сеул са съюзници и всяка година провеждат съвместни учения, които предизвикват острата реакция на Пхенян. „Ще спрем с военните игри, което ще ни спести огромна сума пари“, заяви Тръмп пред репортерите в Сингапур.   Държавният глава на САЩ поясни, че в рамките на преговорите с Ким Чен-ун не е обсъждано изтеглянето на американските войски от Южна Корея, но изрази увереност, че „в някакъв момент“ това ще се случи и военните на Вашингтон ще напуснат полуострова. „Може би някой ден, но не сега“, заяви Тръмп.   Държавният глава на САЩ заяви още, че към настоящия момент санкциите срещу Северна Корея няма да бъдат отменяни, но сподели, че Вашингтон би искал да ги свали колкото е възможно по-скоро.   „Санкциите ще бъдат свалени, когато сме сигурни, че ядрените оръжия вече не са фактор\", заяви Тръмп на пресконференцията в Сингапур. „Надявам се, че това ще е скоро... в определен момент с нетърпение очаквам да ги вдигна\". ", "date": "2018.06.12", "title": "Доналд Тръмп: Засега санкциите срещу Северна Корея остават"}
{"url": "http://epicenter.bg/article/Novo-zverstvo-v-Germaniya--Turchin-zakla-v-park-15-godishna-rumanka-/156596/7/0", "text": "Мъж от турски произход се е предал на полицията в Германия, след като е наръгал 15-годишно момиче в град Фирзен. Момичето е починало, а тялото ѝ е открито в парк в центъра на града, съобщава „Дойче веле“.  25-годишният мъж е арестуван по подозрение, че е извършил престъплението. Той бил обявен за издирване, след като е пропуснал полицейска проверка. По-късно сам се е явил в полицията.  Заподозреният е бил познат на полицията. Разследва се дали е бил замесен в нападението с нож в парка „Казино гардън“. Не е ясно каква е връзката му с жертвата.  Убитата е 15-годишна румънка. След като е била наръгана е била откарана в болница, но там е починала от раните си. Все още не е ясно дали тя е имала двойно гражданство.  Бездомници от парка разказали, че във фаталния ден тя отишла при тях с думите: „Умирам, умирам“ на немски и след това се строполила на земята. Те повикали полицията.  „Това, което се случи днес във Фирзен, е шокиращо. Потресен съм от факта, че млада жена е била нападната фатално в обществен парк\", заяви вътрешният министър на Северен Рейн-Вестфалия.  Първоначално от полицията обявиха, че издирват мъж със „сверноафрикански външен вид с лъскава черна коса“.  Новината за престъплението идва само ден, след като друго зверско убийство на момиче разтърси Германия. В Северен Ирак е бил заловен мъж, изнасилил и убил 14-годишната еврейка Сузана. Тялото ѝ беше открито заровено в град Висбаден две седмици след трагедията.  ", "date": "2018.06.12", "title": "Ново зверство в Германия! Турчин закла в парк 15-годишна румънка "}
{"url": "http://epicenter.bg/article/Avstriya-napuska-organizatsiyata-Tsentralnoevropeyska-initsiativa-/156597/7/0", "text": "Австрия напуска организацията Централноевропейска инициатива, предаде БНР.  Страната е сред учредителките на организацията, създадена през 1989-а година, за да стимулира икономическото и културното сътрудничество в Централна Европа.  Според Австрия интеграцията на Югоизточна Европа в структурите на Евросъюза трябва вече да се подкрепя \"пряко\".  Дипломати коментираха, че Австрия сама ограничава влиянието си и оставя полето за дипломатически действия на нелибералната Унгария.  ", "date": "2018.06.12", "title": "Австрия напуска организацията Централноевропейска инициатива "}
{"url": "http://epicenter.bg/article/Tsveta-Karayancheva-razgovarya-s-Patriarha-na-Gruziya/156598/7/0", "text": "Председателят на Народното събрание Цвета Караянчева разговаря с Патриарха на цяла Грузия Негово Светейшество и Блаженство Илия ІІ по време на официалното си посещение в страната.  Това съобщиха от пресцентъра на парламента.  В срещата участваха и представителите на българската парламентарната делегация – председателят на Групата за приятелство България – Грузия Кристина Сидорова и народните представители Александър Иванов, Йордан Апостолов, Велислава Кръстева и Симеон Найденов.   Цвета Караянчева изрази от името на българските парламентаристи почит и уважение към дейността на грузинския Патриарх и ролята му на пазител на християнските ценности в обществото. Тя подчерта ценния принос на Патриарх Илия ІІ за укрепването на християнството и на мира.   Предайте на българския народ, че Бог е с Вас и Бог ще Ви помага, отбеляза Негово Светейшество Илия ІІ и подчерта много добрите отношения с Българския патриарх и с Българската православна църква. Той припомни, че грузинските братя Бакуриани са основали Бачковския манастир.   Политиците трябва да работят и да решават всички важни и актуални теми в диалог, на масата на преговорите, а Вие – духовните отци, да бдите над нашите народи, подчерта Цвета Караянчева.   По време на срещата бе отбелязано ползотворното партньорство между двете църкви, което е исторически обусловено. Българската православна църква и Грузинската православна църква поддържат топли и традиционно добри връзки, бе споделено по време на разговора. Двамата потвърдиха, че в трудните за България и Грузия години на преход църквите винаги са били упование за народите ни.  ", "date": "2018.06.12", "title": "Цвета Караянчева разговаря с Патриарха на Грузия"}
{"url": "http://epicenter.bg/article/Tramp-poiska-ot-zhurnalistite-da-pokazhat-liderite-kato--quot-simpatichni--hubavi-i-slabi-quot-/156606/7/0", "text": "На историческата среща на президента на САЩ Доналд Тръмп с лидера на КНДР Ким Чен-ун не липсваха и пикантни моменти.   Американският лидер показа \"Звяра\" на вожда на КНДР. Ким разгледа интериора на президентската лимузина, която е на стойност 1,6 милиона долара. Незаплануваната предварително кратка разходка до бронирания автомобил се проведе след работния обяд.   Младият лидер на тоталитарната държава се усмихваше, докато разглеждаше автомобила, който е защитен срещу атаки с бойни оръжия и дори с химически оръжия.   Интересен епизод от историческата среща беше и краткият коментар на Доналд Тръмп пред журналистите преди да започне работният обяд.   Ким Чен-ун реагира с каменно лице, гледайки подозрително, след като Тръмп се пошегува с журналистите. Той шеговито поиска от журналистите да показват лидерите като \"симпатични, хубави и слаби\".   В друг епизод от срещата, секунди след историческото ръкостискане, Ким Чен-ун направи коментара на деня според някои медии.   Наясно, че светът в момента гледа към тях и мнозина хора не са очаквали подобно нещо, уловен от камерите Ким Чен-ун заяви в началото на срещата си с Доналд Тръмп, че \"много хора по света ще си помислят, че това е фантастична сцена от научнофантастичен филм\". След това двамата лидери разговаряха насаме в продължение на 41 минути.   Севернокорейският лидер отказа да използва за подписването на документите писалката, предоставена от сингапурските домакини на срещата му с президента на САЩ. Вместо нея той взе подадената от сестра му Ким Йо-чен.   Сингапурският вестник \"Стрейт таймс\" публикува видео с агресивния подход на Доналд Тръмп при ръкостискане със световни лидери, включително и с лидера на КНДР.  ", "date": "2018.06.12", "title": "Тръмп поиска от журналистите да покажат лидерите като \"симпатични, хубави и слаби\" (Видео)"}
{"url": "http://epicenter.bg/article/Prelyudiya-kam-mira--Za-kakvo-se-dogovoriha-Tramp-i-Kim-na-istoricheskata-sreshta-v-Singapur--OBZOR-/156607/7/0", "text": "Точно в 9:05 часа местно време (4:05 българско) държавният глава на САЩ Доналд Тръмп и лидерът на Северна Корея Ким Чен-ун   с което бе даден официален старт на историческата среща на върха на остров Сентоса, Сингапур.  Месеци наред двамата лидери си разменяха остри думи, а световните медии с тревога наблюдаваха нарастващото напрежение на Корейския полуостров, което накара мнозина да заговорят за реална опасност от трета световна война.   в хотел „Капела“ – американският президент дори на няколко пъти потупа приятелски по гърба лидера на най-изолираната комунистическа държава в света.  Какво предизвика обрата? Срещата на върха между Доналд Тръмп и Ким Чен-ун в Сингапур стана възможна след месеци на сериозни дипломатически усилия и активно посредничество на трети страни като Южна Корея и Китай. Следва да се отбележи, че Пхенян също направи редица отстъпки в името на диалога с Вашингтон – Северът освободи трима осъдени за шпионаж в страната американци и закри ядрения полигон „Пхунгери“.  Двете страни влязоха в преговори с ясно поставени цели. Вашингтон преследваше „пълна и необратима“ денуклеаризация на Северна Корея. На свой ред Пхенян се надяваше на отслабване на санкционния натиск и пълното премахване на ограниченията в бъдеще, а също и получаване на гаранции за сигурността си след завършването на ядреното разоръжаване.  Разговорът между Доналд Тръмп и Ким Чен-ун продължи около 48 минути, а веднага след приключването му американският президент увери, че срещата на върха със севернокорейския лидер е преминала „по-добре, отколкото някой можеше да очаква“. След това Тръмп изненада журналистите, като обяви, че двамата лидери ще подпишат споразумение за признаване на напредъка на преговорите и ще се ангажират да запазят инерцията им.  На свой ред лидерът на Пхенян отбеляза, че „много хора по света ще си мислят“ за срещата на върха между САЩ и Северна Корея „като за някаква форма на фантастика“. След това Ким Чен-ун увери, че след историческата среща на върха двамата лидери са решили „да загърбят миналото“ и обеща, че „светът ще стане свидетел на големи промени“.  Първоначално не стана ясно какъв точно „съвместен документ“ са подписали лидерите на САЩ и Северна Корея. Американският президент подчерта, че той е многостранен.  „Подписахме много важен документ. Достатъчно всеобхватен. И двамата се радваме на честта да го подпишем“. Същевременно президентът на САЩ обеща „много бързо“ да бъде започнат процес за по-нататъшното развитие на отношенията между Вашингтон и Пхенян, като добави, че двете страни „ще впечатлят с резултатите, които успеят да постигнат. Отношенията между САЩ и Северна Корея ще се различават от тези, които имаха до този момент“, увери Тръмп.  За какво се договориха Доналд Тръмп и Ким Чен-ун на историческата среща в Сингапур?  Лидерът на Северна Корея Ким Чен-ун се ангажира с „пълна денуклеаризация на Корейския полуостров“. Съответното обещание се съдържа в съвместното споразумение, подписано след историческата среща на върха в Сингапур с държавния глава на САЩ Доналд Тръмп.  В текста не се споменават исканията на САЩ за „пълно, проверимо и необратимо ядрено разоръжаване\", но в него все пак се съдържат гаранции за проверки на ядрения арсенал на Пхенян, макар и по-неясно формулирани.  Споразумението за ядрено разоръжаване на Корейския полуостров, който лидерите на Вашингтон и Пхенян подписаха след историческата среща на върха в Сингапур, е „по-слабо“ в сравнение с по-рано поетите ангажименти, коментира Адам Маунт, старши сътрудник във Федерацията на американските учени.   Документът „не е по-силен, всъщност, той е значително по-слаб от предходните ангажименти, които Северна Корея е поемала по ядрения въпрос… Честно казано, очаквах повече от това“, призна Маунт, като подчерта, че в споразумението от Сингапур не се споменава нищо за доказуема или необратима денуклеаризация. Но споразумението изобщо не е провал: „Ако срещата на върха наистина доведе до продължителни отношения, които да намалят на напрежението на полуострова, документът ще се разглежда като успех\", обясни експертът.  „С течение на времето, ако можем да намалим конвенционалната заплаха за Южна Корея, ако можем да повдигнем въпроса за правата на човека, този процес може в крайна сметка да доведе до ядрени ограничения\", допълни Маунт.    В замяна на поемането от страна на Пхенян на ангажимента за денуклеаризация, САЩ ще представят гаранции за сигурността на Северна Корея.Това също е заложено в съвместния документ, подписан след историческата среща на върха между президента на САЩ Доналд Тръмп и севернокорейския лидер Ким Чен-ун.  „Президентът (на САЩ Доналд) Тръмп се задължи да представи гаранции за сигурността на Северна Корея, а Ким Чен-ун потвърди твърдата и непоколебима привързаност към пълното разоръжаване на Корейския полуостров“, се казва в документа, който Тръмп показа пред журналистите в Сингапур.  САЩ и Северна Корея се обвързаха с провеждането в най-кратки срокове на нови преговори на ниво представители на външнополитическите ведомства на двете страни. По-късно стана ясно, че такива ще бъдат организирани още следващата седмица.    В рамките на пресконференцията след историческата среща на върха в Сингапур държавният глава на САЩ Доналд Тръмп заяви, че към настоящия момент санкциите срещу Северна Корея няма да бъдат отменяни, но сподели, че Вашингтон би искал да ги свали колкото е възможно по-скоро. „Санкциите ще бъдат свалени, когато сме сигурни, че ядрените оръжия вече не са фактор\", заяви Тръмп на пресконференцията в Сингапур. „Надявам се, че това ще е скоро... в определен момент с нетърпение очаквам да ги вдигна\".   на Корейския полуостров, но няма да изтеглят военнослужещите си от Южна Корея  В рамките на пресконференцията след срещата с Ким Чен-ун, Тръмп обяви, че САЩ ще спрат провеждането на военни учения на Корейския полуостров.   Вашингтон и Сеул са съюзници и всяка година провеждат съвместни учения, които предизвикват острата реакция на Пхенян. „Ще спрем с военните игри, което ще ни спести огромна сума пари“, заяви Тръмп пред репортерите в Сингапур.  Държавният глава на САЩ поясни, че в рамките на преговорите с Ким Чен-ун не е обсъждано изтеглянето на американските войски от Южна Корея, но изрази увереност, че „в някакъв момент“ това ще се случи и военните на Вашингтон ще напуснат полуострова. „Може би някой ден, но не сега“, заяви Тръмп.   на САЩ тленните останки на американски военнопленници  В Сингапур стана ясно, че Доналд Тръмп е поканил севернокорейския лидер на посещение в Белия дом. На свой ред американският президент не изключи възможността за визита в Пхенян.   ", "date": "2018.06.12", "title": "Прелюдия към мира: За какво се договориха Тръмп и Ким на историческата среща в Сингапур (ОБЗОР)"}
{"url": "http://epicenter.bg/article/Lyudmila-Putina-sled-razvoda---zhivot-za-milioni/156608/7/97", "text": "5 години след развода с руския президент Владимир Путин бившата му жена има милиони. Макар да се крие от светлината на прожекторите, излизат данни за имотното състояние на 60-годишната Людмила. Центърът за изследване на корупцията и организираната престъпност публикува проучване относно активите на Людмила Очеретная - новата й фамилия след брака й с по-младия от нея предприемач Артур Очеретни.   40-годишният бизнесмен е председател на Управителния съвет на фондация “Център за развитие на междуличностни комуникации”, чийто патрон е Людмила.  Три източника, запознати с работата на фондацията, казват, че Людмила финансира литературна награда и издателство, управлявани от организацията. За брака им се разбра преди две години.   Като съпруга на Владимир Путин Людмила не работи и няма пари. През 2012 година Путин декларира, че съпругата му е получила само 146 000 рубли. През цялото време, когато той е подавал декларация и за нея, най-много тя е успяла да изкара през 2011 година - 443 000 рубли, което е 36 хиляди рубли на месец.   След развода цялото имущество остана за Владимир Путин. Бракът на Владимир и Людмила Путини продължи близо 30 години. Той е сключен на 28 юли 1983 г. Руският президент и вече бившата му съпруга имат две дъщери - Мария, родена през 1985 г., и Екатерина, родена през 1986 г. За тях обаче не се знае почти нищо. Последните им снимки са от времето, когато са били деца.   Години по-късно Людмила започва да придобива активите си. Източници твърдят, че тя има апартамент от 139 квадратни метра на остров Василевски в Санкт Петербург - в устието на река Нева.   Съпругът на Людмила има вила във Франция на стойност повече от шест милиона евро. Тя бе купена през декември 2013 г. - шест месеца след развода на Владимир и Людмила Путин. Въпреки това, според журналисти, вилата е била в реставрация в продължение на няколко години. В последните 13 години организацията на младия Очеретни се намира в къща, в която се смята, че Лев Толстой е написал \"Война и мир\".   Фондацията на Людмила Александровна получи и пари от президентството. През последните няколко години нетната печалба на компанията се измерва в десетки милиони рубли. През януари 2016 г. в актива на бившата съпруга на Путин се появиха 240 дка в елитния комплекс около Москва \"Милениум парк\", който се нарича Венеция на региона заради каналите и малките язовири.   Цената на тази земя се оценява от 384 до 432 милиона рубли. Фондации като ЦРМК могат да бъдат създавани за \"социални, благотворителни, културни, образователни, научни или управленски цели\" според руското правосъдно министерство. Те могат да извършват предприемаческа дейност, доколкото служат на целта, за която е била създадена фондацията.   Отчети на ЦРМК показват, че през 2015 г. приходите му от всички източници са или 5,93 милиона долара. Не е ясно кои са всички тези източници.  ", "date": "2018.06.12", "title": "Людмила Путина след развода - живот за милиони"}
{"url": "http://epicenter.bg/article/Teleshki-rebra-i-svinsko-sas-sladko-kisela-zalivka-opitaha-Tramp-i-Kim-na-rabotniya-si-obyad-v-Singapur/156609/7/0", "text": "Телешки ребра и свинско със сладко-кисела заливка бяха основните блюда в менюто, сервирано на президента на САЩ Доналд Тръмп и севернокорейския лидер Ким Чен-ун на работния им обяд в Сингапур днес.     Менюто бе подготвено така, че да съчетава вкусовете на Изтока и Запада по време на историческата среща на двамата лидери, съобщава Дир.бг   Според менюто, публикувано от Белия дом, предястията включват  , салата от зелено манго по югоизточноазиатски маниер с дресинг от мед и лайм, както и  . На масата има и \"оизеон\" - корейско блюдо с пълнени краставици.    е огретен от картофи по френска рецепта и броколи, задушени на пара.   с хрупкава сладко-кисела заливка пък е сервирано с пържен ориз и чили сос. За седящите на масата има и корейско блюдо (дегу джорим) от риба треска със задушена соя и гарнитура от репички и азиатски зеленчуци.    членовете на двете делегации са избирали между парфе от черен шоколад, ванилов сладолед със сироп от зрели череши и лимон, и тестен десерт с пълнеж от крем.", "date": "2018.06.12", "title": "Телешки ребра и свинско със сладко-кисела заливка опитаха Тръмп и Ким на работния си обяд в Сингапур"}
{"url": "http://epicenter.bg/article/Sadat-na-ES-prizna-chervenite-podmetki-za-zapazena-marka-na-Kristian-Lubuten/156611/7/0", "text": "Френският дизайнер на луксозни обувки  може да претендира за уникалния характер на известните си червени подметки, тъй като един цвят може да бъде внесен и регистриран като марка, реши    , предадоха световните агенции.   Решението на водещия европейски съд е  , след като холандска търговска фирма за обувки имитира характерните за френския дизайнер червени подметки на обувките на високи токчета.   През 2010 и 2013 година Лубутен регистрира търговска марка в  ,  и  за червения цвят, който е идентифициран като   (Pantone 18 1663 TP), сложен отдолу на обувките му. включва изображение, което показва към коя част от обувката се прилага този отличителен детайл. Когато компанията на холандеца  започна да продава собствени обувки на висок ток с червена подметка,  я изправи пред съда с аргумента, че нарушава авторското му право.   приведе доводи, че търговската марка е лишена от законна сила, цитирайки закон на ЕС, който не позволява регистрирането като търговска марка на \" \".   , който не можа да реши казуса, се обърна към , за да изясни какво според европейското законодателство означава форма.   постановиха, че формата \"не е част от търговската марка и е предназначена само да покаже позицията на червения цвят\".   трябва да вземе холандският съд, в който Лубутен подаде жалбата.", "date": "2018.06.12", "title": "Съдът на ЕС призна червените подметки за запазена марка на Кристиан Лубутен"}
{"url": "http://epicenter.bg/article/Final-na-pregovorite-za-imeto-na-Makedoniya---OBZOR-/156622/7/0", "text": "След повече от седмица на напрежение, в понеделник дългоочакваният телефонен разговор между гръцкия министър-председател Алексис Ципрас и македонския премиер Зоран Заев най-накрая се състоя.   Очакванията на Атина и Скопие бяха с дискусията между двамата лидери да бъде сложен край на играта на нерви около спора за името на Македония, но нищо подобно не се случи. В ранните следобедни часове на деня Ципрас и Заев разговаряха близо час. Но кой е вдигнал слушалката и какво точно са си казали премиерите на двете страни, остана загадка. Не бяха разкрити детайли, нямаше официално разпространено съобщение.   Нямаше и информация за това кое от предложенията за новото име на Македония, които бяха спрягани на масата за преговори, ще бъде прието от Атина и Скопие като компромис за разрешаване на дългогодишния спор, който възпрепятства евроатлантическата интеграция на югозападната ни съседка.   „Премиерът на Република Македония Зоран Заев проведе 60-минутен телефонен разговор с премиера на Република Гърция Алексис Ципрас. Разговорът се осъществи между 14 и 15 часа македонско време. В рамките му бяха обсъдени останалите въпроси и бяха разгледани няколко идеи за решения. Друг телефонен разговор ще последва утре сутринта\", стана ясно от лаконичното изявление от правителството в Скопие.   „Премиерът Алексис Ципрас днес по обяд проведе телефонен разговор с премиера на БЮРМ (Бившата югославска република Македония) Зоран Заев, който премина в добър климат. Двамата премиери се договориха да завършат своите разговори по време на нов телефонен разговор във вторник сутринта“, съобщиха почти едновременно от кабинета на Ципрас.   Ден по-късно гражданите на Македония и Гърция все още са в напрегнато очакване. Вторият телефонен разговор, който министър-председателите на Македония и Гърция Зоран Заев и Алексис Ципрас трябва да проведат, ще се състои в следобедните часове на деня.   По неофициални данни, след телефонния разговор със Заев, Алексис Ципрас ще информира за резултатите от него най-напред президента на Гърция Прокопис Павлопулос, а след това – лидерите на политическите партии. След това ще направи публично изявление.   Междувременно в медиите изтече информация за параметрите на договореното споразумение. Severna Makedonija за цялостна употреба (вътрешна и външна), потвърдено с конституционни промени е основата на договора, който се очаква да бъде подписан в Преспа до края на седмицата, се казва в документ, изтекъл в медиите.   Според средствата за масова информация в документа се съдържат следните основни точки:   - Референцията „да се защитават македонските малцинства“ се отстранява от Конституцията на Македония, а частта за хомогенността се съгласува аналогично с гръцката конституция;   - Транзитният период се определя с изменения на вътрешните документи на съседните страни и този сложен процес ще бъде обвързан с отваряне на преговорите за присъединяване със Северна Македония;   - Ще се формира комисия, която ще изпробва употребата на търговските термини в двете страни;   - Македонският език се признава, със забележката, че Северна Македония признава в договора, че този език има славянски произход (както е посочено в рамката на ООН);   - В частта за националността, терминът македонец / гражданин на Република Северна Македония се използва със задължително напомняне, че хората от тази страна нямат връзка с античната гръцка култура.       - Договорът трябва да бъде приет от парламента на Македония (правителството на Заев има нужното мнозинство);   - При неподписване от страна на президента на Македония Георги Иванов, договорът се връща за повторно гласуване в народното събрание;   - Писмо от гърцкото правителство до ЕС и НАТО, с което се препоръчва започване на присъединителни преговори между Северна Македония и ЕС и приемане в НАТО, при условие, че е направена ревизия на македонската конституция;   - На съветa на министрите на външните работи на ЕС (25-26 юни) и срещата на върха (28-29 юни) да се изпрати позитивен сигнал на Северна Македония за започване на преговори за присъединяване, без да се взима предвид опозицията на Франция и Нидерландия, а подкрепата на Германия;   - На срещата на върха на НАТО (11 юли) да се отправи покана за членство, при условие, че са направени конституционни промени;   - Правителството на Заев трябва да изпрати писмо до 190+ държави, които признават „Република Македония“, че името Severna Makedonija ще се употребява в двустранната и в международната комуникация;   - В периода от юли до декември 2018 година, правителството на Заев ще трябва да проведе референдум и ако резултатът е позитивен, ще бъдат направени конституционните промени. Ако е негативен, има план „Б“ – за провеждане на парламентарни избори с характер на референдум;   - След прилагането на договора в Северна Македония, споразумението ще бъде ратифицирано от гръцкия парламент едновременно с гласуването за приемане на съседната страна в НАТО.   Както Заев, така и Ципрас са изправени пред сериозни предизвикателства във връзка с договора за името, с който трябва да бъде поставена точка на дългогодишния спор, хвърлящ сянка в двустранните отношения между двете съседни страни.   Твърденията на Зоран Заев, че евентуалното отхвърляне на споразумението с Гърция ще застраши перспективите на Македония за членство в Европейския съюз и НАТО и ще увеличи вътрешните заплахи, са отчаян опит на министър-председателя за манипулация на обществото и повлияване на гражданите на страната. Такава е оценката от кабинета на президента на Република Македония Георги Иванов, който изрази мнение, че постигането на договор за името по телефона е „несериозно“.   „Стратегическите ангажименти на Република Македония за членство в Европейския съюз и НАТО са ясно определени и не подлежат на промяна. Запазването на конституционното име и намирането на решение, което няма да доведе до промени в конституцията, в никакъв случай не е насочено срещу интеграцията на Република Македония в Европейския съюз и НАТО.   Сключването на международен договор трябва да бъде в съответствие с Конституцията на Република Македония, а не да предвижда изменение“, се казва в изявлението от кабинета на Иванов.   Във връзка с призива на премиера Заев за подкрепа на евентуално споразумение от страна на всички политически сили в страната, Иванов коментира, че той още веднъж показва, че е необходим широк национален консенсус за намиране на решение, което няма да накърни достойнството на македонския народ и гражданите на страната.   В Гърция ситуацията също е сложна. Председателят националистката партия „Независими гърци“ (АНЕЛ) и младши партньор в оглавяваното от СИРИЗА (Съюза на радикалното ляво) коалиционно гръцко правителство Панос Каменос отново потвърди във вторник, че фракцията няма да подкрепи сделка между Атина и Скопие за името на БЮРМ, в която се съдържа термина „Македеония“, но също сигнализира, че няма да постави под риск коалиционното правителство.   Йоргос Кумуцакос, отговорник за външната политика в „Нова Демокрация“, предупреди: Ако Ципрас не се обади на лидера на основната гръцка опозиционна партия Кириакос Мицотакис, за да го информира за договора за името, тогава консервативната фракция ще настоява за обсъждане на споразумението в парламента преди то да бъде подписано.    ", "date": "2018.06.12", "title": "Финал на преговорите за името на Македония? (ОБЗОР)"}
{"url": "http://epicenter.bg/article/Shokirasht-obrat--Ubietsat-na-15-godishnata-rumanka-v-Germaniya-se-okaza-17-godishen-balgarin-/156623/7/0", "text": "17-годишен български гражданин, заподозрян за убийство на 15-годишно момиче в парк в град Фирзен, се предаде на властите. Това съобщи говорителят на полицията в Мюнхенгладбах Избела Ханен.  Обществеността във Федералната република беше шокирана вчера от вестта, че посред бял ден смъртоносно е била намушкана 15-годишната Юлиана, която е от румънски произход. Според първоначалната версия се смяташе, че извършителят на криминалното деяние е турчин.  Полицията започна разследване на убийството, като чрез медиите търсеше повече информация от очевидци. Българинът, заедно с адвокатката си, днес доброволно е отишъл в полицията. Изабела Ханен заяви още, че предполагаемият извършител живее отдавна в Германия със семейството си. Подробностите за причините за кървавото деяние още се разследват.  След като е била наръгана е била откарана в болница, но там е починала от раните си. Все още не е ясно дали тя е имала двойно гражданство Бездомници от парка разказали, че във фаталния ден тя отишла при тях с думите: „Умирам, умирам“ на немски и след това се строполила на земята. Те повикали полицията.  През последните месеци в Германия няколко момичета станаха жертва на убийства. Припомняме, че в Ирак беше задържан 21-годишен мъж, опитал да се укрие от правосъдието на Федералната република, след като изнасилил и удушил 14-годишно момиче.  Темата за миграцията и политиката за предоставяне на убежище в Германия в момента е широко обсъждана и занимава най-високите етажи на властта в страната.   ", "date": "2018.06.12", "title": "Шокиращ обрат! Убиецът на 15-годишната румънка в Германия се оказа 17-годишен българин "}
{"url": "http://epicenter.bg/article/Vizhte-palniya-tekst-na--istoricheskiya--dokument--koyto-podpisaha-Donald-Tramp-i-Kim-Chen-un-/156628/7/0", "text": "Президентът на САЩ Доналд Тръмп и лидерът на Северна Корея Ким Чен-ун подписаха съвместно изявление във вторник след историческата среща в Сингапур. Това пише американското електронно издание Washington Examiner, като представя пълния текст на документа.  Съвместно изявление на президента Доналд Дж. Тръмп от Съединените американски щати и председателят Ким Чен-ун от Корейската народно-демократична република на срещата на върха в Сингапур  Президентът Доналд Дж. Тръмп от Съединените американски щати и председателят Ким Чен-ун от Корейската народно-демократична република проведоха първата, историческа среща на върха в Сингапур на 12 юни 2018 година.  Президентът Тръмп и председателят Ким Чен-ун проведоха всеобхватна, задълбочена и откровена размяна на мнения по въпросите, свързани с установяването на нови взаимоотношения между САЩ и КНДР и относно изграждането на устойчив и здрав мирен режим на Корейския полуостров. Президентът Тръмп потвърди, че ще предостави гаранции за сигурността на КНДР, а председателят Ким Чен-ун отново потвърди твърдия си и неотменим ангажимент за пълна денуклеаризация на Корейски полуостров.  Убеден, че установяването на нови отношения между САЩ и КНДР ще допринесе за мира и просперитета на Корейския полуостров и на света и признавайки, че изграждането на взаимно доверие ще насърчи денуклеаризацията на Корейския полуостров, президентът Тръмп и председателят Ким Чен-ун отбелязват следното:    Признавайки, че срещата на върха САЩ-КНДР – първата в историята – е епохално събитие от голямо значение за преодоляването на десетилетията напрежение и враждебни действия между двете страни и за отварянето към ново бъдеще, президентът Тръмп и председателят Ким Чен-ун се ангажират да приложат споразуменията от съвместното изявление изцяло и експедитивно. САЩ и КНДР се ангажират да проведат последващи преговори, водени от държавния секретар на САЩ Майк Помпео и съответно високопоставено официално лице от КНДР на най-скорошната възможна дата и да приложат договореното на срещата на върха между САЩ и КНДР.  Президентът Доналд Дж. Тръмп от Съединените американски щати и председателят Ким Чен-ун от Държавния съвет на Корейската народно-демократическа република се ангажираха да си съдействат за развитието на нови отношения между САЩ и КНДР и да насърчават мира, просперитета и сигурността на Корейския полуостров и на света.   ", "date": "2018.06.12", "title": "Вижте пълния текст на „историческия“ документ, който подписаха Доналд Тръмп и Ким Чен-ун "}
{"url": "http://epicenter.bg/article/Aleksis-Tsipras--Imame-istorichesko-sporazumenie-za-Makedoniya--/156632/7/0", "text": "Гърция и Бившата югославска република Македония (БЮРМ) са постигнали историческо споразумение за разрешаване на десетилетния спор за името на бившата югорепублика, заяви във вторник вечерта гръцкият премиер Алексис Ципрас, цитиран от електронното издание на гръцкия вестник Kathimerini. Последното споменато име, около което и двете страни имаха съгласие, беше \"Република Северна Македония\".  „Имам добри новини... преди малко постигнахме споразумение с премиера на БЮРМ по въпроса, който ни занимава от много години“, каза Ципрас на гръцкия президент Прокопис Павлопулос по време на среща във вторник вечерта, излъчена директно по телевизията.  „Имаме сделка, щастлив съм, защото това е добра сделка, която покрива всички предварителни условия, поставени от гръцката страна“, заяви премиерът.  По-рано Ципрас говори с македонския си колега Зоран Заев по телефона.   „Да за македонското бъдеще. Днес, както никога по-рано съм изпълнен с чувство на надежда за нашето бъдеще, за бъдещето на сегашните и бъдещите граждани. Това бъдеще може да бъде видяно на хоризонта, в общността на държавите от Европейския съюз и НАТО“, заяви македонският премиер Зоран Заев в началото на пресконференцията, на която обяви, че е постигнат договор с Гърция по спора за името, предава скопското електронно издание „Фокус“.  „Няма вече БЮРМ (Бивша югославска република Македония), няма международни договори, в които се избягва македонският език. С този договор ще бъде потвърдена и засилена македонската етническа и културна идентичност веднъж завинаги. Получаваме гаранция за сигурност, стабилност за гражданите. Имаме прецизирано македонско име – Република Северна Македония с превод на всички езици. Договорът предвижда потвърждаване на македонския език в ООН без бележки под линия, националността е македонска/Граждани на Република Северна Македония. Договорът ще го представим, а след това ще го подпишем и оттам следва ратификация от двете страни. Гърция ще извести, че вече няма спор и няма пречки да бъдем членка на НАТО. Ще изпратят препоръки да бъдем членка на ЕС. Вярваме силно, че ЕС ще започне преговори с Македония, че ще бъдем 30-ата членка на НАТО“, заяви Заев.   Според неговите думи, това значи по-добри времена за Македония, а шансът, който се е появил, трябва да се използва храбро и смело, защото той също така е патриотичен.   \"Ние се осмелихме, защото искаме победи, а не поражение, така че имаме успех тук. Имаме историческо, вековно решение. С разрешаването на спора изграждаме приятелство, което никога не е било по-голямо. Това е ключът към икономическото развитие и по-добро бъдеще, влизането в ЕС, защитата на идентичността, бъдещето на Македония и гражданите. Решаваме 25-годишен спор, който влачеше страната надолу. Когато всички смятаха, че няма изход, ние не подадохме оставка. Македонски език, македонски народ, македонец, македонка, защитени, укрепени веднъж завинаги“, заяви премиерът Заев.  Според неговите думи, всички детайли са на масата, пред очите на обществеността, но гласът на гражданите е решаващ.  „С договора се гарантира, че наесен ще има референдум, гражданите ще решат за бъдещето. Да кажем „да“ за македонското бъдеще“, призова македонският премиер.   „Решението дойде ненадейно, разбирам затрудненията, които са налице в медиите, новината е добра, стигнахме до споразумение по проблем, който ни тревожи години наред поради различията за името, Зоран Заев прие всичко,“заяви Алексис Ципрас, предава приближеното към бившето ръководство на македонската опозиционна партия ВМРО-ДПМНЕ скопско електронно издание \"Република\".  Според Ципрас, решението обхваща всички поставени от гръцката страна условия.  „Националните червени линии през последните две десетилетия са спазени. Решението е erga omnes, ще има конституционни промени. Най-важното е, че имаме договор, който предвижда промени в Конституцията извън името и ирационалните референции. По-важното е, че историческото наследство и наследство на древна Македония, което в миналото се опитваха да присвоят, беше защитено. Споразумението предвижда положителното развитие да влезе в сила, след като другата страна изпълни две условия. Ето защо това е добро споразумение, което създава положително развитие за региона и сега трябва да се приложи от съседите. Вие сте първите, които информирам, след лидерите и г-н Буцис, ще се проведе специална среща, за да се информира парламента, във връзка с постигнатото споразумение, което е важна историческаи стъпка“, заяви Ципрас.  След това министър-председателят ще се обърне към гръцкия народ за подробностите по споразумението.   ", "date": "2018.06.12", "title": "Алексис Ципрас: Имаме историческо споразумение за Македония! "}
{"url": "http://epicenter.bg/article/Uzhas-v-Germaniya--8-momcheta-ot-Balgariya-iznasiliha-zverski-13-godishna-i-zasneha-vsichko-na-telefon/156636/7/0", "text": "Брутално посегателство с участието на 8 момчета от България се е разиграло в германския град Велберт, съобщава вестник \"Билд\". 13-годишно момиче е било изнасилено на връщане към дома си.  Задържани са четирима от извършителите, а двама все още се издирват. Всички те са били на възраст между 14 и 16 години.  Вечерта около 18 часа момичето се прибирало към дома си след тренировка по плуване, когато било пресрещнато от момчетата в гора в града.  Първоначално 2 от момчетата са изнасилили тийнейджърката, докато другите 6 са снимали случващото се с телефоните си. След това я завлекли през гората под мост, където отново момичето било изнасилвано.  Местната полиция заяви, че видеото, заснето с телефон, може да се използва като криминално доказателство.  \"Доказателствата са сравнително ясни. Групата е заснела акта с мобилен телефон”, обяви говорител на властите.  Само за ден това е вторият тежък криминален случай, в който са замесени български граждани в Германия.  По-рано днес стана ясно, че 17-годишен български гражданин е главен заподозрян за убийство на 15-годишна румънка в Мьонхенгладбах.    ", "date": "2018.06.12", "title": "Ужас в Германия! 8 момчета от България изнасилиха зверски 13-годишна и заснеха всичко на телефон"}
{"url": "http://epicenter.bg/article/-Anton-Gitsov-sreshtu-Ognyan-Minchev/156618/11/0", "text": "Ако не сте забелязали, щом се появи и най-малката възможност да се осъществят важни икономически проекти с руско участие, българските русофоби се изприщват и започват гласовито да протестират. Така е и сега с възможността да бъде осъществен най-после АЕЦ „Белене”. Започват да пеят старите рефрени, районът бил сеизмичен, нямали сме нужда от нова ядрена  централа, оборудването било остаряло, токът, който ще се произвежда, ще бъде прекалено скъп и разни други. Но камъчето изплю един политолог, бивш член на БКП и асистент в катедра „Научен комунизъм“ на Софийски университет „Св. Климент Охридски“, който се обърна със зов към Бойко Борисов: „Ще позволим ли да ни поробят отново тези, които унищожиха българската държава и превърнаха значителна част българския народ в стадо от безпаметно блеещи „русофили“?“  Ако е така, излиза, че Турция и Унгария, в които се строят руски ядрени централи, при това с руско финансиране, ще бъдат поробени. Или че е поробена Финландия, която на сто процента задоволява нуждите си от газ от Русия и от ток от двете построени от Русия ядрени централи, като се предвижда строеж и на трета. Човек би могъл да отмине тези нелепи твърдения, ако политологът не минаваше за авторитетен, при това сдобил се и с професорско звание. Според този политолог и други като него, навремето Борисов е взел правилно решение да спре проекта и той изразява общото им мнение като казва „Благодарим ти за европейското развитие, Бойко”. Но нека видим какви са били  позициите на Бойко Борисов по АЕЦ „Белене” през годините, както и тяхната еволюция.   След като ГЕРБ дойде на власт през 2009 г., през май 2010 г. той заяви, че „АЕЦ „Белене” може да се превърне в един от най-значимите и големи проекти както на Балканите, така и в Европа”, а през октомври същата година, че „строителството на АЕЦ „Белене” e изключително важно за България”.   На 25 февруари 2011 г. той заяви: „Следващият премиер би трябвало да ме запита защо съм се подвел под натиска на сините и съм ликвидирал ядрената енергетика на България!” А на 24 февруари 2011 г. по време на дебати по Стратегията за национална сигурност каза: „Ако не започнем да строим АЕЦ „Белене” и се спрат двата реактора – V и VI на „Козлодуй”, с цената на скъпия ток от двете „Марици” и с цените на соларните и ветропарковете след 15 години икономиката на България ще банкрутира”.  На 19 март 2011 г. пред бТВ той отново зае твърда позиция: „Ще строим АЕЦ „Белене”, как няма да го строим”. Пак през 2011 г. Бойко Борисов заяви пред руската агенция ИТАР-ТАСС, че строителството на АЕЦ „Белене“ и на газопровода „Южен поток” са изключително важни за България, и че „от цялото си сърце подкрепям проекта АЕЦ Белене“. А на въпрос, съгласен ли е цената на централата да е 6,3 млрд. евро, както настояват от „Росатом”, Борисов отговори: „А като не даваш пари, какво те интересува каква е цената? И имаш 51%?” В отговор на друг въпрос, дали страната ще изпадне в зависимост, заявява: „Каква зависимост, когато имаш евтин ток и икономиката ти работи?” Премиерът даде за пример V и VI блок в АЕЦ „Козлодуй”, които са руски: „Имат ли влияние? Нямат. Харчим си тока – най-евтин в Европа, и ни е хубаво, и продаваме, и печелим пари”. Следователно,  В средата на септември 2010 г. обаче   На 21 октомври 2010 г. американският посланик Джеймс Уорлик заяви, имайки предвид „Уестингхаус”, че е по-изгодно за България да построи нови VII и VIII реактори на „Козлодуй”, отколкото да строи централата „Белене”. На 1 март 2011 г. на среща с Бойко Борисов в България помощник държавният секретар на САЩ Филип Гордън развива тезата за необходимостта България да диверсифицира енергийните източници и да намали зависимостта си от Русия. А на 5 февруари 2012 г. на четиричасово посещение в София долетя държавният секретар Хилъри Клинтън, която постави пред Борисов въпроса за необходимостта от „енергийна независимост” на България. Три дни след г-жа Клинтън в София пристига нейният специален пратеник по енергийните въпроси за Европа Ричард Морнингстар, който проведе срещи с премиера Бойко Борисов и с президента Росен Плевнелиев, по време на които призова България да намали енергийната си зависимост от Русия и да диверсифицира ядрената енергетика.    Още повече, че освен външен има и силен вътрешен натиск от традиционно русофобската десница, че и от собствения ти енергиен  министър (Трайко Трайков), който се обявяваше против проекта и изразяваше мнение за това Уестингхаус да построи ядрен реактор в България, както и от неговия вицепремиер и министър на финансите (Симеон Дянков), който по онова време заяви, че няма да даде и стотинка от държавния бюджет за проекта. От тези и други хора, Борисов беше подведен, че Уестингхаус (която обяви фалит миналата година) може да ни реши проблема с ядрените ни реактори и че може да не платим на „Атомремонтстрой” поръчаното оборудване и да спечелим арбитражното дело в Париж  („Ние сме показали, че не се плашим от руснаците, нито от енергийни гиганти. Ако трябва пак ще ги пляскаме”- Симеон Дянков).    Ричард Морнингстар пише в грама до Хилари Клинтън на 28 март 2012 г., един ден преди официалното спиране на проекта: „Бих искал да ви известя, че преди малко получих обаждане от външния министър на България Младенов, който ме извести за решението на България да спре ядрения проект АЕЦ “Белене”, изграждан съвместно с Русия. Това бе основна тема на обсъждане по време на вашето посещение в София. България ще добие един напълно изграден реактор, който ще бъде прехвърлен в АЕЦ “Козлодуй”. Уестингхаус разговаря с българите за действия около проекта “Козлодуй”, използвайки руския реактор”. Какво угодническо престараване! Бойко Борисов понякога може и да е наивен, но не е и глупав. След като му пробутваха и го обработваха за Уестингхаус с обещания за финансиране на някаква уж заинтересована голяма американска финансова институция - Ексимбанк , той най-накрая разбра, че са го пращали за зелен хайвер. Българският премиер прозря, че по АЕЦ „Белене”, и по „Южен поток” е бил използван от Вашингтон и Брюксел и че послушанието му не е било възнаградено с нищо по отношение на осигуряване на енергийната сигурност на страната. Че е безразсъдно да не се използват сертифицирана площадка и доставените реактори и да се инкасира по този начин загуба от над 3 млрд. лв. И че строежът на втората ядрена централа не може да стане без участието на руската страна като производител на реакторите и съпътстващото оборудване.  Вижда се, че той вече не се притеснява от външен натиск, както и от мнението на русофобите от десницата. Сърбал им е попарата, не иска да ги чува и даже им отне правото да се наричат десница. „Ние сме  десницата - ГЕРБ, ясна, призната, така че отломки, които не успяха да влезнат в парламента, биейки се кой да е вожд там, не бих искал да коментирам...”. Така той коментира хилавия протест срещу АЕЦ “Белене”, организиран от “Демократична България”. ", "date": "2018.06.12", "title": "Антон Гицов срещу Огнян Минчев: АЕЦ „Белене” е важен за енергийната сигурност на страната"}
{"url": "http://epicenter.bg/article/Evropeyskata-komisiya--Proektat-za-gazov-hab--Balkan--ima-badeshte-/156635/4/0", "text": "„Булгартрансгаз“ представи пред Европейската комисия междинните резултати от предпроектното проучване за газовия хъб „Балкан“, съобщиха от пресцентъра на газопреносния ни оператор, предаде БГНЕС.  Пред Брюксел са представени няколко варианта на трасета на територията на България, включително и два, които са разработени на база очакваните източници на доставка на природен газ. Според експертите като предпочитан маршрут за реализацията се очертава „Балкан 1“, който предвижда да се реализира на две фази. Първата фаза предвижда нов входен капацитет от Турция, а втората - входна точна около Варна. Като други входни точки се разглеждат Гърция и Турция (съществуваща и нова инфраструктура), местен добив от дълбоко Черно море (от България и Румъния).  Инфраструктурата на газовия хъб ще свърже пазарите на природен газ на България, Гърция, Румъния, Унгария, Сърбия, Хърватия, Словения, Австрия, Германия, Италия, Украйна, Молдова и други. Като основни източници за хъба се разглеждат руски природен газ, местен добив от България и Румъния, природен газ от Южния газов коридор (ТАП и ТАНАП).  Съществуващите и изграждащите се терминали за втечнен природен газ в Гърция и Турция биха могли да осигурят количества природен газ от САЩ, Катар, Алжир, Египет и други.  Реализацията на концепцията за газов хъб е в пълно съответствие с плановете за развитие на газовата инфраструктура в Европа. Европейската комисия продължа да подкрепя силно реализацията на проекта за изграждане на газоразпределителен център на територията на България, отбеляза по време на събитието директорът на „Вътрешен енергиен пазар“, Главна дирекция „Енергетика“ на ЕК Клаус-Дитер Борхард.  По думите му, днешното събитие доказва, че проектът е реализуем. Енергийният зам.-министър Станков допълни, че европейският газоразпределителен център „Балкан“ ще допринесе за енергийната сигурност в региона на Югоизточна Европа.  „Булгартрансгаз“ ще продължи да полага всички усилия за успешното изпълнение на проекта, заяви изпълнителният директор на дружеството Владимир Малинов.  ", "date": "2018.06.12", "title": "Европейската комисия: Проектът за газов хъб „Балкан“ има бъдеще "}
{"url": "http://epicenter.bg/article/Tsatsarov-prizova-kabineta-speshno-da-prerazgleda-kontsesionniya-dogovor-za-ski-zonata-kray-Bansko-/156566/3/0", "text": "На 26.02.2018 г. във Върховната касационна прокуратура е постъпил сигнал от Политическа партия „Зелените“, с твърдения за извършени закононарушения/престъпления във връзка с изпълнението на договор за предоставяне на концесия на територията на Национален парк „Пирин“, на дружество „Юлен“ АД, както и с твърдения за незаконосъобразно разходване на средства от държавния бюджет за субсидиране на Българска федерация по ски. Отправено е искане за извършване на проверка съобразно правомощията на прокуратурата. Това съобщиха от пресцентъра на държавното обвинение. По образуваната преписка № 3006/2018 г., по разпореждане на главния прокурор, се извършва лична проверка от прокурор от Върховна касационна прокуратура. В хода на проверката, прокурорът е преценил, че се налага изпращане на предложение до Министерския съвет по реда на чл. 145 ал. 1 т. 6 ЗСВ, за предприемане на спешни действия за вземане на решение за изменение и допълнения на концесионния договор от 21.12.2001 г.  Днес, 12.06.2018 г., главният прокурор Сотир Цацаров, в изпълнение на правомощията на прокуратурата по надзора за законност, отправи предложение до министър-председателя, за следното:  „Министерският съвет на Република България  - да предприеме незабавни действия за изменение и допълнение на концесионния договор от 21.12.2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост – част от територията на Национален парк „Пирин“, община Банско, „Ски зона с център Банско“, при съобразяване с разпоредбите на действащото законодателство /включително и в частта относно определянето на концесионното възнаграждение/;  - да предприеме незабавни действия за осигуряване на пълно съответствие на ползваната от концесионера площ с тази по концесионния договор /99,55ха, съгласно Териториално устройствен план /ТУП/ на извънселищна територия „Ски зона с център гр. Банско“, индивидуализирана с координатите на точки от № 1 до № 252 в координатната система „1970г.“ по чупките на външната граница на ски зоната/.“  В същото време, от преписката са отделени материали, касаещи разходване на средства от държавния бюджет по договори между Сдружение Българска федерация по ски и Министерство на младежта и спорта. Те са изпратени по компетентност на Софийска градска прокуратура, за допълнителна проверка с оглед данни да престъпления по чл. 282 НК и чл. 219 НК.  Работата по преписката на Върховната касационна прокуратура продължава с възложен служебен контрол на прокурорски постановления за отказ от образуване на досъдебно производство по сигнали за допуснати нарушения и неизпълнение на концесионния договор от 21.12.2001 г., сключен между МС и „Юлен“ АД.  Пълният текст на предложението на главния прокурор може да прочетете тук:    ", "date": "2018.06.12", "title": "Цацаров призова кабинета спешно да преразгледа концесионния договор за ски зоната край Банско "}
{"url": "http://epicenter.bg/article/Zhandarmeriya-v-Ugarchin---piyani-tsigani-napadat-s-nozhove-i-bradvi-rabotnitsi-v-uchilishte-/156569/3/0", "text": "Трима пияни роми са нападнали работници в СУ \"Св. св. Кирил и Методий\" в Угърчин, съобщиха от Областната дирекция на полицията в Ловеч. Нападателите са от Угърчин и са на 23, 28 и 32 години. Двама от тях са задържани.  Инцидентът е станал около 13 часа вчера. Нападателите са извадили ножове и брадви срещу работниците, ремонтиращи външната ограда на училището, съобщи директорът на учебното заведение Олга Петрова. Те са се опитали да проникнат и в сградата на училището, като са счупили стъклопакета на една от вратите, но били удържани и впоследствие избягали, предава Канал 3.  Няма пострадали деца, въпреки че дворът и училището били пълни с ученици.  Двама от работниците са с леки наранявания. От полицията в Ловеч съобщиха, че освен работниците в училището, ромите са нападнали и възрастен мъж в дома му, а след това и жена. От Центъра за спешна медицинска помощ в Ловеч информираха, че възрастните хора са с охлузни рани.  Полицаи опазваха реда в града през цялата нощ. Входовете на Угърчин се охраняват от части на жандармерията. Заместник-кметът на Угърчин Мария Динова поясни късно снощи, че обстановката в града е спокойна. Според източници на БНР обаче, след инцидентите напрежението е ескалирало с цел отмъщение и затова се е наложило да се търси съдействие от жандармерията.  Младежи от града разказаха, че ромските своеволия са често явления, пострадалите са много, но извършителите остават безнаказани.  \"Циганинът се е напил, влиза в едно заведение, ти го гониш, защото е пиян, и започва да прави проблеми. Той ти вади нож и те дупчи. В училището влиза с нож. В кафето заплашват кръчмаря с нож - взимат една каса с бира и оборота, и си тръгват. И къде е тази полиция? Тичат да дупчат шефа на полицията… Каква е тази държава?“, допълни един от тях.  ", "date": "2018.06.12", "title": "Жандармерия в Угърчин - пияни цигани нападат с ножове и брадви работници в училище "}
{"url": "http://epicenter.bg/article/Prokuraturata-pogva-spornoto-ministerstvo-zaradi-parite-za-Federatsiya-po-ski/156601/3/0", "text": "Има данни за извършени нарушения за вероятни действия на длъжностни лица при финансирането от Министерство на спорта и младежта на проекти на Федерацията по ски, заяви Румяна Арнаудова, говорител на главния прокурор Сотир Цацаров.   \"Затова голяма част от събраните материали са изпратени до Софийска градска прокуратура, защото сме на мнение за данни за извършени нарушения на длъжности лица от М-во на младежта и спорта през всичките тези години\", каза Арнаудова, цитирана от Канал 3.   Тя уточни, че финансирането по тези проекти възлиза на над 40 милиона лева през годините. Прокуратурата е изискала всички договори между Министерство на младежта и спорта и българската Федерация по ски, чийто председател е Цеко Минев.   \"Представени са множество документи, по които се вижда схемата по която се предоставят средствата\", поясни Арнаудова.   \"Федерацията представя своето изчисления за съответен проект и иска финансиране. В министерството се създава комисия за това искане за финансиране, тя излиза с предложение може ли да има финансиране и в какъв размер. После министърът издава заповед с конкретната помощ и се сключва договор с федерацията\", продължи тя.   По думите на Румяна Арнаудова \"по договорите, прегледани от прокуратурата, федерацията по ски не само е задължена да отчете, но и да представи всички документи за разходите\".   \"Прегледът на документите, според нас, е недостатъчно убедителен и е занижен контролът за отчитане на дейностите за финансиране, иначе добре мотивирани - за децата и спортистите\", каза още Румяна Арнаудова.     Относно проверката на Прокуратурата по сигнал от Политическа партия „Зелените“ с твърдения за незаконосъобразно разходване на средства от държавния бюджет за субсидиране на Българска федерация по ски, заявяваме следното:   На 12.03.2018 г. в Министерство на младежта и спорта (ММС) по официален път е постъпило писмо от Върховна касационна прокуратура (ВКП) с искане за предоставяне на информация дали и за какво са отпускани финансови средства на сдружение „Българска федерация по ски“ от 2003 г. до настоящия момент. ВКП са поискали заверени копия от всички документи – заявка, отчети, документи за извършени проверки по усвояване на средства, платежни нареждания и др.            В срок, на 20.03.2018 г. ММС е предоставило на ВКП: 1.Справка за преведени средства от страна на ММС на Българската федерация по ски за посочения период   2.Класьори – 16 бр., съдържащи проекти, договори и съдържателни отчети по години, от 2007 г. до 2018 г., налични в архива на ММС.   В Министерството се съхраняват голям обем документи /над 100 пълни, големи класьори/ поради което ММС е отправило покана до ВКП да изпрати свой служител, който да извърши проверка на документацията и на място.    ММС е оказало пълно съдействие на ВКП и остава в готовност да предостави допълнително документация след преценка и конкретизиране на необходимите за извършване на проверката документи.", "date": "2018.06.12", "title": "Прокуратурата погва спорното министерство заради парите за Федерация по ски"}
{"url": "http://epicenter.bg/article/Pri-spetsaktsiya--Zadarzhan-e-targovets-na-mlechni-produkti-za-ukrivane-na-danatsi-v-golemi-razmeri/156604/3/0", "text": "ГДБОП и Специализираната прокуратура оповестиха резултати от проведена операция за неутрализиране на организирана престъпна група, занимавала се с данъчни измами в особено големи размери, съобщи  Novini.bg . Организираната престъпна група е била ръководена от собственик на предприятие за млечни изделия на територията на Велико Търново.   Търговецът е осуетявал плащането на данъчни задължения в рамките на 4 месеца в размер на близо 900 000 лева.   Това е начален етап на разследването.   Вероятно ще се окаже, че размерът на тези средства е много по-голям, съобщи прокурор Даниела Начева.   За престъплението ръководство на престъпна група и осуетяването на плащането на данъци законът предвижда лишаване от свобода и конфискация на имуществото.   По делото ще бъдат обвинени още две лица. Оборотът за две години на този производител е 50 милиона лева.   Претърсени са 21 имоти. Проведени са и 14 обиска, иззети са счетоводни документи, фактури. На единия адрес в село Бистрица са намарени и иззети схеми, които онагледяват престъпната дейност.   Ръководителят на престъпната група е задържан. На този етап доказателствата са за трима участници.   Налагаме нов подход при разследване на престъпления срещу данъчната система. Заложихме много на предварителната подготовка по случая, за да може лицата бързо да бъдат обвинени, съобщиха от прокуратурата. ", "date": "2018.06.12", "title": "При спецакция! Задържан е търговец на млечни продукти за укриване на данъци в големи размери"}
{"url": "http://epicenter.bg/article/Krasen-Kralev--Podkrepyame-vsichki-deystviya-na-prokuraturata-po-sluchaya-s-Balgarskata-federatsiya-po-ski/156620/3/0", "text": "Подкрепяме абсолютно всички действия на прокуратурата във връзка със случая с Българската федерация по ски. Това каза министърът на младежта и спорта Красен Кралев във връзка с концесията в Пирин, предаде репортер на Агенция „Фокус“.  „В час сме с тази проверка - от март месец насам прокуратурата работи по този случай и ние сме предоставили всички документи, които са ни искани – над 16 класьора с папки и има още 100 такива. Периодът, който се разглежда, е много голям – от 2003 г. досега, така че това е огромен обем информация. Касае се до осем различни екипа на Министерството, които са работили. В годините, в които моят екип ръководи министерството, правим всичко възможно максимално добре да контролираме федерациите и клубовете за начина, по който се разходват средствата. Разбира се, ние не сме разследващ орган и нашата дейност също е проверявана. Пак казвам, че подкрепяме действията на Прокуратурата да се направи един такъв анализ“, каза още министър Кралев и посочи, че след като има подаден сигнал и съмнения, трябва да се стигне до края, за да може тези съмнения евентуално да отпаднат.  „Всички сме под мониторинг и съответно и ние извършваме мониторинг на тези хора, с които работим и които използват държавни средства. Имахме миналата година установени нарушения и по програмата за спортове за децата в детските градини. Веднага клубовете, при които имаше нарушения, възстановиха парите и програмата беше спряна. Така че ние извършваме огромен обем работа за контрол на клубове и федерации“, коментира Красен Кралев и припомни и за злоупотребите във Федерацията по шах.  Спортният министър посочи, че средствата, които Министерството на младежта и спорта дава на федерациите, са различни.  „Кандидатства се, има комисия, която ги одобрява. Много федерации кандидатстват с проекти за домакинства и ние отсяваме тези, които са най-приоритетни и имат значение за развитието на българския спорт. Бюджетът на Българската федерация по ски мисля, че е около 1,3 млн. лв., като в олимпийската година беше завишен, за да може да се отдели специален бюджет за тези, които участват на Олимпиадата. Има и Летни олимпийски игри, за които също се завишава бюджетът, за да можем да квалифицираме повече състезатели“, каза още той и поясни, че за 2019 г. бюджетът все още не е готов и не се знае какви средства ще бъдат отпуснати.  „Планираният бюджет за всички домакинства тази година е около 5 млн. лева, а проектите, с които се кандидатства, са за над 15 млн. лв. Сами виждате, по-големи са исканията за домакинства, отколкото са възможностите на бюджета“, коментира още спортният министър.  ", "date": "2018.06.12", "title": "Красен Кралев: Подкрепяме всички действия на прокуратурата по случая с Българската федерация по ски"}
{"url": "http://epicenter.bg/article/Meditsinsko-chudo--Prostrelyanata-v-glavata-Simona-veche-se-hrani-sama-/156637/3/0", "text": "Симона Тодорова, която бе простреляна в слепоочието от 37-годишния Михаил Станчев на 2 юни, е изписана от отделението по Реанимация на УМБАЛ Бургас и преместена в Неврохирургия. От тази сутрин 22-годишното момиче е започнало да се храни и пие вода. Тя дори се опитва да говори, което е истински медицински феномен,  Цяло чудо е, че Симона се събуди от кома, а само няколко дни по-късно започна и да се храни сама, коментираха лекари.  Те са категорични, че ако траекторията на проектила е била от лявото към дясното слепоочие, тя е нямала никакъв шанс да оцелее.  Симона вече може да отговаря на въпроси с кратки думи, реагирала и при появата на родителите ѝ, които са неотлъчно до нея от момента на приемането ѝ в бургаската болница.  Засега възстановяването на красавицата върви много добре. Тя обаче е под постоянно наблюдение, тъй като лекарите все още не са сигурни какво влияние ще окаже травмата на мозъка, причинена от огнестрелната рана.  ", "date": "2018.06.12", "title": "Медицинско чудо! Простреляната в главата Симона вече се храни сама "}
{"url": "http://epicenter.bg/article/Siderov--Kanya-prezidenta-v-moeto-nedelno-uchilishte-da-spodelya-moya-opit-kak-da-se-darzhi-kato-darzhavnik/156624/2/0", "text": "Опозицията нямаше конкретни аргументи за вот на недоверие, по-скоро чух поезия в проза. Това каза председателят на ПГ на „Обединени патриоти“ Волен Сидеров по време на брифинг в Народното събрание, предаде репортер на Агенция „Фокус“. За вота на недоверие, който обяви днес БСП, Волен Сидеров заяви, че това не е първият, който ще внесе опозицията.  „Отново се забавиха БСП, но там текат едни вътрешни забавяния. Аз не видях конкретни аргументи за вот на недоверие. Имаше общи приказки, поезия в проза, общо взето“, заяви Сидеров. Според него решението на управляващите трябва да бъде да не се прави евтина политика.  \"По отношение на сигурността бяха направени доста сериозни стъпки за осигуряване на България и българското население, но много още неща трябва да се направят\", допълни Сидеров. Той обърна внимание, че в темата за сигурността не влиза повредата на летателен апарат.  По отношение на изказванията на президента за инцидента в Крумово, Сидеров заяви:  „Напоследък, когато съм се изказвал за него, съм казвал общо взето доброжелателни думи. Моята покана към президента е да дойде в моето неделно училище, да споделя с него моя опит, да му кажа как да се държи като държавник, защото не винаги се държи така. Един президент, когато атакува собственото си правителство, е лош знак за всички посоки по света“, каза той.  Според него има използване на трагичен случай за правене на евтина политика след гибелта на двамата пилоти на хеликоптера Ми-27.  ", "date": "2018.06.12", "title": "Сидеров: Каня президента в моето неделно училище да споделя моя опит как да се държи като държавник"}
{"url": "http://epicenter.bg/article/Borisov-razgovarya-v-Tel-Aviv-s-izpalnitelniya-direktor-na-Amerikanskiya-evreyski-komitet-Deyvid-Haris-/156626/2/0", "text": "„Спасяването на българските евреи е безпрецедентен факт в световната история - нито един евреин от България не е изпратен в лагерите на смъртта. Ние се гордеем с този факт\". Това заяви в Тел Авив министър-председателят Бойко Борисов по време на срещата си с изпълнителния директор на Американския еврейски комитет Дейвид Харис. През 2018-а се отбелязва 75-ата годишнина от спасяването на българските евреи.  Премиерът Борисов подчерта, че и днес България продължава да се бори срещу всякакви прояви на нетолерантност, ксенофобия и говор на омразата, включително в условията на интензивен миграционен натиск към страната. Той изтъкна, че българското правителство следи внимателно проблемите, свързани с расизма, расовата дискриминация и нетърпимостта.  Борисов запозна Дейвид Харис с ангажиментите на страната като ротационен председател на Съвета на ЕС през първата половина на тази година и изтъкна, че ключовата дума за диалог, която е използвана, е мир. Двамата обсъдиха също двустранните отношения и приноса на България за стабилизация и устойчиво развитие на Балканите.  От своя страна Дейвид Харис подчерта, че комитетът има чудесно партньорство с България и лично с премиера Борисов.  ", "date": "2018.06.12", "title": "Борисов разговаря в Тел Авив с изпълнителния директор на Американския еврейски комитет Дейвид Харис "}
{"url": "http://epicenter.bg/article/Biser-Petkov--Sadbata-mi-kato-ministar-zavisi-ot-tova-kakvo-shte-napravim-za-horata-s-uvrezhdaniya/156625/2/0", "text": "До петък социалният министър Бисер Петков трябва да изготви финансов разчет на предложения от Мая Манолова Закон за личната помощ и да запознае финансовия министър Владислав Горанов и премиера Бойко Борисов с него. Това стана ясно след среща между родителите на деца с увреждания, ресорния министър и омбудсмана.   Целта е проектът да бъде внесен възможно най-скоро за гласуване, като се очаква негов вносител да бъде не Министерски съвет, а Народното събрание. Родителите също са готови да направят компромис в името проблема, който години на ред не може да бъде решен. Все още не е ясно към кои текстове от законопроекта са готови да направят компромис, но бяха категорични, че ако все пак оставката на Бисер Петков бъде приета, те ще искат сваляне на правителството.   Оставката си самият Петков обясни с мотива, че в момента на депозирането й министерството не е разполагало с проекта. Той изрази още надеждите си да има подкрепата на премиера Бойко Борисов и правителството. Петков бе категоричен, че съдбата му като министър зависи от това какво ще успее да направи за хората с увреждания.", "date": "2018.06.12", "title": "Бисер Петков: Съдбата ми като министър зависи от това какво ще направим за хората с увреждания"}
{"url": "http://epicenter.bg/article/Postiganeto-na-po-dobri-usloviya-za-rabotnitsite-ne-biva-da-vodi-do-sriv-na-transportniya-bransh/156627/2/0", "text": "По инициатива на лидера на Партията на европейските социалисти  ( ПЕС )  и български евродепутат Сергей Станишев днес се състоя среща с Удо Булман, председател на Групата на социалистите и демократите в Европейския парламент. Това съобщиха от пресофиса на  .   На нея бяха обсъдени последните развития по пакета за мобилност, а Станишев представи позицията на българските превозвачи и на БСП, приета от Националния съвет на партията този уикенд.   „Като прогресивно политическо семейство ние защитаваме правата на работниците, но също и справедливия и равнопоставен достъп до Единния пазар на общността. Ние, евродепутатите от БСП, считаме, че този баланс е сериозно нарушен в новия пакет „Мобилност“ и има сериозен риск да се влоши значително след гласуването в пленарна зала“, заяви Станишев. „Поканих колегите Петър Курумбашев, който е член на Комисията по транспорт и туризъм, и Георги Пирински, член на Комисията по заетост и социални въпроси, за да представим подробно всички аспекти на нашата позиция предвид предстоящото гласуване в пленарна зала на мандата на ЕП за преговори по досието“, добави Станишев. „Отдавна е ясно, че въпросите за командированите работници и за новите правила в транспортния сектор предизвикват разделение в ЕС – това, което някои виждат като конкурентно предимство, други виждат като социален дъмпинг. Това разделение не е толкова по политически семейства, колкото на географски признак, между западните и източноевропейските страни“, посочи председателят на Партията на европейските социалисти  ( ПЕС ).   $ Всички политически групи в Европарламента са разделени именно по тази линия. По-важният въпрос е защо има такава драстична разлика в цените на труда, защо кохезията не върви със скоростта, с която очаквахме. Ние полагаме усилия гласът на българските работници и бизнес да бъде чут още на този етап, в Европейския парламент. Днес изпратих позицията на БСП до всички евродепутати от Групата на социалистите с призив да не убиваме бизнес и работни места в новите държави-членки под предлога за борба със социалния дъмпинг и за подобряване на условията на труд на работниците. Работата по тези директиви обаче не се изчерпва с това гласуване в ЕП. Предстоят преговори между трите институции – Комисията, Парламента и Съвета, в хода на които ще се избистри окончателният компромис. Ето защо правителството трябва да се мобилизира в защита на националния интерес именно там, в преговорите с останалите държави-членки и после между институциите ”,  каза той.", "date": "2018.06.12", "title": "Постигането на по-добри условия за работниците не бива да води до срив на транспортния бранш"}
{"url": "http://epicenter.bg/article/Goranov--Nikoy-ne-mozhe-da-uvolni-tova-pravitelstvo-s-intervyu-/156629/2/0", "text": "Този, който иска да уволни правителство, трябва да заеме ясната си роля. Това каза министърът на финансите Владислав Горанов по време на брифинг в Народното събрание, предаде репортер на Агенция „Фокус“.  По думите на Горанов изрично в Конституцията правото за предлагане и изпълняване на бюджета е вменено на изпълнителната власт.  „Никой друг освен българският парламент и изпълнителната власт не могат да намерят отражение в него. Никой не може да уволни това правителство с интервю. То може да бъде уволнено, ако е неуспешно, по начина, по който е избрано. Ако някой иска да предложи неговите приоритети, трябва да намери друга трибуна за изява, която да се вмества в конституционната координация между отделните власти. В противен случай ще продължим да не разбираме къде и на кого не угодихме“, коментира Горанов.  По думите му е трудно изпълнителната власт да спори с опозицията за нейния дневен ред и с този на държавния глава, който не знае.  „Това, което обсъждахме преди днешната среща е начинът, по който можем да отговорим на очакванията на българския президент. Озадачени сме от опита постоянно да бъде внушавано, че сегашното правителство е неуспешно, че начинът, по който се разходват публичните средства е неефективен и че приоритетите, които то налага на българското общество, не са правилни“, заяви Горанов.  ", "date": "2018.06.12", "title": "Горанов: Никой не може да уволни това правителство с интервю "}
{"url": "http://epicenter.bg/article/Katastrofiraliyat-helikopter-Mi-17-be-edinstveniyat-ot-shestte--koyto-mozheshe-da-leti-/156630/2/0", "text": "Ми-17 e военно-транспортен хеликоптер. Основното му предназначение е превоз на товари и хора. Използва се за гасене на пожари от въздуха, както и за медицинска евакуация.  Този хеликоптер развива скорост до 250 километра в час, а теглото му без товар надхвърля 7 тона. Максималната височина на полета с Ми-17 е 5000 метра, предава Нова тв.  В българската армия имаме общо 6 вертолета Ми-17. След инцидента вече всички са неизправни. Разполагаме и с общо 5 Ми-24. От тях един е изправен, а 4 са неизправните. От общо 12 \"Кугър\"-а неизправните са 9 на брой. Бел-206 са общо 6. Половината от тях са неизправни.  Точно преди година – на 9 юни 2017-а – друг подобен инцидент отне живота на 38-годишния военен пилот Георги Анастасов. Той загина, след като хеликоптерът му „Пантер” падна в черно море. Инцидентът стана по време на военно учение.  Разследващите установиха, че при ниско прелитане над фрегатата \"Дръзки\" машината е закачила мачтата й, в резултат на което е загубила устойчивост и е паднала в морето.  ", "date": "2018.06.12", "title": "Катастрофиралият хеликоптер Ми-17 бе единственият от шестте, който можеше да лети "}
{"url": "http://epicenter.bg/article/Borisov-v-Erusalim--Nasha-misiya-dnes-e-da-ne-dopusnem-vrashtaneto-na-ksenofobiyata-i-antisemitizma/156631/2/0", "text": "Mинистър-председателят Бойко Борисов участва в пленарната сесия на Глобалната конференция на Американския еврейски конгрес в Ерусалим. В българската делегация, която е на работно посещение в Държавата Израел, влизат още вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова.  В своето изказване по време на форума, премиерът Бойко Борисов изтъкна, че на фона на динамичните глобални и регионални процеси, българо-израелските отношения се развиват устойчиво.  „Тези отношения почиват върху ясни принципи на взаимодействие, върху изграденото взаимно доверие и споделените ценности, като в основата им е общата визия за бъдещето на двата съседни района“, посочи министър-председателят.  Българският премиер напомни, че най-яркият израз на връзката между двата народа е спасяването на цялата българска еврейска общност от близо 50 000 човека в най-мрачните години на Втората световна война. Това се случва благодарение на категоричната позиция на българските граждани, на Българската Православна Църква, на видни общественици и интелектуалци.  „Историята на спасяването на българските евреи е част от общата ни история, която ние не трябва да забравяме и трябва да предадем на децата си“, категоричен бе Бойко Борисов. Той подчерта, че днес наша мисия е да не допуснем връщането на ксенофобията и антисемитизма.  Премиерът Бойко Борисов благодари на министър-председателя на Израел Бениамин Нетаняху за това, че призна заслугата на нашите предци за спасяването на българските евреи. „Много скоро ние ще имаме два идентични паметника в София и Тел Авив, посветени на този исторически факт и показвайки нашата съвместна признателност“, съобщи Борисов.  „Като държава-член на ЕС, а още повече и като председател на Съвета на Европейския съюз, България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина“, заяви още българският министър-председател. Той отчете, че Близкоизточният мирен процес е в застой и не намира необходимия импулс да доведе двата народа до споразумението за окончателния статут.  Премиерът Борисов посочи, че визията на Българското председателство за подобряването на свързаността на страните от Западните Балкани като основен инструмент за преодоляването на различията в региона, би могла да се приложи и тук. „Надявам се, този опит да даде резултат за народите и кураж на други региони за преодоляване на конфликтите“, сподели той.  В заключение министър-председателят отбеляза, че Израел е важна и градивна част от съвременната архитектура на международните отношения. „Без Израел Европа и европейската цивилизация биха били в по-голяма опасност от надигащия се радикализъм и религиозен фундаментализъм в Близкия изток“, каза Бойко Борисов.  По думите му откриването на шестия европейски офис на Американския еврейски конгрес в София е още едно изключително признание за активната и балансирана политика, която България провежда на Балканите и в Европа и доказателство за престижа и авторитета на нашата страна.  ", "date": "2018.06.12", "title": "Борисов в Ерусалим: Наша мисия днес е да не допуснем връщането на ксенофобията и антисемитизма"}
{"url": "http://epicenter.bg/article/D-r-Stoycho-Katsarov--Moratoriumat-za-novi-lekarstva-ne-e-otmenen--ima-limit-na-lachelechenieto-/156633/2/0", "text": "Мораториумът за нови лекарства не е отменен, въвежда се и лимит на лъчелечението, сигнализираха Дарик от Центъра за защита на правата в здравеопазването.  Справка на здравната каса, поискана от организацията, показва, че от началото на годината от 12-те медикамента, които бяха забранени с мораториум, до момента са отпуснати и покрити от здравноосигурителната институция 0 лекарства.  Основната част от тези терапии се отнасят до онкоболни хора, но не е ясно колко от пациентите вече са починали, защото дори не са разбрали, че има лекарство за болестта им, подчертават още от организацията.  Вече е въведен лимит за лъчелечението на онкоболни хора, каза пред Дарик д-р Стойчо Кацаров, председател на Центъра за защита на правата в здравеопазването. По думите му правната възможност е залегнала в новия рамков договор, който бе подписан и от Българския лекарски съюз.  „Заложили са лимит и на лъчелечението, случило се е с Националния рамков договор. Не знам дали остана нещо, което да е без лимит”, посочи той.  Ограниченията, според д-р Кацаров, засягат лъчелечение на онкологични заболявания, радиохирургията и ПЕТ-скенерите. От организацията припомнят, че до момента за медицински дейности, свързани с лечение на ракови заболявания, лимити не са били поставяни. От друга страна се оказва, че отмененият мораториум за нови лекарства, който предизвика вълна от недоволство в зимните месеци, всъщност не е ясно колко е отменен.  „Поисках официално от здравната каса да ми кажат колко опаковки от забранените с мораториум са отпуснати от началото на годината. Отговорът беше - нула”, обясни медикът.  В момента всички са доволни, защото хем няма мораториум, хем няма лекарства, завърши коментара си Кацаров.  ", "date": "2018.06.12", "title": "Д-р Стойчо Кацаров: Мораториумът за нови лекарства не е отменен, има лимит на лъчелечението "}
{"url": "http://epicenter.bg/article/Pochernena-mayka-kam-Kalina-Krumova--Ne-te-li-e-sram-da-vzemesh-500-000-lv--bez-da-si-ekspert-/156634/2/0", "text": "Лют спор между съветника на вътрешния министър Калина Крумова от Бургас и Анелия Терзиева от Института за пътна безопасност, която е загубила близък при пътен инцидент, нажежи страстите в ефира на бТВ. „Знам, че в студиото ви е Калина Крумова. Ние сме против модела на калинките. Крумова с нейните номадии във всякаква област, тогава това ни засяга“, каза пред камерата на бТВ почернената майка. Не те ли е срам, Калина, попита тя. „Защо тръбиш, че си експерт и си готова да прибереш 500 000 лева за нещо, за което знаем, че нямаш подготовка? Постарала съм се да запиша всички роли, в които влизаш спрямо твоите политически и финансови амбиции. ТВ водещ ли си? Народен представител ли си?“, добави Терзиева, а после изброи ролите на Крумова - политик, експерт по сурогатно майчинство, модел на календарчета, експерт в обучението на млади политици и по пътна безопасност. Никъде не сме виждали твои трудове или експертиза, добави тя. „Затова има два въпроса към теб. Защо се срамуваш да застанеш с нас в едно студио? Защо те е страх от тези, които дадохме кръвнина на пътя? Благодарение на такива експерти като вас, моят син сега не е между нас“, заяви Анелия Терзиева. Дадоха 500 хил. лева на Калинка Крумова, за да прави тестове на полицаите Водещият Антон Хекимян пък цитира представители на Института по пътна безопасност, която часове преди срещата им с президента казаха, че системата за безопасност на движение по пътищата произвеждат нарушители и рецидивисти, а държавата е неспособна да се справи. „Диалог не е отказван. През последните две седмици представителите на Института за пътна безопасност присъстваха на всички обществени обсъждания“, каза пък Крумова. На въпроса дали са гонени журналисти, тя отговори, че излизали сами от залите, когато се обсъждал законът за пътната безопасност. На общественото обсъждане в Бургас всеки журналист остана до момента, в който реши, добави Крумова. „В качеството си на съветник на министъра аз съм политически безпристрастна. Извикана съм в качеството си на експерт. Съжалявам, че Терзиева не се е запознала добре, но моят подпис като народен представител стои зад едни от основните промени, които бяха направени през 2012 г., когато вътрешен министър бе Цветан Цветанов и имаше резултат“, заяви съветничката на Радев. „Работа ми е абсолютно показна с действията си. На обсъждането в Бургас казах, че общината е едно от местата, където сме работили чудесно. Съветник се става с експертиза. Това са доказуеми неща. Емоциите са едно, а фактите – друго“, добави тя. Аз съм докторант в БАН по транспортна психология, похвали се Калина Крумова.  Няма да седна на една маса с човек, на когото въпросите са написани на листче, добави тя. Водещият пък защити почернената майка, като каза, че тя е емоционална, защото е загубила близък. „Вижте листчето! На него пише само какви са ролите от вашето CV“, добави той, а после уточни, че сумата за проекта, по който работи Крумова, е за 453 600 лева. Но с ДДС\", поправи го тя. Коректната сума е около 380 000 лева и по проекта работят 8 учени от БАН, уточни докторантът – съветник. „Когато говорим за пътна безопасност, трябва да си помислим най-вече за психиката и психологията на шофьорите. Защо те правят тези грешки? Над 90% от катастрофите се случват заради човешка грешка. Затова в БАН решихме да работим в това направление, кандидатствайки по този проект, защото методиките, които изпитват психическата пригодност на професионалните шофьори, колко време не са осъвременявани?“, попита Крумова. А вие ще ги осъвременявате за 500 000 лева, прекъсна я Хекимян. Не, за 380 000 лева, поправи го отново тя. „Крумова никакви отговори не даде. Като един политик тя лижеше и мажеше, но точен отговор няма“, коментира Анелия Терзиева. „Нашата сигурност е застрашена на пътя. Тези хора нямат компетентност. Ние искаме да спрем модела на „калинките“. Трябва можещите и знаещите да променят модела на управление. Всеки ден даваме жертви и трябва да е ясно, че държавата не е свещена крава или идол, в краката на когото да полагаме потърпевшите от пътно-транспортни произшествия“, каза пред камерата пък Богдан Милчев от Института по пътна безопасност. Защо ме каните тогава на срещи, като се съмнявате в експертизата ми, попита го Крумова от студиото на „Тази сутрин“. „Тези хора искат съставянето на агенция, оглавявана от тях. Те твърдят, че единствените експерти са в Института по пътна безопасност“, добави тя.", "date": "2018.06.12", "title": "Почернена майка към Калина Крумова: Не те ли е срам да вземеш 500 000 лв., без да си експерт?"}
{"url": "http://epicenter.bg/article/Balgariya-priema-novoto-ime-na-Makedoniya---Severna-Makedoniya/156638/2/0", "text": "  Това обявиха от пресцентъра на външното ни ведомство, след като преди минути македонският премиер Зоран Заев съобщи, че се е договорил с гръцкия си колега Алексис Ципрас за  - Република Северна Македония.      От ведомството посочват още, че с постигнатата договореност между Гърция и Македония се отваря пътят към европейската и евро-атлантическата интеграция на западната ни съседка - \"това е реален шанс в края на българското Председателство на Съвета на Европейския съюз да има напредък и хоризонт за започване на преговори за присъединяване\".   Имаме историческо, вековно решение. Няма вече БЮРМ. Македонският език, македонският народ остават защитени завинаги, заяви македонският премиер Зоран Заев на пресконференция в сградата на правителството в Скопие тази вечер.   Предложението за новото име обаче трябва да гласувано на референдум в Македония - той ще проведе през есента. Ако името Република Северна Македония бъде одобрено на референдума, следващата стъпка е на гръцкия парламент - той трябва да ратифицира договора между Атина и Скопие и даде зелена светлина за членството на Македония в НАТО.   Република Северна Македония - име за всеобща употреба, с македонски език и македонска идентичност - това съдържа споразумението, което трябва да подпишат Атина и Скопие. В новите документи за самоличност на македонците ще пише: \"македонец - гражданин на Република Северна Македония.\"", "date": "2018.06.12", "title": "България приема новото име на Македония - Република Северна Македония"}
