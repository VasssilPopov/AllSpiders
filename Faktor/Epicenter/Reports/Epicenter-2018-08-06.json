{"url": "http://epicenter.bg/article/Bencho-Benchev-za-Mityo-Ochite--Pomognah-na-bolen-chovek/160800/2/0", "text": "Заместник-председателят на общинския съвет на Бургас Бенчо Бенчев твърди, че съвсем случайно се е срещнал с Димитър Желязков, по прякор Митьо Очите - срещата им е била случайна. В интервю за БНР Бенчев заяви, че се е срещнал с Желязков в хотел \"Хаят\" в Гърция и Желязков го помолил да го придружи до болница в Истанбул. \"Помогнах на болен човек\", обясни Бенчо Бенчев.   \"Не мисля, че съм виновен, защото в това, че съм се срещнал с Димитър Желязков не значи, че имам нещо общо с него. Това не значи, че и аз съм престъпник“, категоричен е Бенчев, който рано тази сутрин беше освободен от ареста.   Той продължава разказа: „Стаите ги запази господин Несрин Узун. Запази ги на мое име, аз го помолих да ги запази. Желязков бе в една от стаите, тъй като го видях в хотела, че си търсеше стая, но това значи ли, че нещо съм направил? Той каза, че е болен и отива на преглед в Турция!   Пътуваше за преглед. Аз случайно го видях на пътя и го взех!  Абсолютно случайна среща. Това съм обяснил на следствените органи. Аз имах една среща в един хотел и тъкмо си тръгвах, някой ме извика по име, обърнах се и беше той. Попита ме къде тръгвам, викам му, тръгвам за Турция. Той ме  попита, дали ще го взема в моята кола и ми показа торбичките си каза: „Ще ходя на преглед“. Болен човек! Какво лошо има? Не мога да разбера!“.   Бенчо Бенчев изрази готовност да подаде оставка като заместник-председател на Общинския съвет в Бургас, но не и като съветник.   Проверка в „Търговския регистър” показва, че официално на името на Димитър Желязков – Митьо Очите има три фирми. \r\n Капиталът на Желязков в тях обаче е запориран от Комисията за отнемане на имущество, придобито по незаконен начин. \r\n   \r\n От прокуратурата вече казаха, че се проверяват фирми, в които Желязков официално не участва, но има съмнения, че работят за него. Кои са тези фирми обаче засега е тайна. \r\n   \r\n В интервю пред bTV още преди две години Димитър Желязков призна, че работи като консултант към фирма „Аркус Сигурност” Бургас. \r\n   \r\n Сред собствениците на тази фирма е общинският съветник от БСП Бенчо Бенчев, арестуван заедно с Очите в Турция. \r\n   \r\n Бенчев участва като собственик в 18 фирми. В три от тези фирми Бенчев е съдружник с другия арестуван – бившият депутат от ДПС Несрин Узун. \r\n   \r\n В една от компаниите Бенчев и Узун имат трети съдружник, който също е част от местния политически живот – Георги Манев. Той е общински съветник, представлява НФСБ и своята партия „Средна европейска класа”. Бенчев и Манев са съдружници, този път без Узун, и в „Стройинвестмънт” ООД. \r\n   \r\n", "date": "2018.08.06", "title": "Милосърдие! Бенчев за Очите: Помогнах на болен човек. Случайно го видях на пътя и го взех."}
{"url": "http://epicenter.bg/article/Nikolay-Slatinski--Masova-benchobenchevizatsiya-na-partiite/160761/2/0", "text": "Всяка партия на статуквото си има такива като бенчобенчев. Въпросът не е Дали си има?, а Колко си има?   Масова бенчобенчевизация на партиите. И те си цакат бенчобенчевците.   Така фокусът на общественото внимание се насочва към поредния хванал се в капана бенчобенчев. И той, понеже му е обещана пълна закрила от партията, с която е имал алъш-вериш, е сварен по \"бели гащи\", изобщо не знае и не мисли какво говори и затова откровено изглежда като идиот. Всеки следващ бенчобенчев изглежда по-голям идиот от предния. Масова идиотизация на бенчобенчовците.   Но те, бенчобенчовците не са причината, те са следствието. Те не са болестта, те са симптомите й. Те не са тумора, те са само отделни ракови клетки. Те не са целта, те са средства за тази цел. Те не са това, върху което трябва да се насочи фокусът на общественото внимание.   Нелепо е да се взираме в инструментите - в бенчобенчовеците, а да не забелязваме ръцете, които ги движат и използват - партиите на статуквото.   А още по-нелепо е да не забелязваме главата, която управлява и употребява тези ръце, тези партии на статуквото - сегашната политическа система.   Сегашната политическа система, която произвежда все повече корупция, абсурди, скандали, деморализация и все по-малко реална, нормална, съвременна, европейска демокрация.    ", "date": "2018.08.06", "title": "Николай Слатински: Масова бенчобенчевизация на партиите"}
{"url": "http://epicenter.bg/article/Desislava-Atanasova--Lazhata-yavno-e-kato-SPIN-za-BSP/160765/2/0", "text": "„Бенчо Бенчев дарил ли е 20-30-50 хиляди лева за последната кампания на БСП, както обясняват от БСП Бургас?“. Това попита депутатът от ГЕРБ Десислава Атанасова на страницата си във „Фейсбук“.   Тя припомня, по закон максималното дарение е в размер на 10 хиляди лева.   „В сайта на Сметната палата дарения от Бенчев не фигурират нито за местните, нито за парламентарните или президентски избори !!!???“, пише още тя.   „Лъжата явно е като СПИН за БСП!“, коментира Атанасова.     Тази сутрин общинският съветник от БСП Чанко Мирчев съобщи, че Бенчев е дарил няколко десетки хиляди лева на структурата на БСП в Бургас. „Дали са били 20, 30 или 50 не мога да ви кажа, но е помагал, води се отчетност”, изтъкна Мирчев. Според него обаче е мантра, че Бенчев, който беше арестуван заедно с Димитър Желязков – Митьо Очите в хотел в Истанбул, е помагал със „стотици хиляди лева, едва ли не милиони”.   „Г-н Бенчев винаги е бил лоялен към БСП, изповядва леви убеждения. Ако имахме някаква информация за неговите нерегламентирани връзки с криминалния контингент, нямаше да бъде издигнат като общински съветник”, отбеляза Мирчев. „Наистина е помагал, но е несериозно да говорим, че без неговата финансова помощ БСП едва ли не няма да я има”, допълни той.  ", "date": "2018.08.06", "title": "Десислава Атанасова: Лъжата явно е като СПИН за БСП"}
{"url": "http://epicenter.bg/article/Koy-e-Bencho-Benchev-/160766/2/0", "text": "Неприятна е новината за Бенчо Бенчев, коментира адвокат Евгений Мосинов пред Нова телевизия.   Припомняме, че Бенчев бе задържан заедно с Митьо Очите в Истанбул. Според разследващите той е част от престъпната група на Очите. Бенчо Бенчев същевременно е зам. - председател на ОС в Несебър. Той е от гражданската квота на БСП.   „Веднага се сне доверието към Бенчев. Отправям и покана да си подаде оставката. Това е нормално. Надявам се, когато Бенчев е в състояние, да си подаде оставката“, каза Мосинов.   Той разкри кой е всъщност Бенчев. По думите му, бизнесменът е добре позната фигура в Бургас.  Името му нашумя, след като лидерът на БСП Корнелия Нинова се ядоса на „Ролс-Ройс\"-а, който той притежава.    Паралелно се занимава и със строителство. , съобщи  Факти.бг .   Бизнесменът не за пръв път става център на обществено внимание.    През септември м.г.   Това предизвика гнева на лидера на левицата Корнелия Нинова, която заяви, че Бенчев не би трябвало да си позволява да ходи на публични събития с толкова скъпа кола и се разграничи от него.   Той обаче отвърна невъзмутимо, че също се разграничава от нея и подчерта, че    Два дни по-късно социалистите в града излязоха с позиция, в която се казваше:   \"Общинският съветник от гражданската квота на БСП - Бургас г-н Бенчо Бенчев даде интервюта в редица медии. Той заяви публично: \"Хора казват, че аз мога без БСП - Бургас, но дали БСП - Бургас може без мен\". Като партия със 126-годишна история и общинска организация в Бургас със 123-годишни традиции, сме длъжни да заявим, че БСП никога не е била зависима от една личност, независимо с какви ресурси е разполагала, още по-малко от своите симпатизанти, независимо от техните финансови възможности\".   В началото на тази година името на Бенчев отново влезе в медиите около прокурорските проверки на собствениците на луксозни коли и скъпи имоти.   В интервю за бургаския сайт \"Грамофона\" през октомври м.г. бизнесменът обясни как е станал милионер с думите:   Започнах с един мой колега, а само за едно лято изкарахме 1,6 милиона. В началото на демокрацията имаше много милионери, но после всички фалираха, защото си мислеха, че търговиите ще вървят вечно\".   Относно скандала с \"Ролс-Ройс\"-а пък Бенчо Бенчев коментира:   Не искам да повдигам темата, но мен колежката Нинова не ме познава. Аз като не познавам един човек, изявления за него не давам. Цялата държава ми се обади да ме поздрави, както и от чужбина , което ме кара да си мисля, че съм правата страна. Много разсъждавах по въпроса и мисля, че госпожата не го направи с умисъл, тя просто се увлече, защото е свикнала все да критикува. В кулоарите на НС продължи да критикува, но явно обърка човека\".    По неофициални данни,   който бе нужен на простреляния бос многократно при пътуванията му до Турция, Германия и Австрия - за лечение.   От централата на БСП пък заявиха, че не могат да отговарят за личния живот на всички, свързани с периферията на партията и понеже случаят не е политически няма да коментират.", "date": "2018.08.06", "title": "Кой е Бенчо Бенчев?"}
{"url": "http://epicenter.bg/article/Prof--Radulov--Svideteli-poluchavat-amneziya-pri-sluchai-kato-s-Ochite--ne-sam-optimist-za-deloto/160774/2/0", "text": "Мисля, че никой не беше изненадан от подобни връзки. В момента, който и да е престъпен бизнес не може да съществува, без да има чадър от страна на политици, специални служби и МВР. Това каза пред Novini.bg бившият главен секретар на МВР Николай Радулов във връзка с ареста на Димитър Желязков – Митьо Очите в Истанбул. Припомняме, че заедно с него бяха арестувани бившият депутат с два мандата от листата на ДПС Несрин Узун и заместник-председателят на Общинския съвет на Бургас Бенчо Бенчев.  Обществена тайна по Южното Черноморие е, че босът на организираната престъпност там е Димитър Желязков. Нормално е хората да не се стряскат от подобни връзки, тъй като имахме многократни такива прояви – почти не е имало престъпление, при което да не се е оказало, че в крайна сметка има връзки с политици. През последните 7-8 месеца имаше няколко убийства и част от убитите бяха свързани с действащи политици, заяви Радулов.  В съвременните условия по-дребната престъпност като обирите са ежедневие, а организираната престъпност е в удобна за нея сенчеста позиция, по-рядко се чува за нея, и то когато става дума за случаи като този с Митьо Очите. Върху него се концентрира общественото внимание - около него често се случват разни неща, посочи бившият главен секретар на МВР.  Бизнесът по морето е особен и много печеливш. В която и да е сфера на туризма подобни престъпни групи имат много силно влияние. Почти няма сезон, който да не започне със скандали, конфликти, бой. След първия месец всичко се урегулира и всички си знаят коя е тяхната територия и не се бъркат един на друг, но в крайна сметка всички са зависими от местния тартор, който в нашия случай е Митьо Очите.   Понеже престъпният бизнес не е сезонен като туризма, има много други неща, които се вършат в Бургас, Митьо Очите се занимава с рекет, с т.нар. закрила на който и да е бизнес, от който се изкарват пари, и вземат своята полагаема част. Това определено се знае от както от органите за обществен ред и сигурност, така и от местните политици. Отношенията му с хората, които контактува, с обществена тайна, заяви Радулов.  Не съм оптимист по движението на този случай. Искрено се надявам да е така, както твърди прокуратурата – че разполагат с железни доказателства за извършена престъпна дейност от Митьо Очите, но ние многократно сме били свидетели как прокуратурата отправят в публичното пространство такива твърдения, а след това делата започват да се точат с години, част от свидетелите се отказват от показанията си, част от тях получават \"амнезия\" и забравят какво всъщност се е случило, а някои дори си отиват от този свят. Не съм сигурен, че това, което е подела прокуратурата, може да доведе до победен за нея край. Тук въпросът е до качеството на събраните доказателства и до начина, по който обвинението ще се държи, така че да може да докаже престъпна дейност, каза още Николай Радулов.", "date": "2018.08.06", "title": "Проф. Радулов: Свидетели получават амнезия при случаи като с Очите, не съм оптимист за делото"}
{"url": "http://epicenter.bg/article/Kasim-Dal--Koy-predupredi--Ochite--za-gotveniya-arest--MVR--DANS--Prokuraturata--/160776/2/0", "text": "Скандълът с Митьо Очите, заловен в турски хотел, коментира във Фейсбук бившият депутат, бивш зам.-шеф на ДПС и основател на НПСД Касим Дал. Той специално се спира на ролята на Труция за запазване сигурността по гроницата ни, за енерггийната ни обезпеченост, за грижите ѝ към културните ни ценности.  \"ЕХ КАКВА СТАНА ТЯ!  Малко размисли, за „лошата“ Турция.  Само за последните месеци от миналата година близо 59 000 души са задържани от турските гранични и полицейски власти преди да достигнат българската граница. Днес виждаме колко несъстоятелно беше построяването на оградата по границата, но пък несъстоятелното за нас, се оказа печеливш бизнес за тези които седнаха на софрата на властта. Интересно, защо българското правителство не извади една статистика, за ефективността на тази ограда. Нека данъкоплатеца да види, защо вместо тези пари да отидат, за нови детски градини и училища са отишли за спиране на несъществуващите ордите от мигранти по границата ни с Турция. Както казват, когато цифрите говорят…    След като Русия ни беше зачеркнала от газовата карта, само и единствено настояването на Турция ни върна в играта. Благодарение на настояването на Президента на Турция Реджеб Ердоган, втората линия на газопровода „Турски поток\", предназначена за доставка на руски газ до южноевропейските страни през територията на Турция, ще бъде насочена към България. Ех тази лоша, лоша Турция!  Последен ярък пример е реставрацията на Желязната църква в Истанбул на стойност над 8 000 000 €. Да. Над осем милиона евро финансирана само от Турската държава! Ето това е лош съсед!    Според данни на световната банка, забележете не на БНБ, не на Националната банка на Турция а на Световната банка, между ноември 2016 и ноември 2017 година българските граждани живеещи и работещи в чужбина са изпратили в България общо 1 666 000 000 $! От тях 813 млн. $ са от Турция, близо половината. На второ място са живеещите и работещи в Испания със скромните 193 млн. $. Разбира се тук не включваме помощта за българските домакинства които пазаруват в пограничните райони на Турция всякакви стоки за бита, на многократно занижени цени, както и помощта за българските общини от изселниците които редовно плащат данъците на имотите си в България.    Турция издържа от години Мюсюлманското изповедание в България, благодарение на което съмнителни фондации от цял свят целящи радикализирането на българските мюсюлмани не бяха допуснати.  Така Можем да продължим още мноого дълго, но ........    Поредната шумна акция на Специализираната прокуратура. Задържана е организирана престъпна група обвинена, в ред тежки престъпления. Изненадващо главатаря на групата, предупреден от „доброжелатели“ (некорумпирани служители на прокуратурата) изчезва яко дим в неясно направление. Истинската изненада обаче идва в 3 часа през нощта, в петзвезден хотел в сърцето на Истанбул, където турските служби за сигурност и обществен ред щракват белезници на ръцете на „боса“ и неговите сподвижници. Всички са задържани и „с изненада“ констатираме, че между съратниците на „Очите“ е един известен общински съветник от БСП и……. бинго, един напълно неизвестен бивш депутат от ДПС. Депутата е толкова неизвестен, че всички медии бъркат името му и дават грешна информация, че е бил кмет на Община Руен. Естествено, тук бившия „народен избраник“ от ДПС няма вина, вината е на „професионалните журналисти“, явно да се консултира сайта на Народното събрание е прекалено… изморително… После не се чудете от къде тръгват фалшивите новини.  Рупорите на ГЕРБ които явно са забравили, че от девет години управляват България, веднага избързаха да кажат, че видите ли само БСП и ДПС са замесени, но ГЕРБ, ни лук яли, ни лук мирисали. Интересно е кой избра Главния прокурор? Кой създаде „прославената“ Специализирана прокуратура? Кой предупреди „Очите“, за готвения арест, МВР, ДАНС, Прокуратурата…? Нали всички те са част от изпълнителната власт? Кой от години осигурява съдебен чадър на същия този „бос“ задържан светкавично от турските власти.  Още във вечерните часове, съратниците на „Очите“ от БСП, ДПС, и кой знае още от къде, защото имената се пазят в тайна, са предадени на българските власти с административна процедура. А сега предположете какво ще се случи с помагачите, които вече са върнати в България? Познахте, пак нищо!  Явно за да има справедливост освен да ги задържат в Турция, трябва там да ги съдят, иначе няма шанс да получат справедливо наказание.  И един призив към така наречените ПаТреоти или Националисти както там се наричат днес: ", "date": "2018.08.06", "title": "Касим Дал: Кой предупреди „Очите“ за готвения арест - МВР, ДАНС, Прокуратурата…? "}
{"url": "http://epicenter.bg/article/Manolova-do-Tsacheva-i-shefa-na-sofiyskiya-zatvor--Prekratete-unizitelnoto-otnoshenie-kam-zatvornitsite/160780/2/0", "text": "Основен акцент в препоръките на дирекция към омбудсмана, която осъществява наблюдение в местата за задържане и лишаване от свобода, е министърът на правосъдието да предприеме незабавни, ефективни административни мерки по преустановяване на изтезанията или на жестоко, нечовешко и унизително отнасяне или наказание в лечебни заведения при конвой и извеждане на лица от спални помещения за престой на открито и при посещения във вътрешни и външни лечебни заведения. Препоръките са в доклада на Националния превантивен механизъм към омбудсмана след проверки в арестите на бул. „Г.М. Димитров“ и ул. „М-р Г. Векилски“, както и в софийския затвор в периода 19–22 юни 2018 г.  Това съобщават от пресцентъра на институцията на обществения защитник.  Конвоирането миналата седмица на задържаната за подкуп бивша кметица на столичния район \"Младост\" Десислава Иванчева за преглед в лечебно заведение предизвика дискусии в медиите и социалните мрежи.  В доклада на Националния правен механизъм след проверките миналия месец категорично се посочва, че е констатирано системно нарушаване на Конвенцията против изтезанията и други форми на жестоко, нечовешко и унизително отнасяне или наказание, която в чл. 2 казва, че „никакви изключителни обстоятелства, от какъвто и да е характер, било то състояние на война, или заплаха от война, вътрешна политическа нестабилност, или каквото и да е друго извънредно положение, не могат да служат като оправдание за изтезание“.  НПМ е категоричен, че инструкциите, издавани от началниците в местата за лишаване от свобода, с които се регламентира употребата на сила и помощни средства (белезници, прангове и т.н.) при „вътрешен“ и „външен“ конвой са в противоречие с чл. 114 от Закона за изпълнение на наказанията и задържането под стража. Там се указва, че употребата им се допуска само в изчерпателно изброени крайни случаи, като например освобождаване на заложници или за прекратяване на буйство или друг вид агресивно поведение.  В доклада до министъра на правосъдието и до началника на затвора в София изрично се посочва, въпреки че в две поредни години (2016 г. и 2017 г.) НПМ настоява в своите препоръки да се прекрати всяка необоснована употреба на помощни средства, която се разглежда като подлагане на изтезания, на жестоко, нечовешко или унизително отнасяне, няма предприети действия.  „Ежедневно в двата ареста, само при извеждане на разходка, на над 300 души се поставят белезници. В едногодишния период от предходната препоръка на НПМ, случаите на подобно унизително отнасяне надвишават 100 000 случая“, пише в доклада на НПМ.  Конвоирането на отстранения кмет на столичния кв. „Младост“ Десислава Иванчевa с белезници на краката до Ендокринологията, според доклада на НПМ, е показателен относно нарушаване правата на човека в местата за лишаване от свобода, поради грубо погазване на закона и дългогодишно неизпълнение на препоръки на омбудсмана.", "date": "2018.08.06", "title": "Манолова до Цачева и шефа на софийския затвор: Прекратете унизителното отношение към затворниците!"}
{"url": "http://epicenter.bg/article/Pri-patuvane-v-chuzhbina-balgarite-shte-poluchavat-telefonniya-nomer-na-denonoshtnata-dezhurna-liniya-na-MVnR/160781/2/0", "text": "Всеки български гражданин, притежаващ СИМ-карта на български мобилен оператор, при влизане на територията на чужда държава ще получава о  на която може да потърси помощ в случай на извънредна ситуация. Това съобщиха от пресцентъра на Министерството на външните работи. Съобщението ще бъде получавано, веднага щом абонатът попадне в роуминг.    Към тази инициатива на Министерството на външните работи с готовност се присъединиха трите национални мобилни оператора - А1, VIVACOM и Telenor, в знак на подкрепа към усилията ни за подобряване на административното обслужване и по-ефективна защита на българските граждани в чужбина.   Мобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР (+359 2 948 24 04),    Заместник министър-председателят по правосъдната реформа и министър на външните работи Екатерина Захариева благодари на мобилните оператори, които се включиха в реализацията на този проект, свързан с грижата за информираността и сигурността на българските граждани, пътуващи в чужбина. Тя подчерта, че Министерството на външните работи продължава работа по още проекти, които ще улеснят досега с администрацията на нашите сънародници в чужбина.   Заплахите за сигурността в съвременния свят, свързани с природни бедствия, възникване на военни конфликти, терористични актове, политически размирици, безредици, бунтове и други, които често засягат и български граждани, изискват оказването на специализирана помощ и често незабавна реакция от страна на българските институции.   В зависимост от характера на кризата, Министерството на външните работи координира усилията за оказване на помощ на български граждани с различни национални и чужди институции и ведомства.  ", "date": "2018.08.06", "title": "При пътуване в чужбина българите ще получават телефонния номер на денонощната дежурна линия на МВнР"}
{"url": "http://epicenter.bg/article/Nad-30-pretarseni-adresa-i-novi-svideteli-po-sluchaya-na-Mityo-Ochite/160741/3/0", "text": "Продължава работата на службите по разбитата преди дни организирана престъпна група, занимавала се с рекет, побой и  наркотрафик,  предаде БТВ.   Днес се очаква да стане ясно дали има основания за отделно досъдебно производство срещу двама от групата, свързана със сочения за неин ръководител Димитър Желязков - Митьо Очите, задържани в Истанбул.   Прокурори от Специализираната прокуратура ще анализират проведените разпити, претърсвания и ще преценят дали има доказателства за отделяне в досъдебно производство, обясни заместник-главния прокурор Иван Гешев.   Вече над 30 различни адреса, свързани с престъпната група, бяха претърсени, включително и домашните адреси на лицата, които бяха предадени на МВР от турската страна. Властите потвърдиха, че претърсванията продължават и могат да станат и стотици. Освен това са се появили и нови свидетели, чиято сигурност ще бъде гарантирана.", "date": "2018.08.06", "title": "Над 30 претърсени адреса и нови свидетели по случая на Митьо Очите"}
{"url": "http://epicenter.bg/article/ZORA-otvarya-vtori-magazin-v-Burgas/160777/4/0", "text": "ЗОРА е компания, която за своите 27 години на пазара не е спирала да се развива и винаги е  предлагала на своите клиенти не просто техника, а пълноценни изживявания. Със сериозната си инвестиция в динамичен град като Бургас, ЗОРА затвърждава своя имидж. Новопостроеният двуетажен магазин е дело на архитектите от Cityscape.   Тяхната цел е била да създадат модерна сграда, която е адекватна на света на технологиите – иновативна и съобразена с актуалните изисквания за потребителско изживяване. Елементите от фасадата следват корпоративната идентичност на ЗОРА, но се вписват дискретно и семпло в силуета на града. Интериорните решения също отговарят на последните тенденции, но заедно с това придават на пространството индивидуален облик.   Разбира се, визията не е всичко. Важна е и функционалността, затова ЗОРА работи върху поддържането на постоянно и разнообразно портфолио в магазините си, включващо целия спектър от уреди за дома и семейството, предлагани от световни производители.   ЗОРА не спира дотук. Откриването на нов магазин означава също и откриване на нови работни места, инвестиция в квалификацията на персонала и качеството на обслужването. И тъй като развитието не е постигната цел, а непрекъснат процес, до края на годината предстои компанията да отвори още магазини във Велико Търново, Плевен, Пазарджик, Монтана и София.    ", "date": "2018.08.06", "title": "ЗОРА отваря втори магазин в Бургас"}
{"url": "http://epicenter.bg/article/Kevork-Kevorkyan--Padishah---i-bebeto-Boyko-Boris/160782/11/33", "text": "Бойко бил в провинцията – и, ето ти изненада: Цветанов му поднесъл на тепсия едно бебе и прочувствено рекъл: „Кръстено е на вас, г-н премиер“, сигурно е изцедил и една-две сълзи. Среща на двама Бойковци - как да не се просълзиш. /Бебето се казвало Борис – но, според Цветанов, и Борисовците са кръщавани вече на Бойко Б./   И какво му отговорил Бойко? Ето какво: „Внимавай да не кажат, че е твое!“  Бре, вторият човек на ГЕРБ вече и за демографския прираст ли отговаря -извън всичките му останали постижения? Успокойте се, всъщност, Падишахът не се интересува изобщо от репродуктивните функции на Цветанов, а е намекнал отново за „фалшивите новини“, от които напоследък непрекъснато се оплаква.   И така пропуснал да каже на наместника си да му се разкара от главата, понеже го излага пред хората – а и още веднъж доказва, че пропагандата на ГЕРБ вече не само е мъртва, ами издава и сладкият мирис на разложено. Намерили един малък Борис и го тикат в очите на Падишаха – и смятат, че ще вземат акъла на простолюдието.   Народът толкова те цени, че се бият, кой да кръсти детето си на твое име – това искат да кажат на Падишаха. Скоро се очаква да започнат масово да се преименуват и възрастните – нов Възродителен процес с името на Бойко. Ще продължават да ни убеждават, че всички обичат Падишаха, докато той самият намрази себе си.   Нарочно ли му ги прави на Падишаха тия номера Цветанов или те са спонтанен израз на една непресъхваща обич? Ако е нарочно, значи той има и още неподозирани таланти. Ако е спонтанно – е, тогава друг да ви каже плод на какво е това - аз, все пак, трябва да запазя някаква вежливост.   Тъй или иначе, отдавна пропагандата на ГЕРБ е предназначена за лична консумация на Вожда – и никой не се интересува, как я приема публиката. Тя е без значение – важното е Вождът да бъде залъган по някакъв начин. Трябва да бъдем справедливи, все пак: идеята на Цветанов щеше да получи своето оправдание, ако Падишахът беше намерил кураж да разговаря с бебето. Диалогът между двамата несъмнено щеше да бъде дълбоко съдържателен, със сигурност щяхме да чуем ценните наблюдения на бебето, както и искрените му напътствия – включително и по проблема с децата с увреждания.   Падишахът има слабост към подобни раздумки, така той опипва пулса на Народа, колкото и слаб да е той вече. Преди около две години агитаторите на ГЕРБ вдигнаха врява до небето заради срещата му с баба Цветанка от Горна Оряховица – една клетница, която някак оживяваше с 160 лева пенсия.   За жалост, не успяха да намерят скулптор от ранга на Мухина, за да извая от гранит тази среща – за вдъхновение на поколенията. Но и снимките донейде си ги биваше, особено една: баба Цветанка се кара на Падишаха, а наоколо хората, включително и една дама - министър на околната среда, широко се хилят.   Падишахът пък /цитат от репортаж/ „се вгледа с усмивка в дръзката женица и се заслуша в думите й… После баба Цеца протегна ръце и майчински погали Борисов по лицето“. Идиотизираният читател/зрител трябваше още веднъж да повярва, че българинът е в състояние да издържи всевъзможните издевателства, на които го подлага Животът – и, въпреки всичко, да намери сили да ободри и дори да погали Властта, за да поддържа тя Живота в това му състояние. Интересно обаче, какви напътствия щеше да даде сега бебето Борис, преди да се оригне в лицето на кумира се – и щеше ли да го погали, например.   За жалост, това ще си остане една мистерия. Така бе пропуснат и шансът да се внесе някакъв вдъхновяващ щрих в картината на иначе тъй Славното ни Настояще. От ГЕРБ непрекъснато създават шедьоври на кичозната пропагнда. Ражда ги сякаш някакво гноясало мислене, неуко и отблъскващо за публиката.   Например: щом „ония“ са направили митинг на Бузлуджа с 70 хиляди души – ние пък ще им покажем бебето Борис, за да си знаят, че дори и с бебета ще ги бием. Агитаторите на ГЕРБ дори не подозират, че, всъщност, се придържат към стилистиката на едновремешните шаячни агитпропове от първите години на соца, само каскетите им липсват.   Същата наивност, обаче и същата нахална убеденост, че всичко наоколо е наред – остава само да надянат на повечко бебета името на Падишаха. Могат да изживяват, колкото си искат разгулно фантазиите си, това е тяхно право – но се очаква, все пак, да се държат с по-голямо уважение към собствените си постижения, доколкото ги имат – а не да ги да ги окарикатуряват, меко казано. Така окарикатуряват и Вожда си, най-вече него – и дори не се усещат, че го правят.   С несръчните си ласкателства, накрая те просто ще ампутират интуицията му, която е в основата на кариерата му, необичайно дълга за нашите условия. Ще бъде жалка картинката на един Вседържец, баламосван от агитатори-глупци – дори той да се барикадира за още дълги години в премиерския си кабинет.   Падишахът няма защо да се оплаква от „фалшивите новини“ – след като под носа му ги зачеват най-близките му хора. И той от време на време си позволява този лукс. Тия дни казал, че личните му коалиционни рекетьори били „страстни“. Това е най-неподходящата дума за случая. Страстни? Те са просто неукротими политически караконджули, които ще симулират някакви фалшиви противоборства помежду си, докато не оглозгат до кокал патриотичната кауза. Словесните им капризи са неподражаеми със своята нелепост. Преди няколко дни Валери Симеонов, например, казал, че ще скочи от Бургаския мост, ако не спечели някакво дело на втора инстанция – хайде сега Падишахът да надуе един спасителен пояс и да хуква да го спасява. Той се заяде с митинга на Бузлуджа - обаче пропусна покрай ушите си един коментар на Станишев – страстно фалшив и дори позорен. Станишев изглежда вече се гордее с пребиваването си начело на БСП – независимо, че успя да я разгроми/фалшифицира до голяма степен. Сега казал, че с решението си за Истанбулската конвенция Конституционният съд предотвратява падането на правителството. За него очевидно няма значение, пред какви изпитания щеше да ни изправи Джендър Библията – а какво ще се случи с Падишаха. Такива са българските първенци - вманиачени слепци.   А Цветанов, ако иска да бъде по-оригинален, следващият път да избута пред Падишаха някой сиромах, но да не е толкова гальовен като баба Цеца. Ако е забравил, какво означава „сиромах“, да му подскажем: това е човек, който оцелява по някакво чудо, живее под границата на бедността, дори е успял да се промуши цели два пъти под тази граница.   Цветанов няма да се затрудни да намери хора от тази порода: тя наброява един милион и шестстотин и петдесет хиляди души – 1 милион 650 хиляди души. Да дотътри някой от тях пред Падишаха - и да организира един диалог за успехите ни - включително и за Мистерията на Българското Оцеляване.   В крайна сметка, въпреки привидната й тривиалност и недовършеност, и в срещата с бебето Борис все още има хляб за клетите репортери - обаче те, както често се случва, блеят нанякъде и пропускат да зададат някои екзистенциални въпроси.   Например: Защо родителите на бебето, което натресоха на Падишаха, са го кръстили точно на него? Какво е предизвикало това тяхно съдбовно решение - обич осъзната или някаква моментна възторженост?   А, и още: пострадали ли са някак от „Бузлуджа“ - или са почерпени някак от ГЕРБ? И как точно? Или всичко е плод на онази имагинерна импулсивност на българина, в отдаването на която той няма равен на себе си.   Кой да ти каже обаче? ***    ", "date": "2018.08.06", "title": "Кеворк Кеворкян: Падишах – и бебето Бойко/Борис"}
{"url": "http://epicenter.bg/article/Svetovnoto-sopranoGabriela-Georgieva-s-balgarski-debyut-v--Dzhokonda-/160793/6/0", "text": "- Да, спектакълът в Болшой театър през тази година беше едно дългоочаквано и наистина незабравимо преживяване, което донесе огромно удовлетворение на целия екип на постановката на Маестро Пламен Карталов „Янините девет братя“ от Любомир Пипков.  Радвам се, че сега ще изпълня и ролята на Джоконда във Варна, където не съм пяла от доста години. Последния път бях поканена за ролята на Турандот в Летния театър.     - Да, точно така беше.   - Джоконда е интересен образ, едно прелестно създание, певица и танцьорка, улична артистка. Много чист, много истински човек. И тя остава такъв човек, въпреки всички препятствия и предизвикателства, които се изпречват пред нея. Когато Джоконда разбира, че любовта й към Енцо Грималди не е споделена, защото той е влюбен в Лаура, тя взема съдбоносно решение, което й придава ореола на високоморален и достоен човек.   - В един момент Джоконда се поддава на изкушението да се саморазправи, като убие съперницата Лаура, обаче в следващия момент надделява здравият разум. Точно това ме вълнува в Джоконда, тя успява да запази чистотата и човечността си до края. Въпреки всичко, което се случва, тя остава добър човек. И не само това, тя принася себе си в жертва. Джоконда е изключително светъл, красив, трогателен и същевременно труден образ за пресъздаване, актьорски и психологически.     - Да, не всеки образ подлежи на такова развитие и е толкова многопластов като Джоконда. Да пресъздаде такъв образ, е прекрасно творческо предизвикателство за артиста.     - Както при всяка една от моите героини, с всяка репетиция и с течение на времето образът става все по-плътен. За съжаление сега нямам много време за репетиции, но Джоконда продължава да живее в мен. Изпълнявала съм тази роля в чужбина, а сега в България ще я изпея за пръв път.   - Надявам се да стане хубава премиера. А ако се върна на въпроса за моите героини, мога да допълня, че нямам специална рецепта за тяхното изграждане. Всяка роля във времето се развива и ако се придържаш към това, което е написал композиторът, то е абсолютно достатъчно, за да изградиш образа вокално. А изграждайки образа вокално, той минава през сърцето, през емоцията и логично става част от теб. Изграждайки образа вокално, го осмисляш психологически, това е естествен процес.     - Искам да усети нейната безкрайна чистота, тази любов, всеотдайност и жертвоготовност, на които е способна само една влюбена жена.   - Аз обичам всичките си роли. Когато работиш нещо, то ти става най-близко, най-любимо, най-желано, най-много те вълнува. Затова не мога да отлича някоя роля като повече или по-малко любима. Ако работя Анджекика, Анджелика ми е любима, ако работя Яна, влизам в дълбочина в този образ и тя за мен е най-хубавото нещо.    В случая с Джоконда мога да кажа, че сега наново я преоткривам . Усещам колко красива и същевременно колко трудна и изискваща е тази музика. Осъзнавам израстването на героинята, нейния катарзис, който трябва да предам. Певицата трябва да мине през всички тези интересени и трудни моменти, за да поднесе на публиката една истинска Джоконда.     - Животът не ме е сблъсквал с такива драматични обрати, каквито обикновено преживяват моите оперни героини и никога не съм имала усещането, че в мен се проявява някоя от тях. Но ето какво ми се случи сравнително скоро. За първи път ме поканиха да участвам в телевизионен сериал, в един от епизодите на „Откраднат живот“. Там нямах пеене, само изтананиках Тоска на едно място. Моята героиня е оперна певица, която отхвърля богат и предвзет мъж, защото осъзнава, че през цялото време е била влюбена в своя асистент, скромен и тих човек.    Минаха снимките, аз обаче не можех да се освободя от чувството, че си чувам непрекъснато гласа, все едно казвам някакви чужди и същевременно свои реплики. Седмици наред ми се струваше, че когато говоря с хората, сякаш се гледам отстрани, все едно някаква камера е насочена към мен и аз казвам реплики на някаква героиня, не мои. Интересно и странно усещане...    - Тук съм в добра компания. С повечето от колегите вече съм излизала на оперната сцена. Пяла съм с Пламен Димитров, Бойка Василева, с Евгений Станимиров, с когото сме състуденти, завършили сме заедно Музикалната академия. Да, мисля, че само с Валерий Георгиев ще пея за пръв път.      - Морето. Когато го наблюдавам, то ме привлича и релаксира. През деня обичам да влизам в морето, но вечер се плаша от него. Никой не може да ме накара вечер да вляза в морето. Много противоречиво чувство... Харесвам морето и изпитвам страх от него.  ", "date": "2018.08.06", "title": "Световното сопрано Габриела Георгиева с български дебют в „Джоконда“"}
{"url": "http://epicenter.bg/article/-quot-Nezavisimaya-gazeta-quot---quot-Turski-potok-quot--neizbezhno-shte-stane-balgarski/160747/7/0", "text": "Проектите за газови хъбове в Европа никнат като гъби след дъжд, констатира руският в. \"Независимая газета\" и прогнозира в заглавие: \"Турски поток\" неизбежно ще стане български\".   България е готова да приеме втората тръба от \"Турски поток\" и брои дните до момента, когато ще се нареди сред газовите хъбове на Европа. Страната откри нова отсечка от транзитния газопровод, разчитайки на газ от Турция, Азербайджан и Русия. Представители на Европейската комисия подкрепиха на думи плановете на София, посочва вестникът, цитиран от БТА. Изданието коментира откритото на 3 август разширение на транзитния газопровод за Турция с 20-километрова отсечка от компресорната станция \"Лозенец\" до село Недялско. С изграждането му България вече може да получава газ от Турция, Азербайджан, Русия \"и от всички от Южния газов коридор. С нея ще пренасяме 16 милиарда кубични метра газ в двете посоки. Останали са 11 километра, но сме готови и за тяхното изграждане след подписването на договора\", заяви тогава премиерът Бойко Борисов. Според експерти, цитирани в \"Независимая газета\", Русия изобщо не е имала друг вариант, освен да обърне втората тръба от \"Турски поток\" към България. \"Ако говорим, че \"Турски поток\" ще влезе в съществуващата вече газотранспортна система на България просто в реверсен режим, това е неизбежност - твърди аналитикът Сергей Правосудов. - Ако пък говорим, че трябва да има някакъв допълнителен маршрут, който да влезе през морето директно в България, засега изобщо не става дума за това\", уточнява той. \"Поначало неизбежен вариант\" е било според него да се натоварят в реверсен режим газотранспортните мощности, които няма да се използват, щом \"през Украйна ще се помпа по-малко газ\". За целта трябва само да се изгради свързващо звено между България и Сърбия, казва Правосудов. Щом вече има работеща инфраструктура, която се нуждае само от малко допълнение, няма смисъл да строиш до нея от нулата нова тръба - нещо икономически нецелесъобразно, посочва експертът. Според него този вариант не носи и политически рискове. \"Политически рискове има винаги, щом се строят нови мощности, ако пък се задействат старите, вече няма такива\", заявява той. Ако се разгледат различните варианти за маршрути, България е най-слабата брънка - точно заради политическите рискове, смята обаче бизнес анализаторката Ирина Капитанова. Има риск България рязко да смени позицията си при евентуална обща смяна на нагласите в ЕС, напомня тя. Рисковете за всички европейски проекти са общи - \"това са антируските санкции и натискът върху Европа от страна на САЩ\", коментира икономистът Никита Исаев. \"Президентът на САЩ Доналд Тръмп също се стреми да заеме мястото си на европейския газов пазар и го прави доста агресивно - обяснява той. - И ако напрежението нарасне, властите на ЕС може да жертват интересите на България в името на европейските\", смята руският наблюдател.", "date": "2018.08.06", "title": "\"Независимая газета\": \"Турски поток\" неизбежно ще стане български"}
{"url": "http://epicenter.bg/article/Ronaldo--Dzhordzhina-i-yato-paparatsi-na-shoping--VIDEO-/160775/8/0", "text": "Да снимаш новото попълнение на \"Ювентус\" Кристиано Роналдо заедно с приятелката му Джорджина на шопинг в Милано със сигурност е мечтата на всеки един папарак в Италия!   Откакто португалската звезда премина в шампиона на Серия \"А\", Роналдо манията е завладяла всички, а това е видно по приходите от продажба на фланелки и на фен артикули.   Е, една дузина фотографи, които дебнат за пикантни подробности, вече може да са щастливи, тъй като имат мечтаната снимка на Роналдо и приятелката му. Двамата решиха лично да налеят пари в икономиката на Италия и се поразходиха по \"Монтенаполеоне\" - улицата с едни от най-луксозните и скъпи бутици в Милано, съобщава  bTV.   Естествено те бяха придружавани от охранителите си, но и двамата мъже трудно успяваха да опазят звездната двойка от обективите.   Роналдо и Джорджина бяха заложили на семпли тоалети, в които може да се открие и намигване към новия тим на футболиста. И двамата бяха облечени в черно и бяло.   Очаква се португалецът да направи дебют за \"Юве\" в първия кръг на първенството срещу \"Киево\" на 18 август.  ", "date": "2018.08.06", "title": "Роналдо и Джорджина на шопинг в Милано. Преследват ги ято папараци (ВИДЕО)"}
{"url": "http://epicenter.bg/article/Vanga-sreshtu-Aynshtan-v-Kashtata-na-Sofiya/160790/10/0", "text": "Според Айнщайн в обитавания от нас свят, няма обект, който да може да превиши скоростта на светлината, защото ще увеличава критично масата си и се ще деформира, а и времето не само ще намалява като величина в този обект, но и ще спре.   Ванга казва, че мисълта е тази, която надвишава стократно скоростта на светлината без да се деформира, а и променя посоката си...   За тези и за други неща говорят във филма изследователят Генади Григоров и режисьорът Стилиян Иванов, които ще се срещнат със зрителите в “Къщата на София”.   Датата 11 август е напълно закономерна за представянето на поредния поглед към живота и посланията на прочутата ясновидка от Рупите. На този ден, преди 22 години, леля Ванга си отиде от видимия свят...   Заповядайте на националната премиера на АЙНЩАЙН СРЕЩУ ВАНГА - ще поговорим на чаша вино!", "date": "2018.08.06", "title": "Ванга срещу Айнщайн в Къщата на София"}
{"url": "http://epicenter.bg/article/Tramp--Ne-sam-pritesnen--che-sinat-mi-se-e-sreshtal-ruska-advokatka--za-da-poluchi-informatsiya-za-Hilari/160750/7/0", "text": "Президентът на САЩ Доналд Тръмп призна, че синът му Доналд се е срещнал с руска адвокатка през юни 2016 година, за да получи информация за съперничката си Хилари Клинтън в президентските избори. По думите му обаче тази среща е била напълно законно.   Както обикновено, Тръмп коментира темата в Туитър. \"Фалшивите новини съобщават чиста измислица - че съм притеснен от срещата, която чудесният ми син Доналд е имал в Тръмп тауър през юни 2016 г. Това беше среща за получаване на информация за опонентка, това е напълно законно и се прави постоянно в политиката. И не доведе до нищо. Аз не знаех за това\", написа президентът. За първи път той определя толкова ясно темата на срещата между сина му Доналд Тръмп и руската адвокатка Наталия Веселницкая в Тръмп тауър в Манхатън, отбелязва АФП, цитирана от БТА. На срещата са присъствали също зетят на президента Джаред Къшнър и тогавашният шеф на предизборната му кампания Пол Манафорт. По-късно адвокатката отрече да е била свързана с Кремъл. Откакто преди година медиите разкриха, че е имало такава среща, обкръжението на Тръмп предлагаше различни версии за нея. Самият той твърдеше преди 13 месеца, че тя била посветена на осиновяването на руски деца. Сега президентът изглежда променя своята версия, която е от ключово значение за разследването на специалния прокурор Робърт Мълър за евентуална руска намеса в изборите в САЩ през 2016 г., отбелязва Асошиейтед прес.", "date": "2018.08.06", "title": "Тръмп: Не съм притеснен, че синът ми се е срещал руска адвокатка, за да получи информация за Хилъри"}
{"url": "http://epicenter.bg/article/Broyat-na-zhertvite-ot-zemetresenieto-v-Indoneziya-nadhvarli-80/160755/7/0", "text": "Броят на жертвите на земния трус на индонезийския остров Ломбок достигна 142 души, съобщи днес представител на местните власти, цитиран от ДПА и БТА.    каза пред телевизия \"Метро\", каза Росиади Союти, секретар в администрацията на провинция Западен Нуса-Тенгара, на чиято територия се намира о. Ломбок.    от островчетата Гили, които се намират близо до Ломбок, предаде Франс прес.   Към 200 туристи вече са напуснали трите островчета, а за други 700 евакуацията предстои, съобщи говорител на националната агенция за справяне с природни бедствия Сутопо Пурво Нугрохо.    Много туристи поискаха да отпътуват за Ломбок, за да стигнат до летището в главния град Матарам.   \"Индонезийски турист е загинал на Гили Мено, а много са ранени, по-голямата част имат счупвания\", обяви за АФП говорителят на агенцията в Ломбок.    - и беше усетен също на съседния остров Бали, най-голямата туристическа атракция в разположения в Югоизточна Азия архипелаг Индонезия.      далече от основните туристически обекти в южната и западната част на острова, много популярни с плажовете си и пътеките за пешеходен туризъм.    на силното земетресение на Ломбок, разказа днес лично министърът във Фейсбук, съобщи ТАСС.    Той почувствал силния трус и видял, че стените на стаята му започват да се рушат.   \"Взех само най-необходимото, включително компютъра със служебната ми кореспонденция. Бяхме навън, а след това ни настаниха в малък триетажен хотел\", написа министърът. Той публикува във Фейсбук и свои снимки на последиците от стихията.   Сингапурският министър разказа също за хаоса на летището в Ломбок. Властите съобщиха за леки щети, които няма да се отразят на работата на аеропорта.   По информация на посолството ни в Индонезия, на остров Ломбок има българи, които към момента излежават присъда в местен затвор и не са били засегнати от земетресението.  ", "date": "2018.08.06", "title": "Броят на загиналите при земетресението в Индонезия достигна 142"}
{"url": "http://epicenter.bg/article/Preobrazhenie-Gospodne-e--Lyatoto-se-prechupva-i-vremeto-se-preobrashta-/160742/2/0", "text": "\r\n \r\n Началото на празника е в първите векове на християнството и е свързано с едно от най-важните евангелски събития – явяването на Исус Христос в небесна слава пред трима от най-близките му ученици – Петър, Яков и Йоан. \r\n   \r\n Когато Исус Христос проповядвал сред хората, мнозина проявили съмнение в неговата божествена същност. Дори сред учениците му имало такива, които трудно приемали учението му за смирение и за поемане на страдания в името на Бога, за преходността на земната слава и за вечността на небесния живот. \r\n   \r\n За да укрепи вярата на учениците, Исус се изкачил заедно с тримата свои ученици Петър, Яков и Йоан на Таворската планина, която се намира край Галилея. Като пристигнали на мястото, Христос започнал да се моли на няколко крачки пред апостолите и изведнъж се преобразил - лицето му светнало като слънце, а дрехите му станали бели като сняг. До него от двете му страни застанали старозаветните пророци Мойсей и Илия, които разговаряли с него. Обгърнати в светъл облак, учениците чули гласа на Бог, който посочил Исус за свой син, с което разкрил неговата божествена слава. Господ заръчал на своите ученици да не разказват за това видение докато не възкръсне от мъртвите. \r\n   \r\n Това събитие имало за цел да подготви апостолите за приближаващите събития и доброволните Христови страдания, както и да укрепи вярата им. \r\n На днешния ден вярващите се причестяват, като в литургията на българските православни храмове се прибавя специално молитвено песнопение за \"Освещаване на гроздето\". \r\n   \r\n Това е денят, в който се бере първото грозде и се раздава на близки и съседи, след като се благослови с молитва и се прикади от свещеника в църквата. \r\n Вярва се, че в нощта срещу Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. \r\n   \r\n Затова през нощта майките държат децата си будни, карат ги да гледат към небето, дано видят, когато се отворят небесните порти, та да се помолят за голямо богатство и късмет. \r\n   \r\n Според народните вярвания от Преображение Господне \"лятото се пречупва\" и времето се преобръща - върви към есента и студа. Времето се преобразява, дните и нощите застудяват, а водите в изворите и реките изстиват, и вече не стават за къпане. \r\n   \r\n  ", "date": "2018.08.06", "title": "Преображение Господне е! Лятото се пречупва и времето се преобръща "}
{"url": "http://epicenter.bg/article/Balgariya-iztegli-Makedoniya-ot-propastta-i-palnata---izolatsiya--ubeden-e-Lyubo-Neshkov/160745/2/0", "text": "България изтегли Македония от пропастта и пълната изолация, в която беше изпаднала. Това заяви в предаването „Тази сутрин” журналистът Любчо Нешков, който се върна преди ден от западната ни съседка.   По думите му страната ни има огромен принос за благоприятното развитие на спора с Гърция и възможността на Скопие да започне преговори за присъединяване към Европейския съюз.   Нешков е на мнение, че на предстоящия на 30 септември референдум, македонците ще подкрепят промяната на името. Според него това е единственият шанс на страната да се появи на геополитическата карта на Европа.   Журналистът изрази съмнения, че Русия стои зад опозицията в Македония, като даде пример с политика Янко Бачев, който е развявал флага на Кремъл по време на един от протестите срещу референдума.", "date": "2018.08.06", "title": "България изтегли Македония от пропастта и пълната ѝ изолация, убеден е Любо Нешков"}
{"url": "http://epicenter.bg/article/Aleksandar-Vaklin--Vazmuten-sam-ot-opitite-da-se-predizvika-sazhalenie-po-sluchaya-Ivancheva/160746/2/0", "text": "„Мен ме възмущават опитите да се изкриви общественото мнение по случая „Десислава Иванчева“ и да се предизвика съжаление. Това коментира в сутрешния блок на Нова телевизия Александър Ваклин, бизнесменът, който подаде сигнал срещу бившата кметица на „Младост“. „Не съм компетентен как се извършват процедурите по задържане, обиск, прегледи в болница“, каза той. Миналата седмица бяха разпространени кадри, които показват как Иванчева отива в болница, с окови на краката и кожен колан, който възпрепятства движенията й. Това предизвика масово възмущение в социалните мрежи.   Ваклин коментира и ареста, при който тя бе държава в центъра на София часове наред. Според него арестът на бившата кметица е станал толкова обществен, защото самата тя е избрала мястото, където да получи парите и полицията не е имала избор. Бизнесменът призна, че за първи път му се случва толкова голям подкуп да му бъде искан. Той обаче уточни, че и по-малки суми не са искани преди случая „Иванчева”. За да се иска подкуп, той се иска от човек, който би дал, аз не бих дал”, смята той. Ваклин заяви, че сега има един страх сред служителите, когато видят представител на неговата фирма. „Даже ни проверяват повече”, уточни той.  „Аз съм един гражданин, който е застанал с името си и свидетелства. Защото има много граждани, които казват аз знам, че той например има Ролс-Ройс, но никой не отива да свидетелства. Много често журналист с камера отива и разобличава някакъв проблем, но без свидетел, няма как това да отиде в съда”, каза Ваклин. ", "date": "2018.08.06", "title": "Александър Ваклин: Възмутен съм от опитите да се предизвика съжаление по случая Иванчева"}
{"url": "http://epicenter.bg/article/Danail-Kirilov--Nadyavam-se--che-razsledvaneto-sreshtu-Dimitar-Zhelyazkov-shte-zavarshi-uspeshno/160749/2/0", "text": "Надявам се разследването срещу Димитър Желязков - Очите и другите заместване ще приключи успешно. Чух твърдения и опит да се пренесе връзката между всички партии с криминалния контингент. Категорично това не е вярно. Това заяви депутатът от ГЕРБ и председател на Правната комисия в парламента Данаил Кирилов в сутрешния блок на БТВ. \"Не бих казал, че някои от общинския съвет си е затварял очите за връзката между Очите и Бенчо Бенчев\", каза още той. \"Усилията за борбата с домашното насили трябва да продължи. Разработвахме анализи и план за действие.  В наказателния кодекс се предвиждат нови правни състави, които инкриминират всички форми на домашно насилие“, разкри Данаилов.   \"Направили сме предложение да се инкриминира и психическото насилие, като то е ясно дефинирано\", завърши Данаил Кирилов.  Миналата седмица Кирилов лансира предложения в тази посока.  ", "date": "2018.08.06", "title": "Данаил Кирилов: Надявам се, че разследването срещу Димитър Желязков ще завърши успешно"}
{"url": "http://epicenter.bg/article/Sofiyanski--Ako-Mityo-Ochite-e-tolkova-opasen--zashto-tolkova-godini-e-na-svoboda/160752/2/0", "text": "\"Ако Митьо Очиите е толкова опасен, защо толкова години е на свобода. Не познавам неговия бизнес. Факт е, че двете политически сили имат връзка с криминалния контингент\", коментира Софиянски ареста на Димитър Желязков - Очите.   \"Политическите сили имат постоянни нападки, които са извършили по-грешни неща\", допълни бившият кмет на София.  \"Проблемът с външния ни дълг, че парите изчезват, а не се ползват за увеличение на доходите и растеж на икономиката\", подчерта Стефан Софиянски.   Според Софиянски изказванията премиера Бойко Борисов, по отношение на финансовата политика на страната, са популистки. Той посочи, че през последните години външният дълг на страната ни се е увеличил двойно. „Безспорно той е нисък на фона на останалите европейски държави, но проблемът е, че тези пари изчезват без да се вложат в адекватен икономически растеж”, допълни политикът.   Бившият служебен премиер заяви, че ЕС предпочита влизането ни в еврозоната да се забави, а това ще бъде полезно и за българското общество. „Тези хора знаят, че със слабите темпове на развитие, България си лепна етикета „най-бедна държава.” Със 170 евро пенсия кой ще те приеме в еврозоната”, каза още той.", "date": "2018.08.06", "title": "Софиянски: Ако Митьо Очите е толкова опасен, защо толкова години е на свобода"}
{"url": "http://epicenter.bg/article/Emanuil-Yordanov--Tozi-pat-Mityo-Ochitte-shte-bade-osaden-Chakat-go-pone-8-godini-zatvor/160753/2/0", "text": "\"Не виждам какъвто и да било сценарий, всичко е прекалено очевидно“, заяви пред БНР бившият вътрешен министър Емануил Йорданов по повод задържането в Истанбул на Димитър Желязков – Митьо Очите заедно с общинския съветник от Бургас Бенчо Бенчев. Според Йорданов екстрадицията на Митьо Очите ще стане по \"лекия начин\". \"В тези производства в началото обвиненото лице има възможност да изяви желание да се бъде върнато, без да се провеждат целите процедури и да се проверява дали са налице основания за екстрадиция\", обясни той.   Бившият вътрешен министър е категоричен, че скоро няма да стигнем до развръзка по този случай. Въпреки това той прогнозира, че този път Митьо Очите ще бъде осъден по общия ред и присъдата му ще бъде по-висока – поне 8 години затвор ефективно. Йорданов припомни, че преди време Митьо Очите е сключил споразумение със съда: \"Изтърпяването на неговото наказание очевидно не е имало абсолютно никакъв ефект. По принцип изтърпяването на наказанието има за цел да превъзпита осъдения. Тук става въпрос и за ефективност на изпълнение на наказанията за лишаване от свобода, и за ефективност на работа на правоохранителните органи, след като едно лице напусне местата за лишаване от свобода. Не може един човек да е излязъл от затвора, след като се е признал за лидер на престъпна групировка, и ти да го оставиш да си развява байрака по Черноморието и да се разхожда в компанията на кой ли не. Къде е държавата през това време?\", коментира той. \r\n „За съжаление, българинът е склонен да гласува за мутри и то за какви ли не длъжности – като започнем от селски кмет и стигнем до най-високите длъжности в управление на държавата. Не бих се учудил, ако някой ден осъмнем и с президент – мутра“, коментира Йорданов по отношение на общинския съветник от Бургас Бенчо Бенчев. \r\n „Хора с този профил имат добри контакти във всички партии. Не мислете, че той се е ограничил с БСП и ДПС“, добави той. \r\n   \r\n „Бенчо Бенчев спада към една категория хора, които сме виждали и предишни години. Едри бизнесмени, които поддържат контакти с представители на всички партии и имат сериозни връзки с тях. В един момент решават, че трябва и пряко да се занимават с политическа дейност, независимо от това на какво ниво – местна власт или парламент. Това е явлението „полубизнесмен – полуполитик“, който няма някаква ярка политическа украса. Човекът се води от БСП, но в същото време хвали без ограничения Бойко Борисов“, заяви  бившият вътрешен министър. \r\n   \r\n „Цветан Василев е едно дългосрочно страдание за българската прокуратура“, каза още Емануил Йорданов. \r\n \r\n \r\n \r\n \r\n", "date": "2018.08.06", "title": "Емануил Йорданов: Този път Митьо Очите ще бъде осъден.Чакат го поне 8 години затвор"}
{"url": "http://epicenter.bg/article/Vremeto-shte-bade-goreshto-s-maksimalni-temperaturi-mezhdu-30--i-35-/160754/2/0", "text": "Атмосферното налягане през деня слабо ще се понижи и ще бъде близко до средното за месеца. Днес отново ще бъде слънчево, в следобедните часове с временни увеличения на облачността. Ще е горещо с максимални температури между 30° и 35°, в София - около 30°. Такава е прогнозата за времето на Националния институт по метеорология и хидрология (НИМХ) при БАН, съобщи агенция „Фокус“ дежурният синоптик Евгения Егова.   Над Черноморието също ще бъде слънчево. Ще духа бриз. Максималните температури ще са 29°-31°. Температурата на морската вода е 26°-27°. Вълнението на морето ще бъде 1-2 бала. Над планините ще бъде слънчево, след обяд с временни увеличения на облачността, но валеж е малко вероятен. Ще духа слаб вятър, предимно от североизток.   Максималната температура на височина 1200 метра ще е около 24°, на 2000 метра – около 16°. ", "date": "2018.08.06", "title": "Времето ще бъде горещо с максимални температури между 30° и 35°"}
{"url": "http://epicenter.bg/article/Pesni-i-tantsi-sblizhiha-Mineralni-bani-s-Rusiya/160757/2/0", "text": "Община Минерални бани посрещна снощи на Лятната си сцена концертната програма „От Русия и любов”. Тя бе изнесена от Елена Маленкая, Екатерина Лимарова и Татяна Баланчук, които изпълниха любими и популярни песни от Русия и България. Преди тях на сцената се качат местни самодейни състави от НЧ „Заря 1957” с. Минерални бани, НЧ „Будилник 1903” с. Сусам и НЧ „Кирил и Методий 1952” с. Караманци.   Първи на сцената се качиха самодейците от мъжката фолклорна група и смесената фолклорна група при читалището в с. Сусам, които след две седмици ще трябва да защитават титлите си от Световния шампионат по фолклор в Несебър. След тях застанаха децата от фолклорна група „Дъга” от с. Караманци, която вече наброява 30 души. Народната певица Калинка Ванчева за пореден път взриви публиката с колоритните си изпълнения. Женската група за автентичен фолклор при НЧ „Заря 1957” също допринесе за настроението на публиката. Децата от Детска вокална група „Изворче”, които са носители на специалната награда на Благотворителен фонд „Д-р Желязко Христов” бяха живата връзка между българския фолклор и изпълненията на руските артисти.   Елена Маленкая, Екатерина Лимарова и Татяна Баланчук пренесоха най-горещите и топли приятелски чувства от огромната руска шир със завладяващи изпълнения на руски песни. Преди концерта ние слушахме песни от българския фолклор, а сега ще ви изпълним няколко песни, които са близки до неговото звучене, сподели пред публиката Татяна Баланчук. Най-важното бе това, че по време на концерта руските изпълнителки поддържаха непрекъснат диалог с публиката. Струва ми се, че всички песни на България и всички песни на Русия са за любов, затова тази вечер ще пеем много за любовта, каза Екатерина Лимарова.   След това те редуваха незабравими песни на Алла Пугачова и Булат Окуджава с песни за великата отечествена война, както и песни на български език.   Искаме да ви кажем, че Русия обича много България, нас ни сближава обща история и култура. Преди много векове България ни подари азбуката на Кирил и Методий и това е неразбиваемата връзка между двата народа. Това, което се случва на политическата сцена е манипулация и ние всички го знаем. Народите ни са свързани взаимно и това не трябва да се забравя.   В края на 120-минутната концертна програма Таня Баланчук покани на сцената кмета на община Минерални бани, г-н Мюмюн Искендер и му подари пейзаж, нарисуван със 50 скъпоценни камъка от Урал, където се намира град Екатерининбург.   Няма как от тази сцена да не ви споделя, че ние вече имаме покана за побратимяване с Московския район Чертаново, и това в най-скоро време ще бъде факт, каза Мюмюн Искендер.   Отправени бяха и специални поздравления към кмета на град Първомай - Ангел Папазов, който също присъства на концерта и всъщност бе главният виновник за неговото осъществяване.   Освен в Минерални бани руските артисти гостуваха в Първомай, Чирпан, Садово и Асеновград. ", "date": "2018.08.06", "title": "Песни и танци сближиха Минерални бани с Русия"}
{"url": "http://epicenter.bg/article/Benchev-e-daril-nyakolko-desetki-hilyadi-za-poslednata-izborna-kampaniya-na-BSP-v-Burgas/160759/2/0", "text": "Няколко десетки хиляди лева е дарил задържаният общински съветник Бенчо Бенчев на местната структура на БСП в Бургас по време на последната изборна кампания. Това стана ясно от думите на общинския съветник от БСП Чанко Мирчев пред bTV.   „Дали са били 20, 30 или 50 не мога да ви кажа, но е помагал, води се отчетност”, изтъкна Мирчев. Според него обаче е мантра, че Бенчев, който беше арестуван заедно с Димитър Желязков – Митьо Очите в хотел в Истанбул, е помагал със „стотици хиляди лева, едва ли не милиони”.   „Г-н Бенчев винаги е бил лоялен към БСП, изповядва леви убеждения. Ако имахме някаква информация за неговите нерегламентирани връзки с криминалния контингент, нямаше да бъде издигнат като общински съветник”, отбеляза Мирчев. „Наистина е помагал, но е несериозно да говорим, че без неговата финансова помощ БСП едва ли не няма да я има”, допълни той.   Мирчев припомни, че БСП в Бургас се разграничи от Бенчев, който не е член на партията, и поиска оставката му като общински съветник и зам.-председател на Общинския съвет в Бургас. „Независимо дали е член, негово морално право е да прецени дали да си подаде оставката. Има решение на общинските съветници от БСП, ако не си я подаде, да бъде отстранен от групата”, заяви Мирчев.   „Не е морално да имаш отношения и връзки с криминалния контингент. Той като политик и общественик трябва да знае, че обществото не толерира такива контакти”, подчерта общинският съветник от левицата. Той допълни, че не е знаел за бизнеса между Бенчев и Димитър Желязков – Митьо Очите. „Личният живот на един общински съветник е на показ, не само неговите обществени изяви, така че всеки един от нас трябва да знае, че това, което върши, хората, които са около него и бизнесът, който прави, са на показ и всеки си носи своята отговорност”, подчерта Чанко Мирчев.   „В момента текат следствени действия. Вярвам в българския съд, той ще се произнесе дали Бенчев е виновен или невинен”, допълни той. „В Общинския съвет има спорове единствено на принципна основа. Не са ставали скандали, не сме спорили за нищо друго освен за това, което трябва да става в Бургас, за да е един по-добър град за живеене. Не съм забелязал да има лобизъм от негова страна”, каза още Мирчев. „Това, което се случва в БСП, се случва и в ГЕРБ, и в останалите политически сили”, посочи той.   Председателят на правната комисия в НС Данаил Кирилов от ГЕРБ обаче отрече в неговата партия да има такива обвързаности. „Чух опит да се пренесе към всички партии такова твърдение, категорично изключвам проявление на такива обвързаности по отношение на нашата партия”, подчерта Кирилов. „Надявам се разследването да приключи успешно, да се съберат необходимите доказателства  и наказателното производство да приключи с постановяване на адекватни, справедливи и ефективни наказания”, коментира още той.", "date": "2018.08.06", "title": "Бенчев е дарил няколко десетки хиляди за последната изборна кампания на БСП в Бургас"}
{"url": "http://epicenter.bg/article/Slavka-Chakarova--Ostava-v-sila-chastichnoto-bedstveno-polozhenie-v-obshtinata-Chepelare/160760/2/0", "text": "Остава в сила частичното бедствено положение в общината– започва обрушването по главния път до село Забърдо. Това каза за агенция „Фокус“ кметът на Община Чепеларе Славка Чакърова във връзка с обявеното на 31 юли 2018 частично бедствено положение в общината.   „Решението на кризисния щаб е след като се извършат аварийните дейности да отменим частичното бедствено положение. Обадих се на алпинистите да отидат сега по обяд да огледат ситуацията и да започват обрушване - днес и утре. Евентуално в сряда ще имаме информация дали сме готови“, коментира Чакърова.   Тя поясни, че главният път до село Забърдо е 13 км и припомни, че на 7-ми км е станало срутище вследствие на обилните дъждове, което се намира в опасен терен. „Там в момента трябва да се извърши обрушване, за да спрат да падат камъните“, каза тя. По думите й така ще може да се направи геоложко проучване, чиято цел е да установи на каква дълбочина е здрава основата.   Славка Чакърова припомни, че общината е предприела аварийни действия преди месец и половина, в които е вложила минимални средства.   „Над 480 хил. лв. са необходими, а общината не разполага с бюджет, който изисква трайното решение. Съвсем скромно с 32 хил. лв. направихме обрушване, почистихме, извозихме камъните и поставихме мрежи“, допълни Чакърова, като допълни, че това са били превантивни действия.", "date": "2018.08.06", "title": "Славка Чакърова: Остава в сила частичното бедствено положение в общината Чепеларе"}
{"url": "http://epicenter.bg/article/Gen--Radev--Nyama-znachenie-dali-e-Mityo-Ochite--koruptsiyata-v-Balgariya-e-povsemestna/160764/2/0", "text": "Няма значение дали е Димитър Желязков- Очите или някой друг, защото корупцията в България е повсеместна, тя е свързана с власт и пари. Това обяви в студиото на Нова ТВ бившият шеф на ГДБОП ген. Кирил Радев, който коментира скандалът около бургаския общински съвет Бенчо Бенчев, който е бил в тесни отношения с небезизвестния наркобос Димитър Желязков-Очите.   Често говорим за гражданско общество, трябва да си зададем въпроса дали има такова. Ние маркираме едни явления, които са характерни за обществото – че то е безучастно към такива явления, защото се страхува. И в същото време винаги има хора, които са близки до властимащите и управлението, независимо коя партия е на власт. Това е общоизвестно и се знае от всеки, изтъкна той.   Според ген. Радев средата в която се ражда организираната престъпност е свидетелство, че МВР не се справя в борбата с корупцията.     Според другия гост в студиото – журналистът Слави Ангелов днес мафията у нас е свързана повече с политически фигури, обществени поръчки и еврофондове. А Митьо Очите е нещо като машина на времето, който ни връща във времената от 90-те години.   Според него срастването на престъпността с политиката е засегнала всички партии. При БСП обаче лицемерието е винаги в по-голяма степен. Там е пълно с милионери, които са капиталисти, а се правят на социалисти, бе категоричен журналистът.  ", "date": "2018.08.06", "title": "Ген. Радев: Няма значение дали е Митьо Очите, корупцията в България е повсеместна"}
{"url": "http://epicenter.bg/article/Sotsialniyat-ministar-inspektira-tsentrovete-za-vazrastni-i-detsa-s-uvrezhdaniya-v-Plovdiv/160769/2/0", "text": "Полагаме усилия това, което дълги години не е ставало в този сектор, да се случи -  . Това каза в Пловдив министърът на труда и социалната политика Бисер Петков във връзка исканията на хората с увреждания и техните близки, предаде Новини.бг.    Моята отговорност е свързана с  , каза още Петков.   По думите му хората са поставили на второ място въпроса за ефективността на дейността на дневните центрове за деца с увреждания.   В Пловдив Бисер Петков посети   Преди това той се срещна с протестиращите в града в защита на хората с увреждания на пункта \"Системата ни убива\".   Като повод посещенията, днес в Пловдив, а след дни и в Панагюрище, е да придобием преки впечатления за това, какво става в тях, уточни Петков. Той припомни, че  . Това е едно от направленията, с които се опитваме да интегрираме, да осигурим социалното приобщаване на хората с увреждания и на хора от други уязвими групи, каза социалният министър.   Относно  , уточни, че целта е да се подпомагат политиките на тези лица, което включва и оценка на потребностите им. Такава база съществува в Агенцията за хора с увреждания, в Регионалните здравни инспекции, в Националната експертна лекарска комисия, но тя, по думите на министъра, не удовлетворява хората с увреждания. Новата система ще включва данните за уврежданията на всяко едно лица, потребностите му, ще се проследява и развитието му, каза още Петков.   На въпрос за   Бисер Петков отговори, че МТСП от миналата година работи за чувствително завишаване на разходните стандарти в рамките на 25-50 на сто и особено на услугите, които са 24-часова грижа. Това ще включи и заплатите на хората, заети в тази сфера, защото по думите на Петков те трябва да бъдат мотивирани да бъдат част от услугите. Той призна, че в момента има значително текучество и е трудно да се осигури квалифициран персонал за тези дейности.    Сумата от 150 милиона лева е основно за подкрепа на самите хора с увреждания и евентуално за личната помощ. С колко и кога ще се вдигнат заплатите на социалните работници зависи от възможностите на държавния бюджет, каза още Петков.", "date": "2018.08.06", "title": "Бисер Петков: Държавата прави всичко възможно да се решават проблемите на хората с увреждания"}
{"url": "http://epicenter.bg/article/BSP-Burgas--Bencho-Benchev-ne-e-daryaval-pari-na-partiyata/160770/2/0", "text": "Постъпления от дарения на общинския съветник Бенчо Бенчев в Общинския съвет на БСП – Бургас не са правени. Това съобщиха от пресцентъра на местната структура на партията.   От там посочват, че единствено ежемесечно, като всички общински съветници, Бенчев внася по 70 лева членски внос. БСП – Бургас допълва, че ако някой е получавал дарения от Бенчо Бенчев, то е било в лично качество.   Тази сутрин общинският съветник от БСП Чанко Мирчев заяви, че Бенчев е дарил 20-30-50 000 лева за последната кампания на партията за местните избори. Мирчев изтъкна този факт като доказателство за лоялността на Бенчев към партията.   След изказването на Мирчев, представители на управляващата партия ГЕРБ обвиниха БСП, че е получавала пари от организираната престъпност. Депутатката Десислава Атанасова дори обяви, че „лъжата била като СПИН за БСП“.", "date": "2018.08.06", "title": "БСП-Бургас: Бенчо Бенчев не е дарявал пари на партията"}
{"url": "http://epicenter.bg/article/Yaponiya-pochete-s-minuta-malchanie-zhertvite-ot-atomnata-bomba-nad-Hiroshima/160756/7/0", "text": "Япония почете тази сутрин с минута мълчание жертвите от атомната бомба над Хирошима, извършена преди 73 години, която отне живота на повече от 140 хиляди души, съобщи БНР.   По традиция точно в 8:15 часа (2:15 часа българско време) животът в островната държава замря за минута. В същия час на 6 август 1945 година е избухнала първата атомна бомба.   От общинската администрация в Хирошима съобщиха, че в тазгодишната церемония са взели участие представители на 85 държави от 157 поканени, като за първи път е имало представители на Турция и Мианмар. Не са присъствали обаче делегати от Китай.", "date": "2018.08.06", "title": "Япония почете с минута мълчание жертвите от атомната бомба над Хирошима"}
{"url": "http://epicenter.bg/article/Tsyala-Severna-Kaliforniya-e-pometena-ot-bushuvashti-pozhari/160758/7/0", "text": "Цяла Северна Калифорния е пометена от бушуващи пожари.   Огнена стихия обхвана американския окръг Тюолъм и нараства драстично през последните часове, предаде БНР.   Огънят се е разгорял близо до източната страна на езерото Донъл. Заради силните ветрове пламъците се разпространяват по стръмен и горист терен, което прави гасенето им особено трудно.   Издадена е заповед за евакуация на абсолютно всички жители.   САЩ очакват огнеборци от Австралия и Нова Зеландия да помогнат в овладяването, което се оказа невъзможно за хилядите американски екипи.  ", "date": "2018.08.06", "title": "Цяла Северна Калифорния е пометена от бушуващи пожари"}
{"url": "http://epicenter.bg/article/Medvedev--Eventualno-vlizane-na-Gruziya-v-NATO--quot-mozhe-da-provokira-strashen-konflikt-quot-/160762/7/0", "text": "Евентуално влизане на Грузия в НАТО \"може да провокира страшен конфликт, не се знае защо е нужно това\", заяви руският премиер Дмитрий Медведев, цитиран от ТАСС.   Медведев говори в интервю за радио \"Комерсант ФМ\", излъчило днес откъс от него, предаде БТА.   Руският министър-председател отбеляза също, че въоръженият конфликт между Грузия и отцепническа Южна Осетия през 2008 г., в който се намеси и Русия, е можело да бъде предотвратен. \"Нямаше никаква неизбежност\", подчерта Медведев.   Петдневната война от 2008 г. доведе до признаването на независимостта на Абхазия и Южна Осетия от страна на Москва. Десет години след военната си агресия срещу Грузия Русия трябва да прекрати незаконната окупация на грузинските територии Абхазия и Южна Осетия и напълно да зачете териториалната цялост на кавказката страна, заяви през юни т. г. в резолюция Европейският парламент.   На 12 юли т. г. генералният секретар на НАТО Йенс Столтенберг за пореден път потвърди намерението на пакта да приеме за член Грузия, но не уточни кога може да се случи това. Преди 10 години държавните лидери от алианса обещаха на среща в Букурещ Украйна и Грузия да станат след време негови членки.   Руският президент Владимир Путин е заявявал преди, че Русия би посрещнала \"крайно отрицателно\" евентуално включване на Грузия и Украйна, водещо до ново разширяване на НАТО, припомня ТАСС.", "date": "2018.08.06", "title": "Медведев: Евентуално влизане на Грузия в НАТО \"може да провокира страшен конфликт\""}
{"url": "http://epicenter.bg/article/Zadarzhani-sa-11-zhurnalisti-za-opita-za-atentat-sreshtu-Maduro/160767/7/0", "text": "Властите във Венецуела задържаха 11 журналисти след опита за атентат с дронове с експлозиви срещу президента на страната Николас Мадуро. Това съобщи ТАСС, цитирайки националния профсъюз на работещите в печата, предаде БНР.   \"Единадесет журналисти и сътрудници на медиите бяха необосновано задържани, а още няколко бяха пребити или ограбени. Не приемаме подобни действия и настояваме отговорните за това нарушение на правото на информация да бъдат наказани\", се казва в изявление на профсъюза.   Сред задържаните има сътрудници на венецуелски, испански и аржентински издания.   Припомняме, че вчера венецуелският вътрешен министър Нестор Реверол съобщи, че са арестувани шестима заподозрени в опит за убийство на президента и предупреди, че ще има още задържани.   Шестимата са били натоварени с по един килограм експлозиви, уточни вътрешният министър на страната Нестор Реверол в интервю за телевизия Телесюр. С помощта на специална техника силите за сигурност са успели да обезвредят двата дрона извън периметъра, в който се е намирало ръководството на страната по време на церемония с участието на хиляди военни.   Нападението е станало по време на реч на венецуелския президент пред очите на 17 000 военни в центъра на столицата Каракас. При него Мадуро оцеля, но бяха ранени 7 военни, трима от които тежко.   \"Това беше опит да бъда убит. Нямам никакво съмнение, че събраните данни сочат към крайната десница във Венецуела, в съюз с десницата в Колумбия, и че президентът Хуан Мануел Сантос стои зад този опит. Нямам никакво съмнение\", заяви по-рано в обръщение по телевизията президентът.   По-рано стана ясно, че Колумбия отхвърля обвиненията на Мадуро за съпричастност към опита за атентат, макар че и според разследващите в Боливарската република – заговорът е организиран в Богота или в щата Флорида.   Съединените щати също нямат нищо общо с опита за покушение срещу Мадуро. Това подчерта в интервю американският съветник по националната сигурност Джон Болтън:   \"Мога недвусмислено да заявя, че американското правителство не се е намесвало въобще в станалото. По отношение на това какво се се случи, могат да бъдат много неща – от претекст, измислен от режима на самия Мадуро, до нещо друго\".   От своя страна опозицията във Венецуела предупреди, че властите може да предприемат политически репресии, след като правителството на президента Николас Мадуро обвини своите противници, че са искали да го убият. А отговорност за нападението пое мистериозна бунтовническа групировка, наречена Национално движение \"Войници по тениски\".", "date": "2018.08.06", "title": "Задържани са 11 журналисти за опита за атентат срещу Мадуро"}
{"url": "http://epicenter.bg/article/Eksploziya-do-letishteto-v-Bolonya--VIDEO-SNIMKA-/160785/7/0", "text": "Пътнотранспортно произшествие предизвика голяма експлозия и пожар край летището в Болоня, съобщи полицията, цитирана от Ройтерс.   По данни на службата за пожарна безопасност камион цистерна се е взривил на околовръстното шосе на северния италиански град, предаде Франс прес, съобщи  Dariknews .    Най-малко 20 души са ранени, предаде БНТ. Линейки и хеликоптер са пристигнали на местопроизшествието. При катастрофата част от моста на магистралата се е срутил.    На снимки в социалните мрежи се вижда как огромно кълбо огън и черен пушек се издигат в небето над местопроизшествието. ", "date": "2018.08.06", "title": "Експлозия до летището в Болоня. Най-малко 20 души са ранени (ВИДЕО)"}
{"url": "http://epicenter.bg/article/Nachalnikat-na-sluzhbata-za-Grazhdanska-zashtita-na-Gartsiya-podade-ostavka-zaradi-pozharite/160791/7/0", "text": "След близо две седмици остри критики, генералният секретар на гръцката служба за Гражданска защита Янис Капакис подаде оставката си на министъра на вътрешните работи Панос Скурлетис, пише електронното издание на вестник „То Вима“, цитира агенция „Фокус“.   Капакис ще бъде заменен от Янис Тафилис, който досега беше директор на Центъра за изследвания в сферата на сигурността към министерствата на дигиталната политика, комуникациите и информацията, съобщава изданието.   Оставката му се очакваше след оставката на министъра на обществения ред Никос Тоскас и уволнението на началниците на Пожарната служба и гръцката полиция в неделя следобед.   Тафилис присъства на пресконференция, проведена от тогавашния министър на обществения ред Никос Тоскас и говорителя на правителството Димитрис Цанакопулос, макар че не е говорил или отговарял на въпроси, свързани с комуникационните проблеми по време на кризата.   Пенсионер офицер по пожарна безопасност, Тафилис пое длъжността на 22 октомври 2015 г. От 2013 г. той е член на \"Движение на идеите и действието Прат\" на министъра на външните работи Никос Коцияс, което е подобие на политически тинк-танк.   През март 2014 г. създава общественото движение \"Андрос на нашите животи\", а сега е общински съветник от малцинството в Община Андрос.   Пожарите опустошиха крайбрежни райони в областта Атика и отнеха живота на най-малко 91 души. ", "date": "2018.08.06", "title": "Началникът на службата за Гражданска защита на Гърция подаде оставка заради пожарите"}
{"url": "http://epicenter.bg/article/Saba-Vazova-za-strashnoto-lyato-na-1877---Sopot-gori--Navedohme-glavi-i-chakame-da-ni-kolyat-/160787/11/0", "text": "  Съба Вазова умира на 12 ноември 1912 г. в София.  \"В последната година тръгнаха апостоли, станаха съзаклятия, все тайно ставаше в Сопот, защото нямахме турци в селото. Най-напред затвориха Габровската гимназия, за това учениците се разотидоха. Дойде си наш Георги. Като нямаше в Сопот от 4 класа повече, проводихме го в Олтеница, при чича му, да учи търговия.  Настана вече 1876 година. Мина се зимата, дойде марта, захванаха вред в България да се готвят за въстание съгласно, да въстанат отведнаж, на 22 април, по диктовката на апостолите.  Всеки видеше, че лошо ще бъде, но решени бяха младежите на март, само да можат да освободят България от турското робство.  Не знам по какво, Клисура пребърза и най-напред тя претърпя участта на сеч и огън. В това време изгоря Батак и Перущица. Сопотското въстание остана, като видяха, че няма нигде напредък. Тогава се помолих на баща ви, да изпратим Иванча във Влашко, бари той да се куртулише от тези турски теглила...Боже мой, и сега ми дотисна на сърцето, като си припомних какви минути бяха: изпращам сина си, огън и пред него, и зад него!  ...Клисура плаши турците два дена, после, като узнаха каква сила имат и че няма московци, Тосун бей събра 3 хиляди башибозук. Като отиваха за Клисура, минуваха през сред Сопот и казват, че като се върнат от Клисура, ще нападнат Сопот. Какви страхове, какви скривалища копахме по цели нощи и вярвахме, че ще можем да се укрием! Как сме се лъгали, клети! А мъжете виждат, че други изход няма, ами да паднат на молба на митювеллият, защото той би благороден турчин...Една надежда беше в митювеллият и навярно митювеллият казал на Тосун бея: \"Сопот не бива да закачаш, че ти отговаряш за тия верни хора.\" След много убеждения митювеллият го кандардисал да остави Сопот за сега.  Страхове бяха големи в 1877 година. Захвана ужас голяма по градове и села. Ако замръкнеха хората, не знаеха ще ли да осъмнат. За русите се нищо не чуваше. Когато минаха Дунава, син ми Никола беше в Плевенските села, да събира вълна. Та грижи дали ще се завърне някога, като е пълно нататък с черкези и стават безброй убийства. След няколко дена дойде син ми. После няколко време дойдоха донски казаци в Сопот.  Тогава бе радост велика: то посрещане, венци, песни, дарове - кой какво имаше! Като се наобядваха, отидоха си. Тогава всички помислиха, че тая радост ще ни стане горчива, като казаха русите, че няма да дойдат, че не им било позволено.  Но аз забравих страховете на Тосун бея в Клисурското въстание! Колко пъти дохожда с войска от башибозуци и черкези, да сечат и изгорят Сопот. Па излязат по-първи сопотненци, колената му целуват и искат да прости Сопот. Не може се описа ужаса в този ден, когато избиха четирма въстаници в училището. Тогава побиха два байряка до мегданския кладенец. Всички чакахме скрити избухването на огън и сеч. После се много откупиха, кой 5000 гроша, кой 8 хиляди. Куртулиса се Сопот. То беше в 1876 лето...  А русите дойдоха на 1877 лето, тогава бе свършекът на Сопот, Карлово, Калофер и Стара Загора.  Сега вече настанаха нови страхотии, останахме съвсем без защита. Тогава турците се разяриха много и всеки ден се готвеха, че ще ни нападнат да ни заколят...Тогава дохожда един паша в Карлово, като излъгва капзамалите да му доведат всички първенци, да се срещне с тях и да ги попита какво желаят. И тъй като ги събрали 96 души, вързали ги на един синджир и ги изпратили в Пловдив. В пътя ги били и бяха измрели няколко души, а останалите ги закарали в Пловдив и ги затворили в една тъмница. След няколко време ги избесили. Тоз паша отиде в Пловдив, но аскерят му се върна и почнаха да колят цялата нощ - на 17-ти юли. Изклани карловци бяха 800 души. А от Сопот за Карлово беше непроходимо и не знаехме що става. Но през нощта даскал Партения можал да избяга през дувара, през къра, та си дойде в Сопот, у дядови си,Хаджи Бошнакови, като им извикал: \"Бягайте, че сеч иде! Карлово изсякоха!\"  ...И тъй тръгнахме. Но пътят беше много мъчен, като се вървеше все из реката. Мъжът ми беше болен и не можеше да върви. Свекърва ми беше стара, 80 години, и тя едвам пъплеше. Имах дете 4-годишно, което го водехме за ръка по фустанче, и ази бях трудна, кой час да добивам.  Този път, 5 часа, който трябваше да се пътува от Бойкова нива до Леевица, ние го изпътувахме цял ден...Мъжът ми гледа дима на Сопот и ми говори: \"Отидохме, веки запалиха Сопот.\" Ази го раздумвам: \"Не грижи се! Само да се спаси животът ни, ние ще имаме подкрепа от Олтеница. Само да останем живи!\" Още говорим за това, чу се вик несвесен и изгърмяха пушки срещу нази. Кога погледнахме насреща към юг, отгдето иде гърмежът, турци по ръкави бели припкат като вихър по зъберите и гърмят срещу нази....Ази тогава изплаках, като извиках името на мъжа си, и му казах: \"Прощавай навеки!\" Боже! Мъжът си оставям! Ази накъде отивам? Сопот гори, небето се черви навсякъде. Не се къса глава, бих я откъснаха като на лястовица...Които жени вървяха напред, ето че се връщат и викат: \"Чуйте ли, жени, черкези идат!\" Децата запищяха. Какво сега? Насядахме всички на пясъка, наведохме глави до колене и чакаме да ни колят.  Как нямаше някой фотограф да снемеше тая печална картина в онова пясъкливо и красиво място! Ето ги дойдоха, изправиха се срещу нас и гледат...Ех, оживяхме и този път. Те тръгнаха нагоре, а ние тръгнахме надолу. Там ни срещнаха трима турци караачовци. Един хвана мама, търти я на брега, тури й ножа на шията и дума: \"Нерде Айвас, мари? Дай пари, че ще те заколя.\" Децата запищяха: \"Олеле, заклаха баба.\" Борис вади жълтиците от джоба си и вика: \"Мамо, ази ще дам парите, но агата да не коли баба.\" А другият държи мене за косата и вика: \"Хъ, пара, комит дженабет! Дай пари, че ще те заколя.\" Ази им се моля: \"Прости ни, аго, прости ни.\" И му целунах ръката кървава...  Прибрахме се във вторник. В сряда сутринта дойде на Кирка Петров слугата и ми каза, че видял всичките ми чеда избити. Те бяха син ми Никола, Михаил, зет миХаджи Никола, сватови, само Анка и Вълето - земени робини! Ази, както лежах, отскубнах си косата и казах: \"Не може да бъдат Никола и Михаил заклани. Те изнесоха баща си и баба си на ръце. Знам, че има господ!\"  Б.Р. - Действително това съобщение се оказва погрешно и всички без мъжа на Съба х. Николова поп Аврамова (по мъж Минчо Вазова), съсечен от башибозуци, се спасяват... ", "date": "2018.08.06", "title": "Съба Вазова за страшното лято на 1877 -  Сопот гори.. Наведохме глави и чакаме да ни колят..."}
{"url": "http://epicenter.bg/article/Deutsche-Welle--V-EK-sa-izpalneni-s-optimizam-za-hab-kray-Varna--no-usloviyata-se-opredelyat-ot-Moskva/160801/4/0", "text": " В Европейската комисия са изпълнени с оптимизъм от идеята за създаването на газов хъб край Варна. Но правилата на играта до голяма степен се определят от Москва, която ще реши накъде ще продължи разклонението на \"Турски поток\", предупреждават от редакцията на Deutsche Welle.   След отказa на Москва да построи газопровода \"Южен поток\", в който България трябваше да играе ключова роля, властите в София бяха призовани да създадат газов хъб край черноморския град Варна. Изпълнението на този проект може да превърне страната в основен газов търговски център. Но за да се превърне тази мечта в реалност, първо трябва да бъдат изпълнени редица условия, твърдят експертите.   Основният от тях е разширяването на газопровода \"Турски поток\", който минава по дъното на Черно море от Русия до Турция, към територията на България. Ако това не се случи, изпълнението на плана за създаване на газов център в България няма да има никакъв смисъл. Русия започна да строи \"Турски поток\" през декември 2014 г., след като президент Владимир Путин неочаквано се отказа от реализацията на \"Южен поток\", аргументирайки се с липсата на конструктивна позиция от страна на Европейския съюз. Първата линия на газопровода е проектирана да доставя руски газ на Турция, а втората доставка - на Южна и Югоизточна Европа. Тук Русия има две възможности: продължаването на газопровода от турската граница е възможно през територията на Гърция до Италия, или през България до Сърбия и Унгария.   Руските власти нееднократно подчертаваха, че за да се разшири втората нишка на \"Турски поток\" към Варна, са необходими гаранции от страна на Европейската комисия, че този път проектът ще бъде изпълнен. Сега в Брюксел уверяват, че се интересуват от създаването на газов възел и съответно - от строителството на втората нишка на \"Турски поток\" на територията на България. Подкрепа на Брюксел за София \"Европейската комисия подкрепя напълно желанието на България да комбинира доставките на газ\", заяви заместник-председателят на ЕК Марош Шефович в интервю за DW. Според него това ще допринесе за създаването на диверсифициран и конкурентен пазар. \"Диверсифицираните доставки на газ за България и Югоизточна Европа са изключително важни за успешния енергиен съюз, тъй като енергийната сигурност е един от стълбовете му\", подчерта Шефович. През март тази година, без да чака решението на Русия за втората нишка на \"Турски поток\", България започна да разработва техническа обосновка за изграждането на балканския газов възел.   Според междинните резултати от техническия анализ, представен на 12 юни от държавния газов оператор \"Булгартрансгаз\", проектът на газовия хъб трябва да бъде реализиран на два етапа. Първият предполага транспортиране на газ през нова инфраструктура в Турция, а втората - през входна точка край Варна. Разработването на техническата обосновка на проекта възлиза на 1,84 млн. евро, като половината от тази сума бе отпусната от Европейската комисия. Очаква се окончателният доклад за икономическата рентабилност на проекта да бъде представен през септември тази година България - \"естествен избор\" за Москва В Москва очевидно са благосклонни към българския маршрут на \"Турски поток\", въпреки че на този етап не са постигнати конкретни споразумения. В края на май, след края на среща с българския министър-председател Бойко Борисов, Путин заяви, че \"Газпром\", \"се води от практическа гледна точка\" при обсъждане на идеята за полагане на втората нишка на газопровода от Турция за България. \"Включването на България в съвместния руско-турски проект може да бъде неочаквано, след като \"Южен поток\" претърпя фиаско\", заяви в интервю за DW експертът по Балканите във Варшава Ян Мус.   \"Все пак, като се има предвид геополитическото положение на България, това няма да бъде изненадващо\", допълни полякът. Според него България е най-естественият избор за втората нишка на \"Турски поток\", тъй като позволява той да се простира към Централна Европа, като се избягва политически и географски обременената Македония. Шефчович разкри, че той лично е обсъдил проекта за създаване на газовия хъб край Варна с българския премиер Бойко Борисов и министъра на енергетиката Теменужка Петкова.   \"Нашите разчети показват, че като се има предвид важната роля на природния газ като резервно гориво спрямо летливите възобновяеми енергийни източници в краткосрочен до средносрочен план, потребностите от газ в ЕС през следващото десетилетие ще останат стабилни\", поясни Шефчович.  \"Условията ще диктуват Москва и Анкара\" Вярно е, че някои европейски официални лица вече изразиха опасения, че в случай на изпълнението на проекта, България, вместо търговски хъб, може да се превърне в страна, която прехвърля газ в Европа, печелейки пари от транзита. Шефович обаче увери, че Европейската комисия ще извърши \"много, много внимателен мониторинг\" на новата газова инфраструктура в страната, за да гарантира, че тя е в съответствие с правилата на ЕС. \"Най-важното е да имаш избор, да имаш възможности и да станеш търговска страна, а не такава, която просто транзитира газ\", подчерта той. Преди да бъдат изпълнени тези планов обаче, българските власти имат много работа. \"България все още не е изпълнила условията на ЕС, за да се превърне в газов център на Европа, но там знаят точно какво да правят\", подчерта за медията Клаус-Дитер Борчард, отговарящ за вътрешния пазар в енергийния отдел на Европейската комисия. Ако българските власти наистина имат желание да създадат газов възел, а не просто да транзитират руски газ, както беше планирано в случая с \"Южен поток\", то \"сега тя има реална възможност за това\", допълни експертът. Мнозина обаче се съмняват, че България успее да изгради основен газов хъб като британския NBP или холанския TTF. Това изисква голям газов пазар, което предполага голямо търсене, голям брой различни доставчици и регулиран достъп на трети страни до всички газопроводи, пояснява анализаторът на Oxford Institute of Energy Research Джонатан Щерн. \"България отговаря на малко или дори на нито едно от тези изисквания. Тя отговаря на принципа за малък пазар на газ, доминиран от руските доставки, малко от Азербайджан и втечнен природен газ от Гърция\", обяснява Щерн. Освен това в тази ситуация от България зависи твърде малко, подчертава на свой ред Мус. \"Знам, че българския елит представя целия проект като голям успех, но истината е, че условията ще диктуват Москва и Анкара, докато влиянието на София на хода на събитията ще остане ограничено\", е заключението на полския експерт.", "date": "2018.08.06", "title": "Deutsche Welle: В ЕК са изпълнени с оптимизъм за хъб край Варна, но условията се определят от Москва"}
{"url": "http://epicenter.bg/article/Izdirvat-obshtinarya-Peyko-Yankov-s-evropeyska-zapoved-za-arest/160743/3/0", "text": "Има европейска заповед за арест за общинския съветник от Несебър Пейко Янков, съобщи заместник главният прокурор Иван Гешев.   „Едно от лицата, което издирвахме от Испания, се е предало на органите на досъдебното производство – хванал си е самолета и се е прибрал човекът, като е видял за какво става въпрос. Привлечен е в качеството си на обвиняем“, обясни Гешев.   На въпрос дали е открит общинският съветник от Несебър Пейко Янков, който също се издирва за предполагаемо участие в организираната престъпна група, той отговори: „Най-странното в цялата ситуация е, че доста хора с доста сериозно криминално досие се предадоха. А той човекът явно или не гледа телевизия, или въпреки че е от „Сила“, не е достатъчно силен и се притеснява да се яви пред българското правосъдие. Не считам, че това е проблем. Мисля, че много бързо ще бъде намерен. След като успяхме да намерим Димитър Желязков за един ден в Турция, не мисля, че Пейко Янков ще е някакъв съществен проблем. Не е и в негов интерес да продължава този процес, защото това не се цени добре в рамките на определени производства“.   На въпрос дали Янков се издирва само в страната, Гешев отговори: „Мисля, че има и европейска заповед за арест“.", "date": "2018.08.06", "title": "Издирват общинаря Пейко Янков с европейска заповед за арест"}
{"url": "http://epicenter.bg/article/Prokuraturata-reshava-za-obnivenieto-kam-obshtinskiya-savetnik-ot-BSP-Bencho-Benchev/160744/3/0", "text": "Прокуратурата решава ще обвини ли общинския съветник от БСП - Бенчо Бенчев, за участие в групата на Митьо Очите. Бенчев беше арестуван заедно с Митьо Очите в Турция. След претърсване на дома му разследващите откриха пари, оръжие и книги за двойно счетоводство. Според прокуратурата документите показвали колко пари общинският съветник отчислявал към Димитър Желязков. За другия задържан в Турция - бившият депутат на ДПС Несрин Узун, все още няма данни да е участвал в престъпната група. Митьо Очите пък остава в Турция, докато не се оформят документите за екстрадирането му, пояснява Нова телевизия. Вече пети ден в Бургас и региона тече акцията по разкриване на престъпна група за рекет, изнудване и палежи. За ръководител беше посочен Димитър Желязков - Митьо Очите. Вече над 30 различни адреса, свързани с престъпната група, бяха претърсени, включително и домашните адреси на лицата, които бяха предадени на МВР от турската страна. Властите потвърдиха, че претърсванията продължават и могат да станат и стотици. Освен това са се появили и нови свидетели, чиято сигурност ще бъде гарантирана.   БСП може без Бенчо Бенчев и ще бъдем без него оттук нататък, категорично заяви пред БНР Евгений Мосинов, председател на групата общински съветници на БСП в Общинския съвет в Бургас.   В дома на Бенчев криминалистите открили бележки колко пари да се дават на Желязков. Вероятно Бенчев ще бъде разследван и за пране на пари. „Една толкова годишна партия надали ще е в състояние да е зависима от един човек, бил той и Бенчо Бенчев“, коментира Мосинов.   Според него Бенчев ще послуша партията и ще си подаде оставката като общински съветник и зам.-председател. По думите му реакцията както на националното ръководство на БСП, така и на местната структура е изключително бърза, навременна, остра и категорична. Той посочи, че както местната структура на партията, така и бургаската общественост са изненадани от случилото се.   „Бенчев е характеризиран като голям данъкоплатец, бизнесмен със социални ангажименти, в една изцяло позитивна светлина“.   Евгений Мосинов отбеляза, че сегашната обвързаност на Бенчев с „Аркус Секюрити“ започва след 2011 г., когато е включен в листа на БСП от гражданската квота. Той подчерта още, че на последните местни избори Бенчев е избран с преференции: „Винаги е укоримо един политик да има дейност, близка до организираната престъпност или да е свързана пряко с нея.   Въпросът е кога политически структури узнават за тази дейност. Ето когато узнаваме, ние реагираме веднага“. „Ще изчакаме и неговата версия, както и становището на прокуратурата.   Но озоваването му там с Митьо Очите е абсолютно неприемливо от политическа гледна точка“, коментира Мосинов. Той не изключи версията случилото се да е сценарий.   Евгений Мосинов смята, че този случай ще предизвика начало на дискусия в БСП за хората от гражданската квота – за критериите, за стандарта на отношение на тези предлагани хора. Това е повод гражданската квота да се прецизира и като механизъм на определяне, и като конкретни имена, добави той. ", "date": "2018.08.06", "title": "Прокуратурата решава за обвинението срещу общинския съветник от БСП  Бенчо Бенчев"}
{"url": "http://epicenter.bg/article/Osvobodiha-ot-aresta-Bencho-Benchev-i-Nesrin-Uzun/160763/3/0", "text": "Общинският съветник от БСП в Бургас Бенчо Бенчев и бившият депутат от ДПС Несрин Узун засега остават без обвинения за участие в организирана престъпна група, съобщиха от Специализираната прокуратура, предаде за bTV.   Те и другите четирима, които бяха задържани в Истанбул заедно с Димитър Желязков – Митьо Очите, са освободени от ареста на бургаската полиция.   Бенчо Бенчев и останалите са били разпитани като свидетели по досъдебното производство за организираната престъпна група. Но вече е образувано ново разследване – за лично укривателство.   Специализираната прокуратура в София е събрала достатъчно доказателства за това престъпление, но то е от компетентността на районните прокурори в Бургас.   Така че те трябва да решат дали Бенчо Бенев и останалите ще бъдат обвинени.   По-рано в „Тази сутрин” по bTV общинският съветник от БСП в Бургас Чанко Мирчев обяви, че Бенчев е дарил на местната структура на БСП в Бургас по време на последната изборна кампания няколко десетки хиляди лева. Той посочи, че сумата е между 20 и 50 хиляди лева, а не стотици хиляди, за каквито пари се говореше преди това.   Димитър Желязков беше задържан в истанбулски хотел, а по-рано през седмицата 19 сочени за негови приближени бяха заловени в Бургаско в хода на операция срещу организирана престъпна група за рекет и наркоразпространение.   Снощи на летището в София е задържан един от тримата, които бяха обвинени задочно за участие в организираната престъпна група веднага след акцията. Той е пристигнал в страната с полет от Испания.   Общинският съветник втори мандат в Несебър Пейо Янков все още е в неизвестност.  ", "date": "2018.08.06", "title": "Извънредно! Бенчо Бенчев и Несрин Узун остават без обвинения. Пуснати са от ареста"}
{"url": "http://epicenter.bg/article/Ubietsat-na-sestrite-Belneyski-osadi-Balgariya-v-Strasburg/160768/3/0", "text": "Четирима затворници, признати за виновни за едни от най-тежките убийства, извършени през последните години в България, са осъдили държавата в Страсбург, установи проверка на „Лекс“.   Те са Лазар Колев – осъден на доживотен затвор без право на замяна за убийството на сестрите Белнейски, Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до смъртта си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов.   Всички те, без Стоян Петров, са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. Съдът в Страсбург присъжда 4000 евро на Михайлов и по 3000 евро на Йордан Петров и Колев.   Четиримата имат сходни оплаквания и затова ЕСПЧ ги е разгледал заедно и се е произнесъл с общо решение.   Ето от какво се е оплакал всеки тях, за да установи съдът, че са нарушени правата му и има право на обезщетение:   Осъденият за убийството на сестрите Росица и Христина Белнейски Лазар Колев, сочи, че е държан в постоянно заключена килия в затвора в Пазарджик, изолиран от останалите лишени от свобода. Било му е позволено да общува с други затворници само по време на единия час дневно, когато е извеждан за физически упражнения. Колев обяснява още, че в килията му, която е под 6 кв. м, няма течаща вода или тоалетна, хигиената е много лоша – пълно е с хлебарки и бълхи, а администрацията на затвора не е направила нищо, за да се отърве от тях. Тъй като в килията му няма маса, Колев се храни върху вестник, разстлан на леглото му. През цялото време е държан на изкуствена светлина, а температурата варирала от жега до студ, според сезона.   Стоян Петров, който излежава 20-годишна присъда като извършител на убийството на шефа на фирма „Гранити“ Стоян Стоянов, пък е разказал, че от 29 юли 2011 г. до юли 2016 г. е бил поставен в пълна изолация в Бургаския затвор – без течаща вода и тоалетна, вместо която е трябвало да използва кофа. Той е посочил, че се е хранил върху стол, килията му е била пълна с плъхове и хлебарки, които често изяждали храната му. Той също се оплаква от температурата и светлината, както и от това, че крушката е била светната през цялата нощ.   Илиан Михайлов, който е осъден на доживотен затвор за това, че с майка си са планирали убийството на втория ѝ съпруг – бизнесменът от Русе Иван Шишков, има сходни оплаквания. Неговата окончателна присъда е от 2005 г., но той се оплаква от условията, при които я изтърпява от юли 2007 г., когато е бил прехвърлен в Пловдивския затвор. Също като останалите, Михайлов не е имал тоалетна и течаща вода в килията си и е използвал кофа. Килията му е била изключително влажна, а заради разположените наблизо канали, е била изпълнена с отвратителна миризма. Освен това през зимата изключвали отоплението в 18 ч. Той е излежавал присъдата си при специален режим до 2011 г. Тогава режимът на изтърпяване на наказанието му е заменен със строг, но според него условията не се променили и е напускал килията си само с белезници.   Йордан Петров, който първоначално беше осъден на доживотен затвор без право на замяна, заради убийството на Стефан Костадинов, жена му Мария и брат ѝ Ян Мюзик през юли 2000 г. в къщата им във варненското село Куманово, не за първи път води дело в Страсбург. По негова жалба държавата вече беше осъдена от Европейския съд по правата на човека, а делото му беше възобновено. Така присъдата му вече е на доживотен затвор, като съдът отмени най-тежкото наказание.   В новата си жалба до Страсбург той се оплаква от специалния режим, при който лежи в затвора във Варна от 2012 г. Само година по-рано с друг затворник направиха неуспешен опит да избягат.   Петров сочи, че е изолиран от останалия свят в постоянно заключена килия. Не е бил включван в никакви колективни занимания и му е отказван контакт с лишени от свобода с по-лека присъда от доживотен затвор. Винаги, когато е извеждан, е бил с белезници. Властите не са дали задоволително обяснение, защото продължава да изтърпява наказанието си при специален режим.   Що се отнася до условията в затвора, Петров обяснява, че през август 2012 г. в килията му е била поставена тоалетна, но тя е на 45 см от леглото му и не е отделена по никакъв начин от останалото пространство. Така той имал натрапчивото усещане, че живее в тоалетната. И тъй като администрацията на затвора отказвала да му предостави четка и препарати за почистване на тоалетната, тя станала неизползваема. Килията била пълна с плъхове и хлебарки.   Като взема предвид натрупването на лоши условия и строго ограничителния режим, който не е обяснен със съображения за сигурност, както и продължителния период, през който четиримата вече са лишени от свобода – между четири и десет години, съдът в Страсбург заявява, че „страданието и трудностите, претърпени от тях, надвишават неизбежното ниво на страдание, присъщо на лишаването от свобода, и са достатъчно сериозни, за да бъдат квалифицирани като нечовешко и унизително отношение“.", "date": "2018.08.06", "title": "Убиецът на сестрите Белнейски осъди България в Страсбург, заради страданията му в затвора"}
{"url": "http://epicenter.bg/article/Prokuraturata--Benchev-i-ostanalite-sa-osvobodeni-poradi-iztichane-na-maksimalniya-srok-za-zadarzhane/160771/3/0", "text": "Задържаните седем лица, сред които Бенчо Бенчев и Несрин Узун, са освободени поради изтичане на максималния срок за тяхното задържане. Това каза говорителят на главния прокурор Румяна Арнаудова, предаде агенция „Фокус“ .   „Към настоящия момент всички седем лица, които бяха предадени от турските власти на органите на МВР са освободени, поради изтичане на максималния срок на тяхното задържане по реда на Закона за МВР, а именно 24 часа. Същевременно Специализираната прокуратура отдели материали от своето разследване за организирана престъпна група за насилствени действия и изпрати материали на Районна прокуратура-Бургас.  “, коментира Арнаудова.      Това каза за говорителят на главния прокурор Румяна Арнаудова.     .  , а тези две лица, за които говоря, включително и третото, реално са осъществили действия по спомагане на извършил престъпление човек, да избегне наказателно преследване.    Тя се явява компетентна прокуратура“, каза говорителят на гл. прокурор и поясни, че за престъпление, извършено в чужбина, компетентна е тази по местоживеене на извършителите на деянието.   „Междувременно   е създал необходимата организация и екип от прокурори от Районната прокуратура ще провеждат  , заедно с екип от следователи от окръжния следствен отдел на Окръжната прокуратура, тъй като престъплението е извършено в чужбина“, каза още Арнаудова.   , каза още тя.   : На 2 август Специализираната прокуратура разби организирана престъпна група, която в продължителен период от време се е занимавала с изнудване, палежи, телесни повреди. От прокуратурата тогава съобщиха, че групата се е занимавала и с други престъпления, които са в процес на установяване. Участниците на въпросната престъпна група са установявали на територията на Южното Черноморие и на к. к. „Слънчев бряг“ търговски дружества, които са развивали сериозен и успешен бизнес, като чрез заплахи и палежи са ги мотивирали да си плащат такса „Спокойствие“.    след като снощи беше освободен от ареста. Бизнесменът беше задържан в Истанбул заедно с издирвания за ръководител на престъпна група Митьо Очите.  коментира пред журналисти Бенчо Бенчев, предаде Канал 3. Късно снощи общинарят беше освободен от ареста и присъства на обиските на офисите му. Вечерта той се отправи и към Равда, където полицаи трябваше да тарашат и луксозния му \"Ролс Ройс\", с който стана известен в публичното пространство.", "date": "2018.08.06", "title": "Прокуратурата: Бенчев и Узун са помагали на Очите да избегне наказателно преследване"}
{"url": "http://epicenter.bg/article/Dvama-chuzhdi-turisti-sa-se-udavili-kray-Sozopol-i-Kiten/160772/3/0", "text": "Двама чужди туристи са открити удавени през нощта на Южното Черноморие, съобщиха от МВР – Бургас ,  предаде БТВ.   Туристка от Германия е открита удавена в района на централния плаж в Созопол. Инцидентът е станал снощи.   Сигналът е подаден от група туристи, които видели в морето, че се дави жена. Починалата е на 29 години, пристигнала и настанена в Созопол на 2 август.   Около 1 ч. след полунощ е получено съобщение на тел. 112 за инцидент на плаж „Атлиман” в Китен. В морето е открит удавен чешкия турист. Той е 62-годишен и е пристигнал в курортния град на 25 юли.", "date": "2018.08.06", "title": "Двама чужди туристи са се удавили край Созопол и Китен"}
{"url": "http://epicenter.bg/article/Bencho-Benchev--Ruhnah-ot-tolkova-mnogo-omraza-u-hora--na-koito-nay-mnogo-sam-pomagal/160773/3/0", "text": "    - Прибрах се вкъщи преди няколко часа и все още не мога да си дам сметка какво реално се случва през тия две денонощия, честно казано. Не очаквайте да се оправдавам, защото нямам за какво. Достатъчно много съм огорчен и съсипан, но за оръжията да кажа: пушките и боеприпасите са ловни, с всички редовни разрешителни, съхранени в каси – по всички изисквания, същото се отнася и за моето лично оръжие пистолет, който никога не нося. Взели са след претърсването четири пистолета, за които синът ми Георги рано тази сутрин занесе всички документи – те са служебни и се водят на едноличната ми фирма „Бенмар”, но тъй като при преместването на офиса ѝ в новата сграда нямаме каса, аз ги съхранявам в личната си каса у дома. Тези четири пистолета се водят на отчет към Първо РУП, а аз тук съм към Четвърто РУП. Още днес ще ги пререгистрирам да са на съхранение към съответното управление. Ловец съм и това е известно на всички, ловният ми автомат си е вкъщи.     - Близките ми ме щадят и не са ми казали какво се говори и пише, все още, не съм запознат в детайли. ( : Мога да кажа, че не съм допускал съществуването на толкова много хора, които се хранят от завист и злоба, качества, които в такива ситуации, като тази, излизат наяве и е трудно да се прикрият. Толкова притворство! Сега ще си дам равносметка за доста неща, над които винаги съм стоял и в личния, и в политическия си живот.     - Напротив: всяко зло – за добро. За мен е важно органите на МВР и на Прокуратурата да си свършат работата професионално, по съвест и да не се поддават на политически натиск. В политиката с моето име лесно може да се прави популизъм, защото съм разпознаваем в местната общност. Знаете ли, боли ме най-много от това, че тези, на които съм помагал най-много, ме разкъсват като кучета. Ще го изтърпя и няма да кажа нищо повече, имал съм на сърце да правя добро – правил съм и пак ще правя.     - Оказах се в неподходящ момент в най-неподходящото място. Всичко ще се изясни и ще се разбере, че няма как да ме пришият към престъпна група. Аз дори и адвокат още не съм повикал, нямам от какво да треперя, защото съм правил само добрини.     - Аз съм психически рухнал, изтощен съм от всичкото унижение, на което съм подложен и най-вече съм съкрушен от тези, които вчера ме наричаха най-близкия приятел. До мен е съпругата ми Мария и това ми стига като подкрепа, защото отново се влошава здравословното ми състояние предвид напредващото ми неврологично заболяване.    ", "date": "2018.08.06", "title": "Бенчо Бенчев: Оказах се в неподходящ момент в най-неподходящото място! Рухнах от омразата!"}
{"url": "http://epicenter.bg/article/MVR-razbi-shema-za-falshivi-shofyorski-knizhi-v-Burgas/160778/3/0", "text": "Служителите на сектор \"Икономическа полиция\" към Областната дирекция на МВР в Бургас са разбили престъпна схема за придобиване на шофьорски книжки от курсанти, които не са се явявали лично на изпитите за придобиване на шофьорска правоспособност, съобщиха от пресцентъра на полицията в морския град   Организатор на схемата е 62-годишен мъж от Бургас с инициали К. Н. Същият е инструктор с частна школа.  Той използвал трети лица, за да се явяват вместо негови курсанти на теоретичните и практически изпити за придобиване на правоспособност за управление на МПС от категория \"В\".   При разследването властите са констатирали, че само за няколко месеца през 2018 година инструкторът организирал няколко души, които се явявали вместо девет негови \"курсанти\", обучавани по данни от \"Автомобилна администрация\" в неговата частна школа.   Лица, явявали се вместо курсантите на организатора на схемата, са установени и задържани. Задържаните са и лицата, поръчали на К.Н. въпросната \"услуга\".   Неутрализирането на престъпната схема е осъществено след няколкомесечно наблюдение от страна на полицейските служители след проведена специализирана полицейска операция, организирана от бургаския сектор на \"Икономическа полиция\". Спецоперацията обхващала територията на няколко областни дирекции - Бургас, Стара Загора, Шумен и Сливен.   При акцията е задържан организаторът на схемата. Извършено е и претърсване на жилището му и ползвания от него автомобил. Инструкторът е задържан първоначално за срок до 72 часа, след което мярката му за неотклонение е променена на \"задържане под стража\". Установено е, че явяването на фалшивите курсанти е организирано чрез използването на фалшиви лични карти, в които били посочени реалните данни на лицата, желаещи да придобият шофьорска книжка. Личните карти били с подменени снимки.", "date": "2018.08.06", "title": "МВР разби схема за фалшиви шофьорски книжи в Бургас"}
{"url": "http://epicenter.bg/article/Zhena-zagina-na-myasto--dve-koli-se-razmazaha-na-patya-Kardzhali-Momchilgrad-/160779/3/0", "text": "52-годишна жена загина на място при жестока катастрофа на пътя Кърджали - Момчилград. Сигналът за инцидента е подаден 13,50 часа, съобщиха от Областната дирекция на полицията.   \"Мерцедес\", движещ се с много висока скорост от Кърджали към Момчилград, с ниндерландска регистрация, помете \"Фолксваген Голф\" с кърджалийска регистрация. Във фолксвагена са пътували мъж и жена.   Ударът е бил в дясната част на \"Фолксвагена\", където е стояла жената. Тя е загинала на място.   Шофьорите на двата автомобила се разминаха без сериозни наранявания. Собственикът на \"Мерцедес\"-а е наш гурбетчия, който пристигнал в родния край от Холандия за лятната почивка.   Около 10 минути бяха необходими на огнеборците да срежат смачкания голф, за да извадят трупа на жената.   Затруднено е движението по пътя към Глухар и ГКПП \"Маказа\".", "date": "2018.08.06", "title": "Жена загина на място, две коли се размазаха на пътя Кърджали Момчилград "}
{"url": "http://epicenter.bg/article/Sopot-shte-otbelezhi-141-godini-ot--Strashnoto----edna-ot-nay-golemite-balgarski-tragedii-/160783/2/0", "text": "„ От турските куршуми и от ударите на ятаганите през лятото на 1877 година загиват над 400 сопотненци. Съба Вазова с горест пише в спомените си:    На 10 август (петък) от 10:00 часа в църквата „Св. св. Петър и Павел“ ще бъде отслужена панахида в памет на изкланите от турците сопотненци през Руско-турската освободителна война.  Това, което изпитват клисурци през Априлското въстание от 1876 г. при дивата вакханалия от животински страсти, устроена им от башибозука на Тосун бей,    Когато жителите на Карловския край разбират, че воините от Предния отряд на генерал Гурко са разбили турците на Шипка и са преминали Балкана, те веднага сформират делегация, която се отправя към щаб квартирата на генерал-лейтенант Йосиф Гурко в Казанлък с молба за покровителство и защита.  В делегацията влизат видни представители на мюсюлманското и християнското население от Карловската Розова долина като свещеник Христо Попвасилев, Георги Софтов, Нено Бончев, Аврам Чайката, Садък Молла Ахмедов, Мехмед Юнизов, Мехмед Ушоглу и Налбант Мустафа.  От Сопот делегатите се водят от местния първенец Хаджи Гьока Павлов, а от Алтън Калофер са Васил Морфов, Христо Брадинов, Димитър и Никола Бояджиеви, д-р Костаки и Стойко Грозданов.  Калоферци били вече ходили веднъж в Казанлък при Гурко. След това даскалите Димитър Фингов и Тодор Нонов държали племенни речи на мегдана в Калофер, а свещениците отслужили благодарствен молебен за здравето на руския цар и победата му във войната с Високата порта.  Калоферци, като стари познайници на русите, предвождали делегацията. В Казанлък те повторили пред Гурко молбата си за защита и покровителство на жителите на Стремската долина. Членовете на делегацията носели със себе си споразумение между местните турци и българи за взаимно покровителство.  Въпреки неприятните вести за настъплението на четиридесетхилядната армия на Сюлейман паша от юг, руският военноначалник заповядал на 5-та сотня от 21-ви Донски казашки полк да замине за Карловския край, за да го освободи и прочисти от върлуващите разбойнически банди.  На 21 юни казаците влизат в Карлово под гърма на черковните камбани на двете черкви. Посрещнати са по стар славянски обичай с черковни хоругви , хляб и сол от християнското население.  Същото тържествено посрещане се организира в Сопот и в Калофер, където казаците са дарени с ризи и кърпи и богато гостени от местните жители. Ала кратка е радостта на жителите на Карловския край. Над красивата долина на река Стряма надвисват буреносните облаци на Погрома.  След сраженията при Стара и Нова Загора, руските воини и българските опълченци от Предния отряд на генерал Гурко се принудени, въпреки проявения героизъм, да отстъпят пред огромното превъзходство на врага и да се оттеглят към Балкана.  Мнозина от карловци остават по домовете си, разчитайки на споразумението между местните турци и християни, но уви!  Турците в Карлово се отмятат от дадената си дума за взаимна защита от двете воюващи армии и по този начин дават знак на башибозука да започне своите безчинства.  Тези от карловци, които преминават навреме през балканските проходи и отиват в Северна България имат повече късмет. Мнозина от тях обаче намират своята преждевременна смърт от болести и глад.  На 18 юли от Пловдив в Карлово влизат таборите на Кямил паша. Опустяват улиците на града, захлопват се кепенците и населението изтръпва в неясно предчувствие за съдбата си.    Надявайки се на закрила от Бога и разчитайки, че османлиите не ще посмеят да прекрачат прага на храма “Свети Николай”, в него се укриват много жени, мъже и деца, но всички са изклани брутално. Плячката е натоварена на коли и изнесена от Карлово в съседните турски села.  За броени седмици е заклано и избесено почти цялото мъжко население на града. В безчинствата и гаврите на турците над нещастните българи им партнират местните евреи. Стотици мъченици са завързани, като добичета с въжена и откарани в Пловдив, където са хвърлени в тесните и влажни килии на Таш капия и други зандани и подложени на неописуеми гаври и мъчения.    Съдбата на Калофер е също така трагична. Шепа смели мъже организират отбраната на прохода Стражата и пленяват около 800 турски низами, разбити на Шипка от отряда на генерал Гурко и спускащи се безредно към Пловдив. Много скоро обаче съпротивата на калоферци е прекършена от настъпващите табори на Кямил паша.  Калофер пламва като факла, запален от всички страни. Настъпва сеч, в която загиват 618 души. Хиляда и сто жители на града измират по време на Бега през Балкана. Тридесет и пет юначни калоферци се записват в опълчението и се сражават смело за свободата на България.  На 28 декември 1877 / 8 януари 1878г. отрядът на генерал Карцов след като разбива турците в Троянския проход, влиза в Карлово. Преди да избягат панически в Пловдив, зверовете в човешки образ ограбват за последно сребърните и златни предмети в карловските църкви “Света Богородица” и “Свети Николай”, зверски посичат един свещеник пред амвона и правят неуспешен опит да подпалят двата храма.  В църквата “Свети Николай” аскерът и башибозукът в сляпата си ярост прострелват иконите и избождат очите на светците, разпиляват реликвите и опустошават класното училище, намиращо се в съседство (днес Градския исторически музей).  Когато на Берлинския конгрес на Великите сили, ревизирал клаузите на Сан Стефанския мирен договор от 3 март 1878 г., се предлага Южна България отново да бъде върната под властта на султана и в градовете и да се настанят турски войски, 800 карловски вдовици пишат протестно писмо до представителите на Международната комисия в Пловдив да дойдат в града им, за да видят жестокостите на онова управление, което искат пак върнат в земите им. Те се заклеват, че турските войски, могат да дойдат, единствено ако минат през техните трупове.  През 1907 г. тържествено е открит паметникът на Васил Левски в родния му град. В знак на почит към паметта на загиналите през Страшното, имената им са изписани със златни букви върху неговите страни.  Днес за този страшен период, облян в кръв и сълзи, период на нечувани страдания и мъки ни напомня каменният кръст, издигнат в църквата “Свети Николай” върху общия гроб, в който почиват тленните останки на стотици карловци, избити през Освободителната война. ", "date": "2018.08.06", "title": "Сопот ще отбележи 141 години от „Страшното” - една от най-големите български трагедии "}
{"url": "http://epicenter.bg/article/BSP--Bencho-Benchev-ne-e-pravil-dareniya-na-partiyata/160784/2/0", "text": "По повод информацията за постъпили дарения от Бенчо Бенчев в кампании на БСП, заявяваме че същият не е правил такива на партията. Това съобщиха от пресцентъра на Националния съвет на БСП.   По решение на общинските съветници от БСП в Бургас, групата събира по 70 лв., месечно, за дейността си. Други финансови взаимоотношения БСП няма с Бенчев.", "date": "2018.08.06", "title": "БСП: Бенчо Бенчев не е правил дарения на партията"}
{"url": "http://epicenter.bg/article/Ekaterina-Zaharieva-e-nay-bogatiyat-vitsepremier--Karakachanov-s-apartament-za-528-000-lv-/160786/2/48", "text": "Екатерина Захариева води класацията по богатство сред вицепремиерите. От имуществената ѝ декларация, публикувана от КПКОНПИ, става ясно, че през 2017 г. нейното семейство е въвело в експлоатация къща с двор в София, придобита през 2007 г. Къщата е с разгърната площ 484 кв м, не е посочена цената ѝ. Вместо това Захариева е вписала цена по договора за строеж – 174 118 лв., пише  , позовавайки се на данните от декларацията й.   Захариева е декларирала, че семейството ѝ е закупило над 9 дка земеделска земя в Гърция за 234 700 лв. Вицето посочва, че има 5 100 лв. налични на влог и 54 000 лв. от заплата. Съпругът и Ангел държи в банка 57 000 евро, 37 000 долара и 16 000 лв.   Миналата година и Красимир Каракачанов се е сдобил с ново жилище. Той  е разменил апартамент от 100 кв. м за друг, който е 210 кв. м. Обявил е, че новото му жилище струва 528 546 лв. и че е теглил 70 000 лв. кредит, за да доплати просторния си апартамент. Той и съпругата му Росица имат влогове за 50 000 лв.   Валери Симеонов е декларирал 156 000 лв. налични и 21 000 лв. на влог.   Томислав Дончев е посочил в декларацията си, че има налични 35 000 лв.   Финансовият министър Владислав Горанов е обявил, че е собственик на 3 апартамента. Има влогове на стойност 67 000 лв.   Министърът на туризма Николина Ангелкова през миналата година е подсигурила дъщеря си Далия с \"апартамент с гараж и прилежащи помещения\" от 304 кв. м., купени за 480 000 лв. с \"дарение от дядото\". На свое има тя записала влогове за 673 743 лв, което я прави декларирано сред най-заможните във властта. в  И вътрешният министър Валентин Радев е по-заможен от премиера. Той е обявил, че има на влог 114 600 лв. от заплата и пенсия, а съпругата му Лорита Радева, която е общински съветник в Столичната община – 110 хил. лв.  ", "date": "2018.08.06", "title": "Захариева е най-богатият министър, Каракачанов с жилище за 528 000 лв, Ангелкова с 673 743 лв. влог "}
{"url": "http://epicenter.bg/article/Borisov-razpolaga-s-53-260-lv--v-broy--prezidentat-Radev-deklarira-nalichni-8000-lv-/160788/2/0", "text": "Комисията за противодействие на корупцията и за отнемане на незаконно придобитото имущество публикува ежегодните декларации за имущество и интереси, подадени до 08 юни 2018 г., както и встъпителните и финални декларации, подадени през периода от 01 януари до 31 юли 2018 г. от лица, заемащи висши публични длъжности.   Публикувани са 2866 ежегодни декларации, 3568 встъпителните декларации, 102 финални декларации. Общо 148 са лицата, неподали или подали в извън законоустановения срок съответните декларации, като от тях: 22 лица са кметове, заместник-кметове, председатели на общински съвети и главни архитекти на общини и райони, 69 лица са управители и изпълнителни директори на лечебни заведения за болнична помощ и други задължени по закона лица.   Съгласно закона лице, заемащо висша публична длъжност, което не подаде декларация в законоустановения срок се наказва с глоба в размер от 1000 до 3000 лв. Когато нарушението е извършено повторно, глобата е в размер от 3500 до 6000 лв.   В случаите на неподаване на декларация от лицата по чл. 6, ал.1 от закона за същите започва проверка за установяване на незаконно придобито имущество.   В декларацията на премиера Бойко Борисов са вписани 53 260 лв. налични парични средства. Годишна данъчна основа от трудови доходи е 83 917 лв. Годишна данъчна основа за доходи от трудови правоотношения, извън тези за заеманата длъжност е 6806 лв., пише  .   Президентът Румен Радев декларира налични 8000 лв. от заплати и 14 600 лв. на депозит също от заплати, кредитна карта за 10 000 лв. и 18 301 лв. в универсален пенсионен фонд.   Вицепрезидентът Илияна Йотова декларира 40 000 лева в банка и 50 000 евро, също в банка, докато съпругът ѝ Андрей Йотов е с малко над 500 000 лева в банката, както и с малко над 100 000 евро. И Йотова, и Йотов посочват като източник на тези доходи „заплата и хонорари, декларирани в предходни години“. Отделно Йотова има вложение от малко над 7000 лева в Универсален пенсионен фонд (УПФ)    Председателят на Народното събрание Цвета Караянчева е декларирала налични 17 400 лв. от трудови доходи, 2600 лв. от „заплата и спестявания, декларирани в предходни декларации“, 35 207 лв. от „заплата и спестявания, декларирани в предходни декларации“ и 16 500 лв. в УПФ.     Лек автовомобил Ауди А8 е „предоставен безвъзмездно“ от партия „Воля“ миналата година на нейния лидер Веселин Марешки, пише в неговата имуществената му декларация.   В списъка с возилата на Марешки са още едно „безвъзмездно“ Ауди А8 и две Бентли-та – едно „безвъзмездно“ и едно „предоставено“. На името на съпругата му Светлана са два „безвъзмездни“ Мерцедес-а.   Миналата година тя е придобила безвъзмездно и половината от собствеността на къща с 346 кв. РЗП в столичния район „Витоша“. Зам.-председателят на парламента е вписал само 20 400 лв. налични пари – 3000 лв. от заплата, останалите от безотчетните депутатски добавки.   Съпругата му има налични 2,2 млн. лв. от дивиденти и влогове от 10 774 лв., 23 360 евро и 299 153 евро от дивиденти и договори за управление и контрол, както и вземане от 42 500 лв. от паричен заем. Самият Марешки има само 2885 лв. и 137 евро в банки от дивиденти.   Двамата са поръчители и солидарни длъжници по дълъг списък от заеми.", "date": "2018.08.06", "title": "Борисов разполага с 53 260 лв. в брой, президентът Радев декларира налични 8000 лв."}
{"url": "http://epicenter.bg/article/Partiyata-na-Veselin-Mareshki-mu--predostavila-bezvazmezdno--Audi-A8/160792/2/0", "text": "Лек автовомобил Ауди А8 е „предоставен безвъзмездно“ от партия „Воля“ миналата година на нейния лидер Веселин Марешки, пише в неговата имуществената му декларация.   В списъка с возилата на Марешки са още едно „безвъзмездно“ Ауди А8 и две Бентли-та – едно „безвъзмездно“ и едно „предоставено“. На името на съпругата му Светлана са два „безвъзмездни“ Мерцедес-а, отбелязва  .   Миналата година тя е придобила безвъзмездно и половината от собствеността на къща с 346 кв. РЗП в столичния район „Витоша“. Зам.-председателят на парламента е вписал само 20 400 лв. налични пари – 3000 лв. от заплата, останалите от безотчетните депутатски добавки.   Съпругата му има налични 2,2 млн. лв. от дивиденти и влогове от 10 774 лв., 23 360 евро и 299 153 евро от дивиденти и договори за управление и контрол, както и вземане от 42 500 лв. от паричен заем. Самият Марешки има само 2885 лв. и 137 евро в банки от дивиденти.   Двамата са поръчители и солидарни длъжници по дълъг списък от заеми.", "date": "2018.08.06", "title": "Бедният Марешки! Партията му „предоставила безвъзмездно“ Ауди А8 и две Бентли-та"}
{"url": "http://epicenter.bg/article/Emanuil-Yordanov-za-Bencho-Benchev--Chovekat-se-vodi-ot-BSP--no-v-sashtoto-vreme-hvali-Borisov/160794/2/0", "text": "„За съжаление, българинът е склонен да гласува за мутри и то за какви ли не длъжности – като започнем от селски кмет и стигнем до най-високите длъжности в управление на държавата. Не бих се учудил, ако някой ден осъмнем и с президент – мутра“, коментира бившият вътрешен министър Емануил Йорданов казуса с общинския съветник от Бургас Бенчо Бенчев, който се оказа авер на Митьо Очите.  „Хора с този профил имат добри контакти във всички партии. Не мислете, че той се е ограничил с БСП и ДПС“, добави той.   „Бенчо Бенчев спада към една категория хора, които сме виждали и предишни години. Едри бизнесмени, които поддържат контакти с представители на всички партии и имат сериозни връзки с тях. В един момент решават, че трябва и пряко да се занимават с политическа дейност, независимо от това на какво ниво – местна власт или парламент. Това е явлението „полубизнесмен – полуполитик“, който няма някаква ярка политическа украса. Човекът се води от БСП, но в същото време хвали без ограничения Бойко Борисов“, заяви бившият вътрешен министър.", "date": "2018.08.06", "title": "Емануил Йорданов за Бенчо Бенчев: Човекът се води от БСП, но в същото време хвали Борисов"}
{"url": "http://epicenter.bg/article/Kontserti--regata-i-detski-atelieta-za-Denya-na-Varna/160795/2/0", "text": "Варна ще посрещне своя празник -  , с богата програма. Събитията са организирани от Община Варна, със съдействието на Военноморските сили и Варненската и Великопреславска митрополия.  .     от 10:30ч. е предвиден спектакълът „Джобни чародейства\" на Мануела Саркисян, в 11,30 ч. ще се открие специално ателие за изработване на кукли, с водещ Мария Банова, а от 19 ч. следват забавни минути с Богдан Томов.  , ще свири гайдарският оркестър „Диньо Маринов“ при НЧ „Васил Левски 1945“.  , със солисти и оркестър на Държавната опера, под диригентството на Мартин Пантелеев.   , след което програмата ще продължи с концерт на Михаил и Кристина Белчеви и фолклорните ансамбли „Варна“ и „Тракия“ – Пловдив.   . В него ще се включат музикалното поп дуо „Моранди“ от Румъния, Славин Славчев и групата Julian’s Laughter, Атанас Колев, Папи Ханс, Виктория Георгиева, 100 кила, Дийп зон прожект /Deep Zone Project/ и Орлин Павлов. Около 23,20ч. ще започнат празничните илюминации.       9:00 ч. Морска гара   ТЪРЖЕСТВЕНО ВДИГАНЕ НА МОРСКИЯ ФЛАГ И ЦЕРЕМОНИЯ ПО ПРИСВОЯВАНЕ НА ПЪРВО ОФИЦЕРСКО ЗВАНИЕ НА ВИПУСКНИЦИТЕ НА ВВМУ \"Н. Й. ВАПЦАРОВ\"     XVIII МЕЖДУНАРОДНА ВЕТРОХОДНА РЕГАТА КОР КАРОЛИ     19:00, Награждаване на победителите, Пристанище Варна – свободна зона     13 – 14 август   Пред Община Варна   „ВАРНА – ОТ ДРЕВНОСТТА ДО ДНЕС“ – най-дългата рисунка, посветена на града   Хепънинг с художниците Николай Русев, Димитър Щерев и Димитър Русев     16:00 ч.   НЧ Варненски будители 1926   IV МЕЖДУНАРОДЕН ШАХМАТЕН ТУРНИР ЗА КУПАТА НА ОБЩИНА ВАРНА     20:00 ч. Награждаване на победителите     9:00 ч.   Катедрален храм \"Св. Успение Богородично\"   ТЪРЖЕСТВЕНА АРХИЕРЕЙСКА СВЕТА ЛИТУРГИЯ   10:30 – 10:40 ч.   Пл. \"Св. Св. Кирил и Методий\"   ТЪРЖЕСТВЕНО ИЗДИГАНЕ ФЛАГА НА ВАРНА   ЛИТИЙНО ШЕСТВИЕ С ЧУДОТВОРНАТА ИКОНА НА СВЕТА БОГОРОДИЦА     10:30 ч.   Сцена Раковина   ДЕТСКИ СПЕКТАКЪЛ \"ДЖОБНИ ЧАРОДЕЙСТВА\" на Мануела Саркисян   11:30 ч.   Сцена Раковина   АТЕЛИЕ ЗА ИЗРАБОТКА НА МЕКИ КУКЛИ, Водещ: Мария Банова   17:30 ч.   Сцена Раковина   КОНЦЕРТ НА ГАЙДАРСКИЯ ОРКЕСТЪР ДИНЬО МАРИНОВ ПРИ НЧ \"ВАСИЛ ЛЕВСКИ 1945\"     19:00 ч.   Сцена Раковина   БОГДАН ТОМОВ С ДЕЦАТА НА ВАРНА   20:00 ч.   КОНЦЕРТ КРАЙ ФОНТАНА   Солисти и оркестър на Държавната опера – Варна,   Под диригентството на Мартин Пантелеев     20:00 ч.   Летен театър   ТЪРЖЕСТВЕН КОНЦЕРТ ПО СЛУЧАЙ ДЕНЯ НА ВАРНА   С участието на Михаил Белчев и Кристина Белчева   Церемония по връчване на почетни звания и отличия   Празнични спектакли на фолклорните ансамбли \"Варна\" и \"Тракия – Пловдив\"     21:00 ч.   Пристанище Варна – свободна зона   ПРАЗНИЧЕН КОНЦЕРТ   С участието на: Славин Славчев и група Julian’s Laughter, Атанас Колев, Papi Hans, Виктория Георгиева, 100 KILA, Deep Zone Project, Орлин Павлов и дует Morandi (Румъния)     22:00 ч.   Вход на Морската градина (Слънчевият часовник)   ПРАЗНИЧЕН КРОС ПЪТЯТ НА СВЕТЛИНАТА     23:20 ч.   ПРАЗНИЧНА ЗАРЯ  ", "date": "2018.08.06", "title": "Концерти, регата и детски ателиета за Деня на Варна"}
{"url": "http://epicenter.bg/article/Tsvetanov-napravil-vlogove-na-dashteritte-si--saprugat-na-Ninova-e-zakupil-star-dzhip/160796/2/0", "text": "17 400 лв. налични има председателят на парламентарната група на ГЕРБ Цветан Цветанов, сочи имуществената му декларация, публикувана от КПКОНПИ. Дарил е по 10 000 лв. на влог на две от дъщерите си. Има кредитна карта с лимит 20 000 лв. Миналата година е изкарал 61 680 лв. от трудови доходи и 32 906 лв. от трудови правоотношения, извън тези за заеманата длъжност.   Лидерът на БСП Корнелия Нинова е декларирала 10-годишен джип на съпруга си Митко и никакви налични пари. На влогове е вписала само 4371 лв. и 70 евро от заплати от предходни години. Митко Нинов има в банки 62 545 лв. и 40 евро от заплати. Двамата нямат никакви задължения над 10 000 лв. Нинова е получила 46 197 лв. от основна заплата и 19 675 лв. от добавки.   Декларацията на председателя на ДПС Мустафа Карадайъ е празна. Той е вписал само 55 668 лв. трудови доходи и 6703 лв. доходи извън заеманата длъжност.   Председателят на групата на „Обединени патриоти“ Волен Сидеров има 75% дялово участие в „Галерия стил“ ООД, платено от заплати. 49 867 лв. са трудовите му доходи, 1216 лв. е изкарал от стопанска дейност.", "date": "2018.08.06", "title": "Цветанов направил влогове на дъщерите си, съпругът на Нинова закупил стар джип"}
{"url": "http://epicenter.bg/article/Komisiyata-za-zashtita-na-konkurentsiyata-podkrepya-promenite-v-Zakona-za-osvetlyavane-na-mediite-/160797/2/0", "text": "Комисията за защита на конкуренцията (КЗК) обяви, че подкрепя приетия на първо четене от Народното събрание проект за промени в Закона за задължителното депозиране на печатни и други произведения, внесен от депутатите от ДПС Делян Пеевски, Йордан Цонев и Велислава Кръстева  Сезирана от Народното събрание, комисията \"съгласува без забележки\" закона. КЗК е на мнение, че предложението за разширяване на обхвата на данните за действителния собственик и финансирането на доставчиците на медийни услуги в публичен регистър, както и за създаването от Министерството на културата на публичен регистър на лицата, разпространяващи и/или продаващи печатни издания, би подпомогнало работата на КЗК при проучвания по производства пред Комисията с оглед изясняване на всички релевантни данни и информация, свързани с дейността на предприятията от медийния сектор, се казва в становището.  Регулаторът държи да подчертае, че икономическите анализи по конкретни производства пред КЗК отчитат и други фактори, освен пазарния дял и данните за собствеността и финансирането на медиите и разпространителите/собствениците на печатни издания, които е предвидено да бъдат направени публични, съгласно разпоредбите на законопроекта.  Едновременно с това КЗК подчертава, че гарантирането на свободата на словото и медийния плурализъм като основни ценности на демократичното общество излизат извън обхвата на нейните правомощия. Тя предлага на Народното събрание \"да прецени дали и кой специализиран орган би могъл да следи за спазването на принципите на свободата на словото и да гарантира плурализма в медиите, както и с какви инструменти би разполагал този медиен регулатор\".  В КЗК са постъпили становища по темата от Конфедерацията на работодателите и индустриалците (КРИБ), търговско.-промишлената палата (БТПП), Съюза на журналистите и от професора по медийно право Нели Огнянова.  Съюзът на журналистите смята, че е нужен цялостен единен закон за прозрачността и собствеността на медиите в България, докато сегашната редакция е ограничено временно решение.  От КРИБ са на мнение, че законопроектът \"има потенциала да утвърди международната практика за публично изразяване на мнение за личните виждания и убеждения на съответния редакционен колектив при спазване на най-високите утвърдени журналистически стандарти за посочване на поне два източника на информация и коментари\".  БТПП отбелязва, че проектът не предвижда санкции за лицата, които нарушават ограниченията върху монопола в разпространението на печатни издания.  Проф. Нели Огнянова е на мнение, че предлаганите мерки имат ограничена конюнктурна цел.  Проверка на антикорупционната комисия не откри конфликт на интереси у депутата - издател като вносител на законопроекта, тъй като законът има за цел оповестяване на публична информация - каква е собствеността на медиите, а депутатът нямал лична цел за облага.   Преди месец Комисията за защита на конкуренцията (КЗК) прие и публикува на сайта си секторен анализ на конкурентната среда на медийния пазар в България.  Една от ключовите препоръки на КЗК е създаването на регистър за собствениците на всички медии и прозрачно финансиране при ползването на публични средства. \"Комисията счита за удачно създаването на регистър, съдържащ информация относно крайните собственици на всички медии – тв, радио, печатни издания, онлайн новинарски издания, както и относно крайните собственици на разпространителите (дистрибуторите) на съответния вид медийно съдържание\", пише в доклада.  Като друг проблем в анализа се откроява насочването на основната част от рекламните бюджети към големите медийни групи, което поставя на изпитание оцеляването на по-малките участници, поради което КЗК е на мнение, че всички допълнителни финансирания (извън установения начин на финансиране и/или бизнес модел) на участници на съответните пазари с публични средства, в т.ч. целеви средства по програми, следва да се извършват при ясни правила, прозрачни, недискриминационни условия и осъществяване на ефективен контрол във връзка с горното.", "date": "2018.08.06", "title": "Комисията за защита на конкуренцията подкрепя промените в Закона за осветляване на медиите "}
{"url": "http://epicenter.bg/article/Nay-bogatiyat-evrodeputat-e-Andrey-Kovachev--sledva-go-Kurumbashev/160799/2/0", "text": "  , става ясно от публикуваната днес имуществена декларация на представителя на ГЕРБ в Европейския парламент за 2017 г.   Ковачев има 4 банкови депозита – за 1 034 088 лв., за 94 863 лв., за 89 964 лв. и за 1500 лв. Той е направил две инвестиции за общо 35 739 лв. Закупил е и 3 500 акции на „Тенекс С“ АД за 3500 лв. В същото време евродепутатът от ГЕРБ има ипотечен кредит в размер на 237 600 лв.    През 2015 и 2017 г. той е станал собственик на две жилища в чужбина. През 2015 година той е закупили апартамент от  . За него Курумбашев е платил 733 436 лв., а произходът на парите е „заем и собствени средства“.   През 2017 г. Петър Курумбашев   за 484 067 лв. Жилището е от 82 квадрата.   Курумбашев има 4 кредита в размер на над 1,9 млн. По единия от заемите е поръчител, а по другия – солидарен длъжник. Има вземания и лихви по предоставени заеми за 1 266 985 лв. Петър Курумбашев е собственик на фирма КИД 2225 ЕООД, като оценката на компанията е 2 004 200 лв.    Той има 410 483 лв. като налични пари и банкови депозити. През 2017 година той е закупил парцел в село Драговица за 7000 лв.  ", "date": "2018.08.06", "title": "Най-богатият евродепутат е Андрей Ковачев - вече милионер, следва го Петър Курумбашев"}
