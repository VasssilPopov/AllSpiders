{"url": "http://epicenter.bg/article/Radan-Kanev--Nyamam-lelya-partizanka--ne-piya-po-tri-biri-na-den--ne-sam-gey/179193/2/0", "text": "    \"Някои важни лични уточнения по стари компромати:   1. Нямам леля партизанка от Пловдивско. Нито от друг район. Изобщо, страдам от дефицит на лели партизанки.   2. Баща ми не е бил началник на пристанище Варна по комунизма. Дядо ми е бил, преди комунизма. Бил е началник и на “Параходно дружество”, и на “Пристанищна дирекция”. По комунизма е бил в Белене...   3. Не съм адвокат на НОИ (идея нямам кой роди това малоумие и как е хрумнало), нито на каквато и да било публична структура. Скромната ми професионална практика е напълно, 100%, независима. И затова си я харесвам, колкото и да е скромна - защото ми дава пълна свобода.   4. Не пия три литра бира на ден. Нито “поне три литра”, нито “дори три литра”. Повечето дни съм на кафе и вода. Понякога, в подходяща компания, изпивам и повече от три бири.   5. Не, не съм гей. И никога не съм бил. Вярвам, че всички хора имаме равни права. Аз лично харесвам жени. Миналото пази доста свидетелства, а от близо 13 години съм женен за най-прекрасната жена. Благодарен съм й, че изтърпява мен и калните атаки срещу семейството ни.   6. Напълно независим човек съм. Никой не може да ми диктува мнение или решение. Недостатък ми е, че понякога не се вслушвам достатъчно, а не че слушам някого.   7. Не съм светец. Дори съм нарушавал закона - пушил съм на закрито, превишавал съм 90км/ч и съм пил бира преди 18. Не се гордея с тези факти.   Със сигурност обаче - и това никой не смее да оспори - не съм използвал политически ресурс за обогатяване. А сега да поговорим за политика, за бъдещето на България и Европа.\"  ", "date": "2019.04.02", "title": "Радан Кънев: Нямам леля партизанка, не пия по три бири на ден, не съм гей"}
{"url": "http://epicenter.bg/article/Tsveta-Karayancheva-uchastva-v-ofitsialnoto-otkrivane-na-Natsionalnata-kampaniya--Pohodat-na-knigite-/179164/2/0", "text": "Трябва да научим децата да обичат книгите. Това заяви председателят на Народното събрание Цвета Караянчева по време на официалното откриване на Националната кампания „Походът на книгите“. Инициативата, която е посветена на Международния ден на детската книга, е организирана от Асоциация „Българска книга“ и Столичната библиотека и има за цел да насърчава интереса на най-малките към четенето.  Цвета Караянчева подчерта, че изкушенията, които предлага днешният свят, не са никак малко, но книгите развиват детското въображение и дават прекрасна възможност на децата да мечтаят. По думите й основна роля за това имат техните родители, баби и дядовци, които е необходимо да предадат литературните си интереси на своите деца и внуци, за да могат те да посвещават мигове от времето си на книгата.  В събитието участваха деца от детските градини „Ханс Кристиан Андерсен“ и „Шарл Перо“, както и ученици от 149 СУ „Иван Хаджийски“. Пред тях председателят на парламента прочете българската народна приказка „Три умни глави“ с автор Елин Пелин.  Инициативата беше подкрепена още от заместник-председателя на Комисията по културата и медиите в Народното събрание Диана Саватева, народния представител Емилия Милкова, заместник-министъра на културата Амелия Гешева, началника на Регионалното управлението на образованието – София Ваня Кастрева, председателя на Синдиката на българските учители Янка Такева, както и известните спортисти Симона Пейчева и Владимир Николов.", "date": "2019.04.02", "title": "Цвета Караянчева участва в официалното откриване на Националната кампания „Походът на книгите“"}
{"url": "http://epicenter.bg/article/V-momchilgradskoto-selo-Sokolino-ne-ostana-nito-edna-neasfaltirana-ulitsa/179168/2/0", "text": "Нито една неасфалтирана улица не остана в момчилградското село Соколино. Приключи поставянето на асфалт на последните 202 метра в населеното място. Средствата за ремонта са изцяло от общинския бюджет.   Обновената улица се използва от 10-ина семейства. Освен това допълнително беше асфалтиран участък от 55 метра, водещ до входа на гробищния парк на селото. Ремонтът на улицата е извършен по всички стандарти и предстои да бъде направен банкет. \"Извършването на ремонтът беше ангажимент, който сме поели пред жителите на Соколино. Това е част от програмата на екипа ни за благоустрояване на малките населени места в общината\", заяви кметът на общината Сунай Хасан. ", "date": "2019.04.02", "title": "В момчилградското село Соколино не остана нито една неасфалтирана улица"}
{"url": "http://epicenter.bg/article/Gen-leyt--Dimitar-Iliev-shte-nablyudava-strelbi-na-uchastnitsite-v-kurs-po-nachalna-voenna-podgotovka/179169/2/0", "text": "Заместник-началникът на отбраната генерал лейтенант Димитър Илиев ще посети утре, 3 април, войсково стрелбище в с. Николаево, където ще наблюдава провеждащите се там стрелби на участниците в курса по начална военна подготовка. Това съобщиха от пресцентъра на военното ведомство.   Обучението се организира от Единен център за начална подготовка – Плевен и е първото за настоящата година. Генерал-лейтенант Димитър Илиев ще се срещне и разговаря с младите хора – участници в курса, след което ще направи изявление пред медиите.  Това е първото посещение на заместник-началник на отбраната на курс за граждани без военна подготовка (курсисти по чл. 59 от Закона за резерва). Обучението започна на 11 март, като в него се включиха 23-ма младежи и девойки.  ", "date": "2019.04.02", "title": "Ген.-лейт. Димитър Илиев ще наблюдава стрелби на участниците в курс по начална военна подготовка"}
{"url": "http://epicenter.bg/article/Manolova-nastoya-vsichki-balgarski-evrodeputati-da-glasuvat-zabranata-na-dvoyniya-standart-pri-hranite/179170/2/0", "text": "Омбудсманът Мая Манолова настоява българските евродепутати да подкрепят борбата срещу двойните стандарти при храните в Европейския съюз, като на 16 април 2019 г. гласуват в пленарна зала тяхната забрана.  „За целта нека да няма нови прецеденти и всички 17 български представители в ЕП да гласуват и дадат ясен знак, че до последно отстояват интересите  на българските граждани“, е позицията на Манолова. Днес стана ясно, че Европейският парламент и Съвета са постигнали предварителното споразумение за засилено и по-добро прилагане на законодателството за защита на потребителите.  Комисарят по правосъдие, потребители и равнопоставеност между половете Вера Йоурова обяви, че благодарение на „Новия търговски механизъм за потребителите“ дните на двойните стандарти в единния пазар са преброени.  Потребителите вече не би следвало да бъдат заблуждавани от различни продукти, представяни като еднакви – те ще знаят какво и от кого купуват. На търговците, които продължават да мамят, ще бъдат наложени големи санкции. Припомняме, че темата за двойния стандарт при храните се лидира в България от омбудсмана Мая Манолова, като бе поставен в дневния ред на страната ни още през 2017 г. с редица инициативи.  В качеството си на гражданин на ЕС, заедно с редица публични личности, общественият защитник организира и изпрати на 2 октомври 2017 г. до Европейския парламент петиция за нарушение на правото на ЕС с искане за промяна в европейското законодателство, включително в Директивата за нелоялните търговки практики. Целта бе спиране на производството и разпространението на храни от една и съща марка, но с различни съставки и качество в страните-членки на ЕС.   На 30 април 2018 г. в рамките на българското председателство на Съвета на ЕС, омбудсманът организира в София форум на високо равнище, в който участваха еврокомисарят по правосъдие, права на потребителите и равенство на половете Вера Юрова, еврокомисарят по цифровата икономика и общество Мария Габриел, много европейски министри и институции от държавите-членки на ЕС. На него Вера Юрова представи Новия търговски механизъм за потребителите, където проблемът за двойния стандарт заема значително място и обяви края на двойния стандарт, както и ангажимента на Европейската комисия да предложи изменения в законодателството на Европейския съюз. На 22 януари т.г. Манолова защити изпратената петиция в Брюксел, която бе приета за абсолютно основателна от Комисията по петиции в европарламента.  ", "date": "2019.04.02", "title": "Манолова настоя всички български евродепутати да гласуват забраната на двойния стандарт при храните"}
{"url": "http://epicenter.bg/article/Pargov--Sofiya-ne-e-evropeyska-stolitsa--a-stsena-s-dekori--prikrivashti-falshivo-10-godishno-upravlenie/179171/2/0", "text": "Днес София е сцена с декори, прикриващи едно фалшиво 10-годишно управление, но маските започнаха да падат. Това каза лидерът на БСП – София Калоян Паргов по време на кръгла маса „С мисъл за София“ по случай 140 години от обявяването на София за столица на България, предаде Агенция „Фокус“.  „Тази дата – 3 април 1879 г., е някак си позабравена в рамките на демократичния режим, в който живеем, като някакъв посткомунистически символ. Едва ли Учредителното събрание през 1879 г. и проф. Марин Дринов, когато е направил това предложение, е бил воден от такива светли социалистически идеи“, посочи Паргов.  „В тази зала е събрано миналото, настоящето и бъдещето на София. Ние сме се събрали с мисъл за София, за да намерим смисъл в София във време, в което градът е разпънат между фалшивите действия и обещания и вярата и надеждата. София днес е сцена, изпълнена с декори, които прикриват едно фалшиво 10-годишно управление. Маските една по една започнаха да падат, а истинското лице, което се показва зад тях, очевидно не се харесва на все повече софиянци“, заяви още той.  Лидерът на столичните социалисти посочи, че от 1944 г. до 1989 г. се развиват цялостно всички райони на столицата и се случва най-големият процес по нейната модернизация.  „А днес, близо 30 години по-късно, не бихме могли да кажем, че можем да наречем София истинска европейска столицата – защото това е столицата с най-мръсен въздух, крайните квартали са забравени, асфалтът напомня за времето на социализма, когато е бил полаган, няма достатъчно паркоместа. София днес диша трудно, артериите й са запушени и се бори да оцелее“, посочи Паргов.  София не е европейска столица, защото през последните 10 години се развива на две скорости, подчерта Паргов пред журналисти.  „За съжаление, не мога да дам високата оценка, че София е европейска столица, защото през последните 10 години градът се развива на две скорости – дебалансирана, София на добре уредения център и все повече инвестиции, в които виждаме, че се случат такива събития като ремонт на ремонта, контрол на контрола, изникват паметници, после ги махаме, изникват перки на акули, после ги махаме. А в 2/3 от кварталите, в които живеем ние, софиянци, все още чакаме да ни сменят асфалта, да ни сменят паважа, да ни оправят градинките и все такива европейски неща, на които се радват жителите на Виена, Париж, Брюксел, Лондон. Нещо, което трябва да поставим като акцент, е да кажем, че има още какво да се желае по повод европейската перспектива, използването на европейски фондове там, където им е мястото, за да решаваме проблеми, а не просто да си правим пиар и имидж“, заяви Паргов.  Той посочи, че за да се промени дисбаланса на стойността на работата в кварталите, трябва ново осмисляне на бюджетната процедура, както и повече средства да отиват за районите. „Второ, в центъра на бюджетните политики на първо място трябва да е човекът – т.е. да мислим за хората и за това, от което те имат нужда“, обясни Паргов.  На въпрос как ще изтълкува първоаприлската шега на пл. „Гарибалди“ да бъде поставен паметник на Бойко Борисов, Паргов посочи, че си заслужава той да отиде в Музея на тоталитарното изкуство.  „Там всички подобни бюстове и паметници ги оставяме за бъдните поколения. Ако не го бяха махнали, щях да организирам група младежи, които да отидат на посещение на този паметник и да им разкажем кой беше господин Борисов. Все пак за това служат паметниците“, заяви лидерът на БСП – София.  Паргов подчерта още, че София изостава със санирането в сравнение с другите градове в България.  „Доста се инвестира в централната част на София, но има много забележки. Да вземем например пешеходната улица „Витошка“ – ако се разходим там и е дъждовен ден, някоя плочка ще ни „измие“ очите. Ето това показва как се инвестират парите. Второ, ако се разходим по ул. „Г. С. Раковски“, ще видим, че велоалеята, която стесни улицата, не дава възможност да минеш спокойно с велосипед, защото ще бъдеш изложен на риск заради въздуха в тази част на града“, коментира той.  ", "date": "2019.04.02", "title": "Паргов: София не е европейска столица, а сцена с декори, прикриващи фалшиво 10-годишно управление"}
{"url": "http://epicenter.bg/article/Rumen-Radev-shte-nagradi-pobeditelite-v-konkurs-za-mladi-prepodavateli/179172/2/0", "text": "Президентът Румен Радев ще приветства утре от 11.30 часа на \"Дондуков\"2 победителите в конкурса за млади преподаватели \"Най-важният урок. Послание към бъдещите ми ученици\". Това съобщиха от прессекретариата на държавния глава.  Инициативата е под патронажа на президента.  Кампанията е продължение на проекта \"Твоите 25 причини да избереш България\" и подкрепя български студенти и докторанти, които вярват, че тяхното призвание е да бъдат преподаватели, и желаят да се развиват успешно в тази сфера у нас, се посочва в съобщението. ", "date": "2019.04.02", "title": "Румен Радев ще награди победителите в конкурс за млади преподаватели"}
{"url": "http://epicenter.bg/article/Angel-Dzhambazki--Prokarahme-nad-1600-popravki-v-paketa--quot-Mobilnost-quot-/179174/2/0", "text": "Дотук прокарахме над 1600 поправки в пакета \"Мобилност\". Дотук се справяме доста добре, да видим натам. Това каза в предаването \"Плюс-минус\" по Нова телевизия евродепутатът Ангел Джамбазки. Зам.-председателят на ВМРО се включи на живо от пленарната зала в Европарламента. Той уточни, че и в момента в транспортната комисия на Европейския парламент се гласуват някои от поправките. Топката ще се прехвърли към четвъртък, но ние трябва да подготвим нещата и да прокараме нашите промени, посочи евродепутатът.  Планираме гласуването да продължи до 22 часа тази вечер, добави Джамбазки.", "date": "2019.04.02", "title": "Ангел Джамбазки: Прокарахме над 1600 поправки в пакета \"Мобилност\""}
{"url": "http://epicenter.bg/article/Blokada--9-kilometrova-opashka-ot-tirove-na-izhoda-na-GKPP--Dunav-most-2--/179121/3/0", "text": "9-километрова опашка от тежкотоварни автомобили се е образувала на изход на ГКПП „Дунав мост 2“ , предаде репортер на Радио „Фокус“ – Видин.  Няма блокиране на моста, ТИР-овете преминават през граничния пункт.  Дежурният служител на пункт „Дунав мост 2“ заяви, че работят всички гишета, но работата е затруднена заради многото камиони.  На пункта има и дежурен полицейски автомобил.  Опашката е от страна на изход от България.  Камионите, които влизат в страната, преминават без проблеми.  ", "date": "2019.04.02", "title": "Блокада! 9-километрова опашка от тирове на изхода на ГКПП „Дунав мост 2“ "}
{"url": "http://epicenter.bg/article/Valeri-Manov--Ako-uchastakat-okolo-s--Divotino-bade-zatvoren--kakvo-shte-stane-s-2000-te-rabotnitsi-/179134/4/0", "text": "  - Категорични сме, че нашите работни дейности са ограничени и се извършват единствено и само в рамките на описаното в концесионния договор, който е издаден и утвърден от Министерство на енергетиката.   В никакъв случай работата ни не излиза извън териториите, описани в него.    - Нека изясним хронологията на събитията, започващи преди 2 месеца. В средата на месец февруари в Министерство на енергетиката бе получена жалба от жителка на с. Дивотино, съдържаща твърдения за извършване на добивни дейности от нашето Дружество в близост до границите на селото, които биха могли да застрашат целостта на къщите и имотите на живущите в селото. Няколко дни по-късно представители на Министерство на енергетиката извършиха проверка на място и официалното им заключение беше, че опасенията са изцяло неоснователни. Единствено ни бяха направени препоръки да проведем замери за шум и сеизмика, които осъществихме незабавно и според констативните протоколи взривните работи по никакъв начин не застрашават здравето и живота на хората в с.Дивотино, както и не се нарушава целостта на сградите. Всички компетентни институции, включително кметът на с.Дивотино и Областният Управител бяха запознати с резултатите.    - Няма нищо вярно в твърденията, че не е търсена комуникация със собствениците на въпросните земеделски земи. Подписали сме договори с по-голямата част от собствениците, проблемът е, че не всички от наследниците и собствениците са откриваеми. Голяма част от тях не живеят в България и не считат за необходимо да се приберат, за да уредят тези въпроси. Често дори през арендаторите не можем да се свържем с реалните собственици.    - Фирмата „Мин индъстри“ ЕООД е получила официално концесията за находище „Пернишки въглищен басейн“ на 01.03.2016 година и няма как от нас да се търси отговорност за случилото се покрай нея преди тази дата.    - В нашето Дружество работят над 600 души, жители на район Перник. Нашата мина е един от най-големите работодатели в областта и считаме, че нормалното и безпрепятственото и функциониране са от съществено значение за всички жители в областта, тъй като осигуряват поминъка на множество семейства. Ако бъде затворено находището, ще спре работа и Топлофикация Перник, в която намират препитание още няколко стотин души, а и освен това 20те хиляди абоната на Топлофикация също ще бъдат засегнати. Следователно тези 2 предприятия са структуроопределящи и от изключително значение за региона и ако дейността им бъде прекратена, хиляди семейства ще останат без работа.   Въпросният участък около с.Дивотино е една от най-богатите на качествени въглища части от находището и в нея работят повече от 2000 души заедно с външните фирми на терен. Някой мисли ли каква би била съдбата на тези 2000 души и какъв ще бъде животът на техните семейства, ако участъкът бъде затворен? Ние, в качеството си на техен работодател сме длъжни да защитаваме техните права и да опазваме техните работни места и правим всичко по силите си.", "date": "2019.04.02", "title": "Инж. Валери Манов: Ако участъкът около с.Дивотино бъде затворен, какво ще стане с 2000-те работници?"}
{"url": "http://epicenter.bg/article/D-r-Kaloyan-Metodiev--Brekzit-otklyuchi-grazhdanska-voyna-ot-novo-pokolenie/179142/11/0", "text": "Най-разпространеният виц в Англия през последните дни е, че тази година в Обединеното кралство за първи път края на Май ще е преди края на Април. На английски фамилията на премиера Тереза Мей означава и месец май (May). Очакванията са за нейния политически финал.  След две години интензивни преговори и почти три години след референдума за излизане от ЕС няма решение за начина на напускане и какъвто и да е обществен и политически консенсус по отношение на случващото се.   След тежки двугодишни преговори премиерът Тереза Мей успя да се договори с ЕС по плана за напускане. Предложи го на парламента за одобрение  - той го отхвърли с внушително мнозинство (230 гласа разлика). Предложи го втори път – отново бе отхвърлен със значително мнозинство (149 гласа разлика). Председателят на институцията отказа да го подложи на трето гласуване с аргумента, че през 1604 година е имало подобен прецедент и не може едно и също нещо да се подлага повече от два пъти на гласуване след като е било отхвърлено.  Британците имат традиции, институционална памет и национално достойнство, което не може да им се отрече.  В така създалата се ситуация ЕС се съгласи да удължи срока за напускане без сделка до 12 април, а ако има сделка - до 22 май, дни преди провеждането на Европейските избори.   Топката отново бе у еманципиралите се депутати, които трябваше да изберат какъв вариант предпочитат: оставане в ЕС, нов референдум, норвежки сценарий, излизане без сделка. Нито едно не успя да събере някакво що-годе прилично мнозинство сред разделените по вертикала и хоризонтала британски депутати.  На сакралната дата 29 март, за която Мей се кълнеше, че Кралството ще е напуснало Съюза, но не се случи нищо подобно, в парламента за трети път бе внесено нейното споразумение, но без политическата му декларация (тоест част от договореното), за да може депутатите да го гласуват без да има прецедент както повелява традицията от XVII век. За трети път предложението на Мей бе отхвърлено, този път с по-малко мнозинство (не стигнаха 58 гласа).  Пуническите опити продължават с вкарването на отделни опции, от които депутатите да изберат, въпреки категоричния протест на кабинета. Въпреки това нито едно от новите предложения – без сделка, Митнически съюз, референдум, Общ пазар и митнически съюз, не събра достатъчно гласове.  При третия вот Мей обеща  на своите разбунтували депутати, че ще се оттегли, ако гласуват „за“ споразумението. Най-добрият коментар дойде от премиерката на Шотландия Никол Стърджън, която каза:    В иронията на Стърджан има резон, но и известно преувеличение. В средата на целия процес действително стои кокалестата фигура на Мей, която стоически се е запънала и пропада към политическата пропаст, но успява да се хваща за всеки корен или тревичка надолу по сипея с мисълта да довърши мисията си и да изпълни решението на референдума с излизане по някакви правила.      Разделението е толкова дълбоко, че трета година не може да бъде намерен средния път за излизане от кризата.   Лейбъристите са не по-малко нацепени на няколко групи, сред които крайни евроскептици и проевропейски крила. Двете основни партии са дотолкова смесени като идеи в Брекзитовия хор, че ако не се изписва кой от коя формация е няма никакъв шанс да се разбере. Единствените с ясни позиции са либерал-демократите, които също се цепят на гласуванията, шотландските националисти (твърдо про-ЕС) и ирландските юнионисти (твърдо анти-ЕС и идеята, че границата няма да е между тях и Република Ирландия, а някъде встрани в морето с Албиона).  Уестминстър излъчва ексцентризъм и шумно изразяване на всякакви идеи. Медиите са залети от апокалиптика като ключовите думи са: политически хаос, политическа парализа, бъркотия, срам, позор….    Вече няма особена надежда за стройно, организирано, подредено и регламентирано излизане. В последните дни по парадоксален начин напред излезе смешното – вицове, карикатури, подигравки, смях….   Председателят на Европейския съвет Доналд Туск свика извънредно заседание по британския случай на 10 април в Брюксел. По време на дебатите част от британците използват аргумента, че страната ще трябва да участва в Европейските избори на 26 май, ако остане в ЕС към тази дата. Нещата от европейската перспектива се промениха много през последните месеци. На европейците вече не се нрави идеята за оставане на Великобритания в Съюза при това състояние на нещата, защото хаосът може да се прехвърли в европейските избори и институциите на ЕС. Ерго, категорично надделя групата, която не ги иска.  Следващите дни ще са инфарктни и за двете страни, но най-вече за затъналия в процедурна безтегловност британски политически естаблишмънт. ", "date": "2019.04.02", "title": "Д-р Калоян Методиев: Брекзит отключи гражданска война от ново поколение"}
{"url": "http://epicenter.bg/article/Mnogolikiyat-aktyor-Dimitar-Nikolov-/179118/6/0", "text": "На 17-ти април 2019 г. за десета поредна година ще се състои Официалната церемония за връчване на  . Тази година събитието щесе проведе в балната зала на Воения Клуб. Водещ ще бъде Ники Кънчев, който е дългогодишен приятел на Фондацията.   За бляскавата церемония, със звездните си изпълнения, ще се погрижат МИРО , британската сензация от X FactorUK Дженифър Филипс, Алфредо Торес и музикалните открития на Фондацията, начело с класическата певица Мария Славова и, разбира се, номиниранaта 15 годишна перкусионистка  Сара Чакърова.   С всяка изминала година конкуренцията за получаване на номинация за най-чаканото и престижно отличие за млади творци в България става все по-голяма Основа причина за това е, че Фондацията, чийто патрон е култовия режисьор Стоян Камбарев, насърчава не само носителя на Голямата награда, но и всички номинирани, като подпомага осъществяването на конкретни техни проекти.   Сред избраните петима номинирани тази година е мултиталантливият актьор  .   Номиниран е заради запомнящите роли, които прави в театъра и киното, изградени с професионализъм и тотална отдaденост.  За комплексния му талант, деликатността и фината актьорска игра, която се запечатва в съзнанието на всеки зрител. За ролите му в \"Наблюдателите\" на сцената на Народен театър „Иван Вазов“, \" Стъклената менажерия\" в театър \"Сфумато\", както и във филмите \"Безкрайната градина\" и \"Христо\".   За театъра и киното    казва:       е на 26 години, родом от София. Завършва НАТФИЗ „Кръстьо Сарафов“ през 2015 г. Професионалният му път започва в актьорски школи “МОНТФИЗ“, следват представления на сцените на ДТ Пловдив, ДТ Сливен, театър „Сълза и смях“, театър „Сфумато“. В Народния театър „Иван Вазов“ играе в „Синята птица”  под режисурата на Мариус Куркински, в „На ръба” – авторски спектакъл на Александър Морфов и в „Наблюдателите” от Константин Илиев с реж. Явор Гърдев. Предстои да го видим и в постановката „Братя Карамазови” по Ф.М. Достоевски, реж. Деян Пройковски. В киното се изявява в поредица късометражни филми. Пробив прави с “Христо” на Григор Лефтеров и Тодор Мацанов. Режисьорът Галин Стоев му поверява главната роля в дебютния си филм „Безкрайната градина”. Участва още в лентите „Живи комини”, реж. Радослав Спасов,  „Далеч от брега”, реж. Костадин Бонев,  „Засукан свят” по Николай Хайтов  реж. Мариус Куркински, “Доза Щастие” на Яна Титова...   Различен, отдаден и запомнящ се, Димитър Николов е категоричен избор на членовете на Фондацията за младо откритие в областта на актьорското майсторство тази година.     Останалите млади творци, номинирани за   2019 са театралният режисьор  , перкусионистката  , визуалния артист   и операторът  . Всеки един от номинираните ще получи специална награда, свързана с осъществяването на негов проект, а носителят на Голямата награда ще триумфира на 17-ти април с красивата бронзова статуетка на художника Кольо Карамфилов и чек на стойност 3000 лв.     Тази година, за първи път се учредява и специална награда, с която Фондацията предизвиква всички млади кино режисьори - нова  ! Международно жури вече селектира трима финалисти-  ,  и а.Победителят ще бъде избран от публиката на живо по време на Церемонията на 17-ти април и ще грабне статуетка и 10 000 лв. под формата на парични средства и услуги за следващия му филм от Nova Film, UFO Film and Television Studios и Арс Дижитал Студио .     и е част от Календара на културните събития на Столична община за 2019 г.    се осъществява с официалното партньорство на УниКредит Булбанк и БОН МАРИН, основната подкрепа на АУРУБИС България, VIVACOM, ЕНЕКОД АД, Wilkinson Sword и благодарение на НДФ “13  века България”, VON POLL Real Estate Bulgaria, PRODERMA, Технополис, винарска изба Катaржина Естейт, Prime Development, Red Devil Catering, Сладкарници “Неделя”, DEVIN, Merci, VolkVision, Rental Media Group и счетоводна къща РАН-Р. Дизайнер на Галата е София Борисова. Продуцент е NOVA film - компанията на Деси Тенекеджиева.  ", "date": "2019.04.02", "title": "Многоликият актьор Димитър Николов "}
{"url": "http://epicenter.bg/article/Obshto-chetvart-miliard-evro-sa-spechelili-Mesi-i-CR7-za-2018-g-/179123/8/0", "text": "Почти четвърт милиард евро (общо 243 000 000) са спечелили общо за една година двамата най-добри футболисти в света Лионел Меси и Кристиано Роналдо, показват сметките на френското футболно списание \"Франс футбол\".   Асът на Барселона Лионел Меси е най-високоплатеният футболист в света с годишно възнаграждение от 130 млн. евро (сумата от заплата и приходи от спонсорски договори и др.), на втора позиция е нападателят на Ювентус Кристиано Роналдо, който заработва 113 млн., или с 10 млн. повече от периода му в Реал Мадрид. Място в тройката намира звездата на Пари Сен-Жермен Неймар с годишен доход от 91.5 млн. На четвърта позиция е Антоан Гризман от Атлетико Мадрид - 44 млн., пети е Гарет Бейл от Реал - 40.2 млн.     от Атлетико Мадрид с годишен доход от 41 млн. евро. На втора и трета позиция са Жозе Моуриньо (31 млн.) и Тиери Анри (25.5), като при двамата значителна част от сумата идва от неустойките им след уволненията от Манчестър Юнайтед и Монако.   На четвърто място е Пеп Гуардиола - 24 млн. евро, а петото е за наставника на Барселона Ернесто Валверде - 23.5 млн.    Източник: Канал 3", "date": "2019.04.02", "title": "Общо четвърт милиард евро са спечелили Меси и CR7 за 2018 г."}
{"url": "http://epicenter.bg/article/Mlad-srabski-ilyuzionist-poluchi-golyamata-nagrada-na--Zlatna-kotka-2019/179173/10/0", "text": "Филипино беше в оспорван феър плей със сънародника си Михайло. Елегантен и прецизен,   спокойно би могъл да се нарече „властелинът на белите гълъби“ и именно красотата в неговото представяне му донесе освен първо място в раздел „сценична магия“ и жадувания вот на публиката.   Фаворит в така наречената „близка магия“ стана българският фокусник  , а останалите места се разпределиха между участници от Сърбия, Турция, Румъния.   Състезателите в магичната среща бяха оценявани от авторитетно международно жури в лицето на:  британския илюзионист, ситуиран в Истанбул,  Лий Алекс; Рубиросса-президент на гръцкия клон на международното братство на магьосниците; популярния македонски илюзионист Гого, Грифони  от Сърбия и Георги Петков-Бинти- председател на журито и ментор на Дани Белев, организатора на фестивала. След първоначалната селекция във финалната част към журито се присъединиха: обичаният от всички Астор, Селим от Турция, любимецът от телевизионния екран Драгомир Драганов и италианецът  . Заключителният етап от магичното състезание беше отворен за публика, която изпълни с присъствие и аплодисменти зала „Възраждане“ в Габрово. Забавлението гарантира и неочаквано добрата комбинация водещи на събитието - шоуменът Устата и стенд ъп комедиантът и радиоводещ Калин Кирилов. Местата се оказаха недостатъчни и за желаещите да присъстват на галавечерта на „Златна котка 2019“. Само закупилите преди месеци билети успяха да наблюдават на живо номерата на призьорите и специалните гости от чужбина - гуруто на модерната магия   и шок илюзионистът  . Екзалтирана до краен предел от тяхното представяне, публиката затаи дъх пред „ “, който на „Златна котка“ се изпълни за пръв път от българин. За запалените по илюзионното изкуство е излишно да се казва, че този българин е   - главният „виновник“ осем поредни години лидерите в международната магия да се събират в Габрово.  Дани получи нестихващите финални аплодисменти, обожанието на зрителите и запечатаното обещание точно след година по същото време най-атрактивните магьосници в света да пристигнат отново в България!    ", "date": "2019.04.02", "title": "Млад сръбски илюзионист получи голямата награда на „Златна котка“2019"}
{"url": "http://epicenter.bg/article/Frenski-kompozitor-dade-Filip-Kirkorov-na-sada-v-Strasburg/179179/10/99", "text": "Френският композитор Жилбер Синуе подаде в Европейския съд по правата на човека иск срещу руската естрадна звезда от български произход Филип Киркоров.  Юридическите разбирателства между двамата творци започнаха заради плагиата на песента на Снуе Helwa ya Baladi („Моята прекрасна родина“), изпълнена от френската певица Dalida.  Както твърдят адвокатите на композитора, Филип незаконно взел музиката на парчето и върху нея записал „Копринена нишка“. Руският изпълнител дори включил песента в соловия си албум „Ой мама, шик дам!“  Самият Киркиров не криел, че автор на песента е Синуе, но проблемът бил в това, че европейският творец не е давал разрешение на Филип да изпълнява и записва споменатото парче. По тази причина през 2017 г. композиторът подаде иск срещу Киркоров за плагиатство, но руският съд на две инстанции не я удовлетвори. Тогава Синуе решил да търси правата си в съда в Страсбург, където подал жалба дори не срещу самия Киркиров, а срещу Русия, пише \"Монитор\".  Това далеч не е първата претенция и обвинение срещу Киркоров в плагиатство. Преди по-малко от две седмици друг френски композитор, един от пионерите на електронната музика, Дидие Маруани подаде иск за 4,2 млн. долара срещу руската естрадна звезда, припомня Би Би Си. По думите на адвоката на западния творец, в песента на Филип „Жестока любов“ има съществени заимствания от творбата на френския композитор Symphonic Space Dream.", "date": "2019.04.02", "title": "Френски композитор даде Филип Киркоров на съда в Страсбург"}
{"url": "http://epicenter.bg/article/Prints-Andryu-i-Fargi-podnoviha-romansa-si-/179181/10/99", "text": "Британският принц Андрю и бившата му съпруга Сара Фъргюсън изглежда са подновили романа си - над две десетилетия след развода си.   Херцогът на Йорк и Фъргюсън, наричана също Фърги, които имат две дъщери от брака си - принцесите Биатрис и Юджини, останаха близки приятели след развода си през 1996 г. Сега, съдейки по публикации в британски медии, двойката изглежда е подновила романа си, съобщи Контактмюзик, позовавайки се на ITV.   За възобновената връзка на принц Андрю и Сара Фъргюсън се говори от известно време, но след миналия уикенд мълвата стана по-настойчива. Причината - Фърги се присъедини към бившия си съпруг на частно посещение по покана на престолонаследника на Бахрейн.   Това е първият път от 25 години, когато Сара Фъргюсън придружава принц Андрю на кралска визита. Към тях се присъедини и дъщеря им, принцеса Биатрис. Триото присъства на състезанието от Формула 1 в неделя.   По-късно Фърги написа в социалните медии, че се наслаждава на    През ноември миналата година Сара Фъргюсън заяви, че с принц Андрю са \"най-щастливата разведена двойка в света\". Запитана дали двамата обмислят повторен брак, Фърги тогава отговори: \"Много хора ми задават този въпрос, но ние сме щастливи и така\", припомня изданието.   Междувременно в. \"Дейли експрес\" съобщи, че принц Андрю и Сара Фъргюсън се разграничават от твърденията, че са подновили романа си. , казва източник от обкръжението на херцога на Йорк. , отбелязва говорител на Сара Фъргюсън.   Източник: Дир.бг", "date": "2019.04.02", "title": "Принц Андрю и Фърги подновиха романса си?"}
{"url": "http://epicenter.bg/article/Alena--Izborniyat-den-e-vestitel-na-globalni-promeni--koito-shte-nastapyat-u-nas-/179185/10/0", "text": "На фона на нестихващия гейт с апартаментите на бивши, настоящи и бъдещи обитатели на властта, вече има подробни социологически проучвания за политическия ефект от скандала, а на никакво измерване не подлежат страниците и минутите ефирно време, употребени от разнообразни във възгледи и реална компетенция анализатори по темата.   Въпреки всичко, все още нямаме отговор на най-важния въпрос – ще донесе ли „Апартаментгейт” промяна в начина, по който в България се „консумират” ролите и на управляващи, и на опозиция.    „Още е рано да се каже”, категорични са говорещите глави от студиа и коментарни страници. Там, където приключват социологията и политологията, идват астрологията и нумерологията.   Темата реши да коментира експертът в тази сфера, а именно астролога Светлана Тилкова – Алена.   По-долу публикуваме нейните прогнози, публикувани от bTV Radio. -  - На първо място, с негативна енергия, енергията на омразата, която вече дишаме където и да отидем, но не защото датата я е заложила. Причината е заради разбирането на някои от партиите как се води предизборна борба – чрез насъскване на омраза между хората, постоянните скандали – изкуствени или с факти, но все още неизяснени.   Денят 26 май и дните до настъпването му са пренапрегнати от разболяващ негативизъм. 26 май 2019 г. е носител на кармична разплата между партиите вътре и извън парламента, на мъст заради трупана с години неприязън, която поболява, но никой не го осъзнава. Разплата между партиите и техните избиратели, които, объркани от разнопосочните послания ще променят своите предпочитания, затова на тези избори ще бъдем свидетели на много неочакваности. Общата вибрация на деня е носител на ново начало, като самостоятелно тълкуване. , но с цената на агресия, физическо насилие, опит за купуване на изборни гласове. Този път разобличаването ще е светкавично, защото подмолните действия, на които биха разчитали партиите, няма как да останат невидими. Т . Това важи за всички партии, без изключение, които ще участват на изборите за евродепутати.  които избягват словесната агресия и не насъскват срещу опонентите си или още по-лошо - срещу всички партии, включили се в надпреварата, дори и да не представляват заплаха.      - - Каквито и оставки да има, поради каквато и да е причината, нямат негативен ефект върху правителството (без значение кое е то), включително върху изборите за евродепутати и тези за местна власт през есента, след като са факт през март. Всичко, което се случва от 2013 г. с Цветан Цветанов, обвързано с имоти, продажби и покупки, няма как да бъде тълкувано чрез науката астрология, защото е свързано с много дати и хора – нарушили или не са нарушили законите в държавата, за което ще се произнесат компетентните органи. Нека поясня, че говоря за астрологични прогнози, а всеки знаещи можещ астролог има една важна първа задача преди да тълкува събития или да дава информация за хора: да застане с часовник пред телевизора и да следи часовете и минутите, в които се случват важните действия или се изричат значими думи, защото без точните дати и час прогнозата е невъзможна, защото успеха или провала се крие в детайли неподвластни на деня, месеца и годината.      Това са числа, които съвпадат с часа – 17:17, когато заяви за първи път, че напуска парламента. Кармичната разплата е с неговите опоненти, но заради композитната звездна карта на деня и събитието и със законово изясняване на случилото се.   Цветанов ще трябва да се подчини на фактите и доказателствата, но ще продължи да работи в полза на ГЕРБ и няма да излезе извън политическия живот на България. Неслучаен е този час - съдбовен дар.   - - Цветанов напуска Народното събрание в лична година на глобална промяна, заради другите аспекти за него и деня, тя ще е положителна, в месец на материална стабилизация и кармична разплата, в ден на ново начало. Ситуацията за него от губеща се превръща в печеливша, за ГЕРБ – също. Интересна е композитната звездна карта в този миг, която ни информира, че от тук нататък Цветанов трябва да подбира добре средата и хората, с които общува. Особено тези на които се доверява.   - Никой от двамата. За пореден път подчертавам, че когато има избори не се прави прогноза на лидерите на партии, а се взима под внимание датата на регистрация на партията. Ако е претърпяла пререгистрации, се прави композитна звездна карта от всичките известни дати и се достига до една, повлияваща живота и успехите на всяка от партиите. Бойко Борисов и Корнелия Нинова не се явяват лично и еднолично на тези избори, нито са в листите с кандидатите на евродепутати. Тъй че те само косвено могат да спечелят или загубят.  Изборния ден за партия ГЕРБ е обвързан с възможност за отлично представяне на изборите, ако кампанията е под мотото на коректност, спокойствие, без неизпълними обещания. Тонът на омразата е забранен.   заради факта, че положителните аспекти на звездната карта са обвързани с рождената дата на България. Подчертавам, че тълкуването за деня 31 март 2019 г. важи само за партия ГЕРБ, а не за всички партии, които е редно да работят по своите дати.  с месец на анализ и осъзнаване на грешките, а умението да налага идеите си е свързано с думите, които избира да изрича по време на кампанията и в самия ден 26 май, за нея – ден на стабилизация.   но думите, изречени, за да дискредитират личност или партия, без значение дали от опонентите им в парламента, като приятелски и вътрешнопартиен огън, или от извънпарламентарните участници на евроизборите, работи само в тяхна вреда.    - Ще припомня няколко астрологични фактора, които поне до момента с нищо не са се променили и не са заличили заложеното в деня 4 май 2017 г., позволяващи ГЕРБ да изкара четиригодишния си мандат. Датата 4 май и часът на гласуването засилват стремежа на новото правителство заради Слънцето в Телец и асцедента в Рак да работи в полза на България, да създаде нови работни места, да привлече нови инвеститори. Изненада е, че президентът Радев, въпреки положителните общи заложби в този ден, позволяващи разбирателство, вместо да ги използва, реши да избере неразбиратеството и противопоставянето. Новото правителство получи неочакван Съдбовен дар, при това от БСП. Съгласно астрологичните аспекти, гласуването трябваше да започне след 11:55 часа, защото дори и в най-добрите дни има часове, които е наложително да бъдат избегнати. Дебатите започнаха в 11:25 ч. и нямаше да е никак добре, ако бяха приключили преди проблемния час, но реториката, основно на БСП, направи огромна услуга на ГЕРБ и гласуването започна в 12:41 ч. Корнелия Нинова даде шанс за стабилността на правителството, постла му червен килим по пътя към успешен четиригодишен мандат.  но не само заради оставките и незавършения мандат на двете правителства на Бойко Борисов, а натрупаната за всичките години от 1989 г. до днес. Въпреки противоречията и разногласията с „Обединени патриоти” като коалиционен партньор на ГЕРБ няма предпоставка за предсрочни избори. А смяната на министри в един кабинет е нещо обичайно. Случвало се е и ще се случва у нас и навсякъде по света.", "date": "2019.04.02", "title": "Алена: Какво вещаят звездите за деня на изборите? Идват глобални промени, които ще настъпят и у нас!"}
{"url": "http://epicenter.bg/article/Othvarliha-i-chetirite-alternativni-varianta-na-sdelkata-za-Brekzit/179108/7/0", "text": "Британските депутати отхвърлиха и четирите алтернативни варианта на сделката за Брекзит, предложени за гласуване, предаде БТА, цитирана от Новини.бг.  Депутатите се бяха събрали, за да търсят алтернативен вариант на Брекзит, на този, предлаган от премиера Тереза Мей.  За гласуване бяха предложени по принцип общо 8 алтернативни варианта с кратко наименование от Ей до Ейч (латински букви А-Н). От тях в крайна сметка председателят на парламента Джон Бъркоу одобри за вот четири - Си, Ди, И и Джи (С, D Е и G). Предложение Си на консерватора Кен Кларк задължаваше правителството да преговаря за постоянен и всеобхватен за Обединеното кралство митнически съюз с ЕС като част от сделка за Брекзит. Това би дало на Обединеното кралство възможност за по-тесни търговски връзки с ЕС и би намалило нуждата от някои проверки по ирландската граница.  Предложението беше отхвърлено с 276 гласа \"против\" срещу 273 гласа \"за\", тоест само с три гласа разлика. Миналата седмица същото предложение беше отново отхвърлено в парламента, но този път с разлика от 6 гласа. Предложението Ди на консерватора Ник Боулс предвиждаше присъединяване към Европейската асоциация за свободна търговия и Европейското икономическо пространство. Това означаваше, че Обединеното кралство ще остане част от европейския единен пазар и ще запази свободата на движение, така че британските граждани да запазят правото да живеят и работят в ЕС и обратното. Това предложение беше отхвърлено с 282 гласа \"за\" срещу 261 гласа \"против\".  Една от стъпките беше удължаване на срока за преговори по член 50 на Лисабонския договор, ако Великобритания не разполага с ратифицирана сделка за Брекзит до два дни преди датата, на която тя би трябвало да напусне ЕС. Ако подобно удължаване не бъде одобрено от ЕС, предложението предвиждаше в деня преди насроченото излизане от ЕС, депутатите да бъдат попитани какво избират - излизане без сделка от ЕС или анулиране на задействането на член 50 и прекратяване на Брекзит. Това предложение беше отхвърлено с 292 гласа \"против\" срещу 191 гласа \"за\".  След гласуването стана ясно, че Демократичната юнионистка партия от Северна Ирландия е гласувала против четирите варианта.  Лидерът на Лейбъристката партия Джереми Корбин пък призова за нов шанс парламентът да гласува по предложенията в сряда. Той изрази съжаление, че по нито един от вариантите не е имало консенсус тази вечер. След вота лидерът в парламента на Шотландската националистическа партия предупреди, че наближава денят, в който шотландския народ ще реши своето бъдеще като независима страна.  След гласуването британският министър за Брекзит Стивън Баркли каза, че Великобритания може и да избегне продължително удължаване на процеса на Брекзит, ако парламентът приеме сделката за Брекзит тази седмица. Парламентът вече отхвърли на три пъти сделката за Брекзит на Тереза Мей - два пъти в цялостния ѝ вид и един път само в едната ѝ част.  По време на дебатите голи протестиращи прекъснаха заседанието на британския парламент. Дебатите бяха нарушени от 11 мъже и жени в оскъдно облекло. Те всъщност не протестираха срещу напускането на Европейския съюз. Каузата им беше свързана с промените в климата и недостатъчните мерки, които взимат политиците, за да се борят с тях.", "date": "2019.04.02", "title": "Британските депутати отхвърлиха и четирите варианта на сделката за Брекзит"}
{"url": "http://epicenter.bg/article/Paketat--quot-Mobilnost-quot--vliza-v-transportnata-komisiya-na-Evroparlamenta/179112/7/0", "text": "Извънредно заседание на комисията по транспорт на Европейския парламент ще обсъжда пакетът \"Мобилност\", предложен от френския президент Еманюел Макрон, съобщи Нова телевизия. До това се стигна след като миналата седмица председателят на Европейският парламент Антонио Таяни върна пакета в комисия и промените не влязоха за гласуване в пленарната зала в Страсбург.  Основният мотив на Таяни беше, че са постъпили повече от 1200 изменения на първоначалните текстове, а това води до опасност от допускане на грешки при гласуване. ", "date": "2019.04.02", "title": "Пакетът \"Мобилност\" влиза в транспортната комисия на Европарламента"}
{"url": "http://epicenter.bg/article/Istoricheska-vizita--Tsipras-pristiga-v-Skopie-za-parvi-pat-ot-1991-godina/179117/7/0", "text": "  Ципрас ще води делегация, в която ще влязат няколко членове на кабинета му и представителите на гръцкия бизнес. Целта на посещението е да се потвърди насърчаването на сътрудничеството между двете страни, както и да се укрепи икономическото взаимодействие. Гръцкият премиер  води със себе си голяма бизнес делегация от представители на 70 големи и средни гръцки фирми, които искат на място да проучат възможностите за развитие на бизнеса им. Те ще участват в бизнес форума, който домакините са организирали с цел да дадат възможност на гостите да се запознаят с възможностите на северномакедонската икономика. Това е първа визита на гръцки премиер в Скопие от 8 септември 1991 година. Тогава с референдума Македония се откъсна от Югославия и се обяви за суверенна и независима държава.", "date": "2019.04.02", "title": "Историческа визита. Ципрас пристига в Скопие за първи път от 1991 година"}
{"url": "http://epicenter.bg/article/Han--Parlamentarizmat-v-Zapadnite-Balkani-ne-raboti-po-evrostandarti/179131/7/0", "text": "Парламентите в повечето страни от Западните Балкани все още не функционират според европейските стандарти. Това заяви еврокомисарят по разширяването Йоханес Хан в интервю за „Агенция Европа”.  „Балканите имат този манталитет на черно или бяло. Или сте победител, или сте губещ. Но в демокрацията, ключовият момент е компромисът, а той често има негативна конотация в Западните Балкани, но всъщност означава, че всеки трябва да даде нещо на другия, за да добие нещо в плюс”, заяви Хан в интервюто, цитиран от МИА.  Той смята, че този проблем не се отнася само до политиците и политиците, които не показват умение за компромис „са лош пример за хората”.  „За това инвестираме толкова много в укрепването на парламента, който е ключова област. Както можете да констатирате в повечето страни, парламентът не функционира както ни харесва”, заяви комисарят.  Той се въздържа от квалифициране, че това е “балкански стил” и изтъква, че подобни проблеми възникват в източните съседи на ЕС, но също и в южната част на съюза, например в Тунис.  Комисарят по разширяването все още не може да гарантира, че преговорите ще започнат през юни, но настоява, че страните, които имат най-много резерви в процеса, трябва да знаят, че това е доверие в Европейския съюз. Той подчерта също парадоксалното отношение на страните, които са най-критични към чуждестранните влияния в региона и в същото време са най-устойчиви на разширяването.  „Ако има вакуум, друга страна ще го запълни. Винаги има риск, особено в Босна и Херцеговина, да се появят радикални сили, религиозни фундаменталисти и други, които са насочени към младите хора, и това създава риск за нас”, предупреждава Хан.  Доверието в ЕС, казва той, е ключов елемент. Не може да се искат реформи и усилия от страните в региона, а от европейска страна да не се изпълнят обещанията си.  “Ние не само ще загубим доверието си, но и нашето политическо влияние, и най-често онези, които критикуват влиянието на Русия, Китай и Турция на Балканите, имат резерви да признаят напредъка на страните от Западните Балкани към ЕС,” каза Хан.  Той също така припомня, че регионът е важен икономически пазар за ЕС.", "date": "2019.04.02", "title": "Йоханес Хан: Парламентаризмът в Западните Балкани не работи по европейските стандарти"}
{"url": "http://epicenter.bg/article/Mishel-Barnie--Ako-ne-prieme-sdelkata-za-Brekzit--Velikobritaniya-nyama-da-poluchi-prehoden-period-/179140/7/0", "text": "Европейският съюз няма да предоговаря сделката за развода с Великобритания, ако Брекзит отново бъде отложен, каза главният преговарящ от ЕС Мишел Барние и добави, че Лондон няма да получи преходен период, ако не приеме сделката, предаде Ройтерс, цитирана от БТА.  \"По време на това удължаване няма да има предоговаряне на споразумението\", каза Барние, участвайки в дебат, организиран от европейски мозъчен тръст.  \"Няма да има преговори за бъдещи отношения. Не можем да преговаряме с държава членка за бъдещи отношения - няма законово право да го правим. Ако няма сделка, няма и преходен период\", добави Барние.  Той каза, че единственият вариант Великобритания да напусне ЕС по организиран начин, е да приеме сделката, договорена от министър-председателката Тереза Мей.  \"Това е единствената възможна сделка за организиране на напускането по регулиран начин\", каза Барние.  ", "date": "2019.04.02", "title": "Мишел Барние: Ако не приеме сделката за Брекзит, Великобритания няма да получи преходен период "}
{"url": "http://epicenter.bg/article/Bivsh-kosovski-premier-predlozhi-konfederatsiya-na-Albaniya--Makedoniya--Kosovo-i-Cherna-gora-/179145/7/51", "text": "Бившият министър-председател на Косово Байрам Косуми предлага четирите „малки балкански страни\" - Албания, Косово, Северна Македония и Черна гора да формират „модерна конфедерация\", основана на общата дипломация и армия, търговията и свободния поток от хора и стоки, съобщава скопското електронно издание „Локално“, цитирано от Агенция \"Фокус\".  В авторския текст, който разпространиха медиите в Прищина, Байрами казва, че подобна идея може да бъде реализирана, тъй като изброените страни нямат претенции една към друга.  „Защо може да се създаде модерна конфедерация, когато албанците са неразделна част от всяка една от тези държава? Защото именно албанците имат стратегически интерес да поддържат независимостта и приятелските отношения със Северна Македония и Черна гора, именно заради албанския фактор в тези страни и заради хегемонистичните апетити на Сърбия и политиката на влияние на другите“, пише Косуми, бившпремиер на Косово от 2005 г. до 2006 г.  Според Косуми четирите страни имат малки територии, малки пазари и не толкова развити икономики, а брутният им вътрешен продукт варира от пет милиарда долара (Черна гора) до 13 милиарда долара (Албания). Косуми отбеляза, че всички малки страни от Югоизточна Европа заедно нямат БВП, колкото достига например чешкият.  Той смята, че обединението на четирите държави би спестило голяма част от бюджета на всяка от тях в областта на дипломацията. Така ще бъдат намалени значително броя на посолствата на всяка една от изброените страни, тъй като те ще бъдат представяни от само една мисия в отделните държави.  Ползите от обединението в една конфедерация ще има и за областта на отбраната.  „Армиите на тези малки държави започват от 2500, колкото Косово и Черна гора, до 9 000-10 000, колкото са тези на Северна Македония и Албания. Никоя от малките армии на тези четири държави не може да бъде гаранция за сигурността на страната от непряка регионална или европейска държбава, разбира се, ако (американският президент Доналд Тръмп) има дилеми защо, например, НАТО трябва да защитава Черна гора“, пише още бившият косовски премиер Байрам Косуми.  Изданието припомня, че към настоящия момент той е ректор на Университета в Гниляне и професор по журналистика в Университета в Прищина.  ", "date": "2019.04.02", "title": "Бивш косовски премиер предложи конфедерация на Албания, Македония, Косово и Черна гора "}
{"url": "http://epicenter.bg/article/Solomon-Pasi--NATO-tryabva-da-preformulira-tselite-si---ot-zapazvane-na-mira-v-Evropa-kam-tseliya-svyat/179125/2/0", "text": "НАТО трябва да преформулира целите си - от запазване на мира в Европа, което правим успешно вече 70 години, към опазване на мира в целия свят. Но мисля, че Алиансът все още не се е сдобил с лидерите си, които да го водят натам. Това каза бившия министър на външните работи и президент на Атлантическия клуб в България Соломон Паси в интервю за Агенция „Фокус“ по повод 15-ата годишнина от присъединяването на България към НАТО.  „През последните дни дойде една окуражаваща новина, която Атлантическият клуб отдавна предвижда - президентът Тръмп покани първата латиноамериканска страна – Бразилия, в НАТО. Ако европейските лидери и самата Бразилия надмогнат стереотипите на мисленето и това стане, такова развитие има капацитета да трансформира и НАТО, и донякъде ЕС в глобални организации, от което добрите по света печелят“, заяви Паси.  Той посочи, че основното препятствие пред развитието на Запада е базираният на неграмотността популизъм.  „А той се дефинира като даване на напразни надежди на избирателите, които не са обучени да ги преценяват и отсеят от истински възможното. И така те гласуват за своите персонални утопии, които се превръщат в национални трагедии. Вижте Брекзит! Но Атлантическият клуб е открил лек и срещу това - информираната, i-демокрацията на компютърно проверения избор“, каза още Соломон Паси.  ", "date": "2019.04.02", "title": "Соломон Паси: НАТО трябва да преформулира целите си – от запазване на мира в Европа към целия свят"}
{"url": "http://epicenter.bg/article/Elena-Poptodorova--Nyama-izgledi-za-podobryavane-na-otnosheniyata-mezhdu-Rusiya-i-NATO-/179127/2/0", "text": "Няма изгледи към подобряване на напрегнатите отношения между Русия и НАТО в близко бъдеще. Това каза за сутрешния блок „Добро утро, България“ на Радио „Фокус“ вицепрезидентът на Асоциацията на Атлантическия договор Елена Поптодорова, която е и бивш посланик на България в САЩ.  Светът не става по-сигурен и след „щастливата пауза“ през 90-те години, XXI век донесе и нови предизвикателства и светът има все по-голяма нужда от съществуването на Северноатлантическия алианс, уточни тя.  „Живеехме с очакването, че цялата територия на европейския континент, включително и Русия, ще установи хармоничен ред. Това обаче не се случи. Неправилно беше разбрано желанието на държавите, които принадлежаха към съветската сфера до 90-та година, да станат част от европейския, от западния свят. Това възбуди Кремъл и създаде грешно усещане за действия, насочени срещу самата Русия. Разширяването не е срещу нея. Свидетели сме на едни различни, напрегнати отношения между Русия и Алианса“, обясни Елена Поптодорова.  Тя каза още, че регионалният ред ще трябва да бъде граден по нов начин, като уточни, че това не е нова студена война, но не е и очакваната и желана хармония от 90-та година.  Основният стремеж на НАТО на изток е корекция на дисбаланса в Черно море чрез засилване на боеспособността на Украйна и Грузия, обясни тя. Вече 70 години Алиансът успява да осигури траен мир не само на страните-членки, но и на територията на цяла Европа, добави вицепрезидентът на Асоциацията на Атлантическия договор.  ", "date": "2019.04.02", "title": "Елена Поптодорова: Няма изгледи за подобряване на отношенията между Русия и НАТО "}
{"url": "http://epicenter.bg/article/Suhiyat-period-ot-proletta-priklyuchva--do-17-april-ni-ochakvat-valezhi/179128/2/0", "text": " от дъжд. Само на отделни места в планинските райони на Югозападна България е възможно днес и утре да има превалявания, но като цяло  , предимно слънчево пролетно време. Това сочат средносрочните прогнози.   заради малко по-хладен въздух, който нахлува над Балканите, като дневните температури ще са  , а по високите западни полета - 12-14 градуса. След това, , за малко по-дълъг период от време,  , която започва в средата на тази седмица. В предишните 10 дни мощни антициклони се бяха настанили над целия европейски континент, затова и времето над страната предишната седмица беше по-сухо. Сега обаче над Западна и Централна Европа и над цялото Източно Средиземноморие  . Това ще промени атмосферната циркулация над Балканите в края на седмицата, когато от югозапад към страната   и от събота и неделя  .   , които се окачва да са по-активни, по-обилни над цялата страна, особено в събота в следобедните часове, през нощта в неделя с малки прекъсвания. В понеделник ще има нова порция валежи по нов средиземноморски циклон, който ще се приближи от запад към страната.   , с прекъсвания, времето над южната част на Европа, над Балканите, над източната част на континента ще бъде обусловено и определяно от центрове на ниско атмосферно налягане, което означава  . Тази ситуация се очертава да остане такава  , като в някои дни ще са по-активни, а в други - само в следобедните часове.    Източник: Дарик", "date": "2019.04.02", "title": "Сухият период от пролетта приключва, до 17 април ни очакват валежи"}
{"url": "http://epicenter.bg/article/Simeonov--Ne-mozhem-da-sme-zaedno-s--Ataka--zaradi-nepreodolimite-razlichiya-v-otnoshenieto-kam-Rusiya/179129/2/48", "text": "Не можем да се явим заедно с „Атака“ на евроизборите заради непреодолимите различия в отношението към Русия. Това каза председателят на НФСБ Валери Симеонов в интервю за предаването „Свободна зона“ по ТВ Европа.  „Формулата на явяването на евроизборите беше предопределена основно от нашите партньори от ВМРО, които решиха сами да се явят, тъй като считат, че имат възможност да реализират един евродепутат. И ние нямаме друг избор, освен да се явяваме също самостоятелно. Всичко, което беше възможно да направим, за да потърсим общо явяване с ВМРО, го направихме. За съжаление, не получихме от тях отговор. Напротив – тяхната кампания се разшири и продължава“, обясни Симеонов. Той посочи, че на политически съвет днес или утре ще бъде взето решението за самостоятелно явяване на НФСБ.  „Нещо повече и не особено чистоплътно, но ВМРО прави опити за привличане на активисти от нашите структури. И всичко това са белези на една кампания, която не се очертава да бъде особено почтена“, посочи Симеонов. Той обясни, че НФСБ не може да се яви заедно с „Атака“ на евроизборите заради непреодолимите различия в отношението към Русия.  „Ще се получи нещо като оксиморон, дървено желязо ще се получи. Във вътрешната политика нямаме такива сериозни разминавания и коалицията продължава да съществува. Но по отношение на външната – няма как да излъчим евродепутати, които ще бъдат на различни позиции. Това би било шизофренично и няма да бъде добро за нашата държава“, коментира лидерът на НФСБ.  Симеонов припомни, че той е бил единственият, който е разобличил опита на руския патриарх Кирил да се меси във вътрешните работи на България.  „Тогава с декларация срещу моето изказване излязоха две партии – „Атака“ и ВМРО, моите партньори. Така че историята познава случаи на съвпадения между ВМРО и „Атака“. Но докато при „Атака“ това е заложена в програмата им политика, при ВМРО това са моментни колебания, тъй като е партия, за която е характерно неистовото желание за медийни изяви. И по някой път, водени от желание за бърза реакция в медиите, те взимат такива решения, които не са много добре балансирани и обмислени“, коментира Симеонов.   За евроизборите НФСБ ще заеме балансирана проевропейска позиция, като ще постави акцента върху националния интерес на България, каза още Валери Симеонов.  „Високопарни шаблони могат да бъдат на килограм представени, но аз не съм привърженик на празнословията. В Европа НФСБ ще съблюдава интересите и ще съгласува интересите на отделните държави. Като в политиката – когато тръгнеш да създаваш коалиция, се стремиш да постигнеш една обща програма, съгласувайки позиции. Защото например сега пакетът „Мобилност“ е изцяло в интерес на западноевропейските държави, а е в ущърб на източноевропейските. Но и при него може да се намери съответен компромис между страните и те не трябва да бъдат чак толкова икономически озверели в защита на конкретните си интереси. Защото тук има сблъсък на икономически интереси, нищо друго“, заяви Симеонов и посочи, че е естествено всяка държава да защитава собствения си бранш.  Лидерът на НФСБ подчерта, че основното оръжие, което партията е заложила за предизборната кампания, е малкият и средният бизнес и неговото реализиране в западна посока.  „Също така и развитието не само на високо технологичното производство, но също и на туризма и културата с конкретни намерения и конкретни задачи за реализация на българско производство. Защото всички, които се борят за топло място в ЕП, смятат да изпълняват разпорежданията на голямата партия в съответното европейско семейство. А това ги обезличава. Неслучайно българските евродепутати са безлични и ако попитате хората от улицата, те едва ли ще си спомнят името на някой евродепутат. А смисълът на НФСБ в политиката е да реализира практически постижения – неща като оградата, като борбата срещу олигархията и монополите в България, освобождаване на дребния бизнес от ограниченията и ликвидиращите мерки, които взима държавата в услуга на големите фирми, и пр. и пр. Всички тези неща ние ще ги прокарваме през европейската политика“, заяви Симеонов и посочи, че хората, които отиват в ЕП, трябва да имат повече патриотизъм.  ", "date": "2019.04.02", "title": "Симеонов: Не можем да сме заедно с „Атака“ заради непреодолимите различия в отношението към Русия"}
{"url": "http://epicenter.bg/article/SASht-spryaha-dostavkite-za-Turtsiya-na-oborudvane-za-iztrebitelite-F-35/179114/7/0", "text": "  \"Докато Турция не вземе еднозначно решение да се откаже от купуването на руски С-400, действията по поддръжката на бойната готовност на турските F-35 се прекратяват.\" - заяви представителят на Пентагона подполковник Майк Андрюс.   \"Същевременно диалогът ни с Турция по тази важна тема продължава\", допълни той. Вашингтон нееднократно отправяше предупреждения към Анкара, че руските системи С-400 не могат да се интегрират в системите за противовъздушна отбрана на НАТО.   Американската страна заяви, че ако Турция въпреки всичко закупи С-400, Вашингтон ще преразгледа участието на Турция в програмата F-35. САЩ предупредиха, че ако Анкара разположи руските противовъздушни системи, Москва може да получи достъп до американските самолети и технологии на турска територия. Анкара получи първите два изтребителя F-35A през юни 2018 г., при заявени общо 100, припомня БТА.   От Пентагона уточняват, че спирането на доставките за Турция е свързано с необходимостта да се гарантира нормалното продължаване на програмата за производство F-35, в случай, че Анкара излезе от нея.   С тази стъпка се гарантира изпълняването в срок на доставките на такива изтребители за други страни. В Турция се произвеждат детайли за фюзелажа и корпуса, дисплеи за пилотската кабина. Според източници на \"Ройтерс\", мястото на Турция в програмата може да бъде заето от друга страна от НАТО.", "date": "2019.04.02", "title": "САЩ спряха доставките за Турция на оборудване за изтребителите F-35"}
{"url": "http://epicenter.bg/article/Borisov-e-v-Dolna-Mitropoliya--obsazhdat-vazrazhdane-na-Vissheto-voennovazdushno-uchilishte--VIDEO--/179132/2/0", "text": "За 6 май, Празника на Българската армия, да бъде възстановено Висшето военновъздушно училище в гр. Долна Митрополия. Това заяви министър-председателят Бойко Борисов пред курсантите от Факултет „Авиационен“ на Националния военен университет „Васил Левски“, съобщи Правителствената информационна служба.  Преди това премиерът Борисов проведе среща с вицепремиера и министър на отбраната Красимир Каракачанов, началника на отбраната генерал Андрей Боцев и председателя на комисията по отбрана в парламента ген. Константин Попов в Долна Митрополия по повод искането за възобновяване на статута на факултет „Авиационен“ и възможността за развитието му във Висше военновъздушно училище, каквото е било до 2002 г.  „Няма логика да се дадат толкова пари за самолети, ако наземният състав, пилотите, хората не са подготвени за тях. Това е сложна професия. Всяка грешка се наказва фатално. Един хеликоптер е 50 милиона, един самолет е 100 милиона. Поставяме човешкия живот на първо място“, акцентира след срещата българският министър-председател.  Премиерът Бойко Борисов разпореди на ръководството на Министерството на отбраната да стартира процедурата по възстановяване на статута на Висшето военновъздушно училище в Долна Митрополия, така че най-късно до 25 април да бъде прието с решение на Министерския съвет, а след това да се гласува и от Народното събрание.  В изказването си пред ръководството, преподавателите и курсантите на факултета „Авиационен“ министър-председателят Борисов подчерта, че са необходими мерки обучените у нас пилоти да останат да работят в България. „И до 6 май да можем да кажем, че сме възстановили Военновъздушното училище. А този месец ще направим няколко копки на АМ „Хемус“, за да може да си пътувате спокойно“, каза още Борисов. Преди срещата в базата на военното училище премиерът Бойко Борисов беше посрещнат с военен ритуал и прие строя на курсантите на факултет „Авиационен“ на Националния военен университет в града.     Факултет „Авиационен“ е наследник на няколко български авиационни училища и школи.  Първата от тях – Авиационната школа с началник Радул Милков, е създадена още през 1914 г.  Аеропланното училище (с началник Продан Таракчиев), създадено през 1915 г. и демобилизирано през 1918 г. по клаузите на Ньойския договор, възобновява дейността си през 1923 г.  От 1928 г. юнкери-летци се подготвят и във Военното училище в София. През 1936 г. се създават въздушни учебни школи, които през 1940 г. се преобразуват във Въздушно училище. В него освен летци се подготвят и други авиационни специалисти.  През 1945 г. във Враждебна, край София, се създава Народното военновъздушно училище, което през 1948 г. се премества в Долна Митрополия.  В Божурище е училището за щурмани и свързочници, а в Ловеч и Горна Оряховица – за техници.  През 1959 г. всички български авиационни училища се обединяват в едно – Висше народно военновъздушно училище (ВНВВУ) „Г. Бенковски“.След 1990 г. ВНВВУ става висше военно въздушно училище.  От 1 септември 2002 ВВВУ „Г. Бенковски“ се преобразува във Факултет „Авиационен“ на Националния военен университет „Васил Левски“.   ", "date": "2019.04.02", "title": "Борисов: Няма логика от толкова пари за самолети, ако наземният състав не е подготвен (ВИДЕО) "}
{"url": "http://epicenter.bg/article/Elena-Yoncheva--Pravitelstvoto-na-Borisov-oblagodetelstva-opredeleni-firmi-/179133/2/0", "text": "Водачът на евролистата на БСП Елена Йончева и депутати от групата на левицата внесоха в Министерството на енергетиката искане за предоставяне на информация и документи относно концесията за добив на въглища от Пернишкия въглищен басейн.  \"Правителството на Бойко Борисов нарушава закона, облагодетелства определени фирми, които буквално унищожават българската земеделска земя. Хората от село Дивотино установяват, че нивите им ги няма.. Става дума за 200 декара обработваема земя\", заяви Елена Йончева пред журналисти. Установихме чудовищни закононарушения, продължи тя.  По думите й фирмата \"Министрой - мини открит въгледобив\" ЕАД, е извършвала незаконна дейност, при изтекла концесия още на 13 август 2014 г. „Според жителите на селото обаче дейността на фирмата не е прекратена. Добивът се извършвал според жителите на селото година след това. На практика незаконно е извършван добив в продължение на година и половина“, подчерта говорителят на БСП.   Йончева обърна внимание, че на 1 март 2016 г. концесията е подновена, но със задна дата. „Нещо, което противоречи на всякаква правна логика. Нещо повече - Министерският съвет на своето последно заседание по време на правителството на „Борисов“ 2 прехвърля правата на старата фирма към нова, каза още Йончева и уточни, че новата фирма е с капитал 2 лв. „Това, което е най-скандално, че прехвърлянето на правата на новата фирма става без конкурс“, допълни още водачът на листата на „БСП за България“ за евровота.  Новата фирма се казва \"Мининдъстри\" ЕОД. Общественият натиск е много голям. Работата на мината в момента е прекратена, след протести, но тази земя е унищожена, посочи още тя.  Кой носи персонална отговорност, попита Йончева.   Ще поискаме повече информация за случая в Дивотино и след това ще сезираме други отговорни органи, включително прокуратурата, каза заместник-председателят на ПГ на „БСП за България“ Крум Зарков.   По думите му случаят там е христоматиен пример за схемата, по която хора с пари помагат на една власт да се закрепи, за да върне след това услугата. „Тук става дума за озаконяване със задна дата на незаконно поведение от една страна и за позволяване на прехвърляне на фирма, която има огромни задължения към хазната.   Новата фирма, която е получила право на концесия е с 2 лв. капитал. Тя носи отговорност за тези два лева. Това е обяснението за цялата объркана политика на правителството по отношение на концесиите като цяло, на всички невероятни опити да се концесионира например летище „София“, цялата битка кой да отговаря за концесиите на морските плажове“, заяви Зарков.   Заместник-председателят на ПГ на „БСП за България“ посочи, че концесия в България се е превърнала в мръсна дума и в символ и синоним на грабеж. „За всичко това ще поискаме повече информация и след като се запознаем с нея, ще сезираме и други отговорни органи, в това число и прокуратурата. Много е вероятно да има данни за извършени престъпления“, допълни Зарков.      ", "date": "2019.04.02", "title": "Елена Йончева: Правителството на Борисов облагодетелства определени фирми!"}
{"url": "http://epicenter.bg/article/Anton-Todorov-razyasni-nachinite-za-protivodeystvie-na-falshivite-novini-pred-chlenove-i-simpatizanti-na/179135/2/0", "text": "Дискусия на тема “Фалшивите новини” с членове и симпатизанти на ГЕРБ се проведе в София, като неин специален гост бе политологът Антон Тодоров. В срещата взеха участие още народният представител Тома Биков и общинският съветник и координатор на ГЕРБ за столичния 25 МИР Татяна Георгиева, съобщиха от пресцентъра на партията.  Антон Тодоров разясни пред всички присъстващи начините за противодействие на фалшивите новини. Политологът обстоятелствено обясни технологията на фалшивите новини от създаването на сайт с невярна информация до натрупването на посетители на този сайт от нереални профили, създадени от ботове. Пред ГЕРБ-София политологът добави, че все още много хора не знаят, че могат да бъдат създавани неистински профили с фалшиви снимки, които генерират харесвания и коментари от нереални потребители. Той каза, че едно от решенията за борба с дезинформацията е да се създаде софтуер, който да подбира фалшивите профили. Антон Тодоров поясни как може да бъде различена фалшивата информация, като се открие първоизточникът и кой стои зад него.  По време на срещата депутатът Тома Биков посочи, че един от големите проблеми на фалшивите новини е, че те се разпространяват от институционализирани хора, депутати, кандидати за народни представители и др.  „Идеята на фалшивите, новини независимо дали се пускат от народни представители ,или сайтове, е да разрушат доверието в обществото, не само от страна на хората към институциите, но и между самите хора. Големият проблем за едно общество е кризата на доверието, а това да се подклажда е вече безотговорно“, подчерта Биков.  Според него едва ли в предстоящата кампания ще остане време да се говори за проблемите на Европа. „Всеки вижда какво се случва, когато нашите опоненти управляват. Те са объркани и заради тази обърканост водят страната към криза. Докато те се карат кой под какво име да се яви на изборите, ние от ГЕРБ подадохме ръка на СДС. Политиката събира хората, не ги разделя. Печели този, който може да събира, а не този който може да изважда“, каза още депутатът от ГЕРБ.  „Изборите са важни за управляващото мнозинство, важни са за това да имаме стабилно управление, което да се ползва с доверието на хората. Алтернативата на сегашното управление е хаос, безвластие и бързи печалби“, обясни Биков. По думите му целта на ПП ГЕРБ не е да руши, а да носи отговорност за управлението на страната. „Имаме силна европейска листа с водач Мария Габриел. Най-логичното нещо е една партия да сложи за водач на листата си най-влиятелния си човек в Европа. Това е европейски комисар с авторитет в Европа. А какво направиха БСП – в момента са си вложили цялата енергия да премахнат председателя на ПЕС Сергей Станишев от тяхната европейската листа“, отбеляза народният представител.  Пред симпатизантите на ГЕРБ Антон Тодоров с факти и документи обясни как са действали офшорните фирми с участието на Елена Йончева. Политологът подчерта, че като опонент на предстоящите избори ГЕРБ ще има човек с повдигнато обвинение за пране на пари в особено големи размери, който няма никакви познания по европейските въпроси.", "date": "2019.04.02", "title": "Антон Тодоров разясни начините за противодействие на фалшивите новини пред ГЕРБ-София"}
{"url": "http://epicenter.bg/article/Karakachanov--Vazstanovyavaneto-na-voennoto-uchilishte-v-Dolna-Mitropoliya-e-stapka-ikonomicheskoto-vazdiga/179136/2/0", "text": "Възстановяването на Военновъздушното училище в Долна Митрополия е стъпка към икономическото въздигане на Северна България. Това каза вицепремиерът и министър на отбраната Красимир Каракачанов при посещение във факултет „Авиационен“ на Националния военен университет „Васил Левски“, предаде репортер на Агенция „Фокус“. „Преди две години, като станах министър на отбраната, първия месец събирах информация какво трябва да се случи по отношение на образователното дело в армията. Едно от първите неща, с които ме занимаваха, беше старата идея за възстановяване на Военновъздушното училище в Долна Митрополия. Когато говорих тогава с премиера, той ми каза: „Действай“. Направихме работна група в Министерството на отбраната и резултатите днес са, че министър-председателят Бойко Борисов даде съответните инструкции да се пристъпи към действия за акредитиране и възстановяване на Военновъздушното училище“, заяви Каракачанов.   „Така че искам да благодаря на премиера и правителството, защото мога да кажа откровено като министър на отбраната – това, което ние сме поискали в последните две години, в огромната си част е осъществено. И това е не защото имаме някакви сложни отношения – напротив, отношенията са много приятелски. А защото и премиерът, и правителството имат ясното разбиране, че сложният свят, в който живеем, изисква модернизация на нашите въоръжени сили. Но едно от нещата, които е необходимо да бъдат свършени превантивно, е възстановяване на Военновъздушното училище. Това е една стъпка към въздигането на Северна България чисто икономически. Има и много други идеи“, каза още Каракачанов и посочи, че едно от предложенията на България към американците е да се направи център за обучение на пилоти.  ", "date": "2019.04.02", "title": "Каракачанов: Борисов ми каза \"Действай!\" за възстановяването на военното училище в Долна Митрополия!"}
{"url": "http://epicenter.bg/article/Turskoto-Vanshno--Dumite-na-Chavushoglu-sa-bili-pogreshno-prevedeni-i-izopacheni-v-balgarski-medii-/179138/2/0", "text": "\"На приятелството ни не може да бъде навредено с подобни игри. Смятаме, че злонамерени кръгове се опитват чрез публикации в българските медии да наранят турско-българското приятелство.\"   Това заяви говорителят на турското външно министерство Хами Аксой във връзка с изявления, които по думите му се приписват на турския външен министър Мевлют Чавушоглу по повод закона за вероизповеданията в България, съобщи информационната агенция Ихляс хабер ажансъ, цитирана от БТА.  Подчертавайки, че Турция поддържа много близки и добри отношения с България, говорителят на турското външно министерство заявява:  \"Сънародниците в България внасят специално допълнително значение на отношенията ни с България. Турция и България като две съседни, приятелски и съюзнически страни полагат грижи за ненамеса във вътрешните си работи. В същото време външните министри на двете страни осъществяват конструктивен и дружески диалог помежду си, провеждат консултации по много въпроси и това е напълно естествено. В този контекст наскоро нашият министър е споменал за разговор, който е провел преди време с българския външен министър във връзка с промените в приетия от българския парламент Закон за вероизповеданията и международните норми в това отношение, но    Дипломатическо напрежение между двете държави се появи, след като Чавушоглу инициира разговор с Екатерина Захариева по повод Закона за вероизповеденията и след това заяви в Турция, че се е намесил при приемането на поправките. Думите му дойдоха дни преди провеждането на местни избори в страната, на които управляващите загубиха контрола над големите градове и богатите провинции и предизвикаха реакция от София и демарш пред турския посланик.  След среднощен разговор в Букурещ с вицепрезидента на Турция Фуат Октай на 29 март премиерът Бойко Борисов така и не получи извинение или задоволително обяснение за думите на Чавушоглу. В интервю на 30 март пред Би Ти Ви Захариева обяви, че е ядосана, не само защото твърденията не отговарят на истината, но и защото провокиращи България изказвания не се правят за първи път от турски политици.  Тя все пак обяви, че за момента крайни мерки като прекъсване на дипломатическите отношения няма да се взимат. \"Да изчакаме да минат изборите и да видим дали няма да се извинят, това е най-лесното\", поясни Захариева. Тя поясни, че често говори с външния министър на Турция, но в нито един разговор не е останала с усещане, че й се оказва натиск. \"Ако той приема определен разговор за натиск, това е друг въпрос.\"   Хами Аксой подчертава, че приятелството между Турция и България е поставено върху здрави основи и не може да му бъде навредено с подобни игри.  ", "date": "2019.04.02", "title": "Турското Външно: Думите на Чавушоглу са били погрешно преведени и изопачени в български медии "}
{"url": "http://epicenter.bg/article/Lukarski--Al--Yordanov-edva-li-shte-razhozhda-belite-si-havlieni-chorapi-v-Strasburg-/179139/2/0", "text": "Като гледам листата на ГЕРБ, все повече ми изглежда, че “гражданската квота” на Цветанов, лицето Сашо Йорданов, няма да има удоволствието да разхожда белите си хавлиени чорапи и да упражнява руския си в Европарламента! Това написа на страницата си във Фейсбук бившият лидер на СДС Божидар Лукарски. \"След него в листата са доста по-разпознаваеми политически фигури като Лили Павлова и Ивелина Василева! Да не говорим, че всеки активен седесар би гласувал за главния си секретар Илия Лазаров, макар и последен в листата, отколкото за парашутиста на Цецо!\", казва той.  ГЕРБ и СДС се споразумяха да участват с единна листа на предстоящите европейски избори на 26 май. На 28 март бе съобщено, че бившият председател на парламента и посланик Александър Йорданов ще бъде водещият представител на СДС в листата на ГЕРБ за европейските избори. Той ще е поставен на 6-о място, което се смята за избираемо. Според премиерът Бойко Борисов това е знаков човек за СДС и кандидатите ще работят за всички кандидати и няма да допускат номерца с преференциите.", "date": "2019.04.02", "title": "Лукарски: Ал. Йорданов едва ли ще разхожда белите си хавлиени чорапи в Страсбург "}
{"url": "http://epicenter.bg/article/Ivan-Chenchev--V-GERB-taka-se-redyat-listite---koy-na-kogo-e-udoben-/179141/2/0", "text": "\"В ГЕРБ листи се редят с посочване, поставяне и вътрешни договорки\", заяви пред БСТВ депутатът от \"БСП за България\" Иван Ченчев.   По думите му, в тяхната листа са странни не само чуждите имена, а и това че министърът на европейското председателство е чак на седмо място. \"Това ли е тяхната оценка за председателството?\", попита социалистът.   По думите му е чудно и присъствието на Александър Йорданов в листите, дори преди Павлова, въпреки думите му към Борисов само от миналата година. \"Явно в ГЕРБ така се редят листи - посочване, поставяне, вътрешни договорки и това кой на кого е удобен\", коментира той.  Иван Ченчев заяви, че в последните скандали с апартаментите става въпрос за облагодетелстване на властта, което много дразни хората.  \"Сега, този същият човек, Цветанов ще агитира хората да гласуват за ГЕРБ. Как точно - от властта взимаш частен асансьор до мезонета и как гледаш хората в очите?\", попита социалистът. Според него това, че Цветанов ще участва в изборния процес като шеф на предизборния щаб на ГЕРБ, няма да помогне за честността на изборите. Той заяви готовността на БСП да се бори за провеждането на честни избори, за да може да бъде отчетен реалният глас на българските гласоподаватели.   Иван Ченчев подчерта, че за разлика от ГЕРБ, БСП е доказала в последните години, че когато каже нещо, не си сменя позицията няколко пъти след това и има силни послания.  \"Нашите позиции и сега са ясни. Имаме \"Визия за Европа\" и нашата листа ще защитава на първо място националните ни интереси\", обясни той. По думите му евродепутатите на левицата, водени от Елена Йончева, ще успеят да постигнат това. \"Елена е припозната като човек, който се бори с несправедливостта и вярваме, че ще пренесе това и на европейско ниво\", заключи Иван Ченчев.", "date": "2019.04.02", "title": "Иван Ченчев: В ГЕРБ така се редят листите - кой на кого е удобен "}
{"url": "http://epicenter.bg/article/Eva-Maydel--Postignahme-vazhni-rezultati-sreshtu-dvoynite-standarti/179143/2/0", "text": "„Забраняваме заблуждаващите търговски практики, както и подобряваме защитата на потребителите в електронната търговия. Продаването на стоки като идентични, когато имат различен състав ще бъде забранено.“, заяви българският евродепутат Ева Майдел (ГЕРБ/ЕНП) след вота по тристранното споразумение върху ревизията на директивите за защита на потребителите в Комисията по вътрешен пазар.  „Търговците повече няма да могат да заблуждават потребителите в качеството или идентичността на дадена стока. Например, ако портокалов сок на марката Х от Испания и портокалов сок на същата марка от Гърция имат разлики в състава, които не се дължат на национално законодателство, то продуктът не може да бъде продаван като идентичен и да заблуждава потребителите. Търговците ще са задължени да предоставят ясна и адекватна информация за даден продукт, било то на опаковката или при рекламите.“ допълни Майдел.  Освен проблемите с двойното качество продукти, ревизията на потребителското законодателство разрешава проблеми при онлайн търговията и внася допълнителна прозрачност при класирането на резултатите. Например, големи онлайн платформи за продажби на билети, стоки и услуги (напр. Amazon, eBay, AirBnb, Skyscanner) ще трябва да разкрият основните параметри, определящи как се класират офертите, получени при търсене - например, защо потребителят вижда офертата от „хотел 1“ съответно като първи резултат.  Ако търговец бъде уличен в нелоялна търговска практика, санкциите варират между максимална сума в размер на два милиона евро в случаите, когато няма информация за оборота, или 4% от годишния оборот на търговеца през предходната финансова година в съответната държава, където има нарушение.  Предстои потвърждаване на споразумението в пленарна зала, след което се преминава към прилагане на Директивите в националното законодателство на държавите членки.  ", "date": "2019.04.02", "title": "Ева Майдел: Постигнахме важни резултати срещу двойните стандарти!"}
{"url": "http://epicenter.bg/article/Nad-9-5-mln--lv--se-investirat-v-obrazovatelna-infrastruktura-v-oblast-Dobrich/179144/2/0", "text": "Общата сума за ремонтните дейности на образователна инфраструктура в област Добрич за програмния период 2014-2020 г. е на стойност 9 586 973,17 лв. По ОП “Региони в растеж” и Програмата за развитие на селските райони ще бъдат извършени ремонти, оборудване и обзавеждане на 6 училища и 2 детски градини. Това стана ясно по време на проведения в Добрич граждански диалог „Европа в нашия дом” на тема образование. Във форума участие взеха министърът на образованието и науката Красимир Вълчев, Таня Петрова от Комисията по образованието и науката, народните представители вицеадмирал Пламен Манушев и Даниела Димитрова.  Именно образованието бе в основата на политическата програма, с която ГЕРБ се яви на парламентарните избори през 2017 година, припомни вицеадмирал Пламен Манушев. Целта на платформата за граждански диалог „Европа в нашия дом е да се дискутират регионални и национални политики в сферата на образованието и европейската солидарност, благодарение на която се реализират значими инфраструктурни проекти в различни населени места. Чрез образованието в най-голяма степен можем да водим смислен разговор за нашето бъдеще, посочи министър Вълчев. Той информира за трите национални проекта, които стартира МОН по ОП „Наука и образование за интелигентен растеж”. Единият е продължение на проекта „Твоят час” в частта дейности за преодоляване на образователни трудности. Другият е допълнително обучение по български език в детските градини. „Образование на бъдещето” е проект, по който ще се финансират дейности по интереси в областта на дигиталната креативност от първи клас. По нея ще бъде изграден и т.нар. отворен облак – платформа с безплатно образователно съдържание. „Идеята е да имаме собствена платформа с безплатни ресурси, създадена предимно от учители. Учебникът все по-малко ще бъде единствен източник на информация”, посочи министър Вълчев. Той съобщи, че през миналата седмица националните програми бяха приети от Министерски съвет. „Нашата политика ще бъде да насърчаваме културата за иновации с всички инструменти, не самоцелни иновации, а ползотворни”, посочи министър Красимир Вълчев. В рамките на 44-ото Народно събрание бяха направени изменения в Закона за развитие на академичната общност и в Закона за висшето образование, посочи Таня Петрова. Тя съобщи, че предстои още тази седмица да влезе на първо четене изменение в Закона за социалното осигуряване, което е свързано с учениците, които не посещават редовно детските градини и училищата. Този законопроект предвижда при отсъствието три дни в месеца по неуважителни причини в заведенията за предучилищно образование и при отсъствие 5 учебни часа неизвинени в рамките на един месец се спират семейните помощи за деца за срок от една година. Друга промяна е свързана с помощта от 250 лева, която получават първокласниците. Тя вече ще се получава на две части – в началото на учебната година и в началото на втория учебен срок, каза Таня Петрова. Очакваме тези поправки да въведат ред по отношение на безотговорните родители, посочи още тя. При голям интерес от страна на директори и учители на детски градини и училища от област Добрич премина срещата. Министър Вълчев даде отговор на многобройните въпроси, зададени към него. Направени бяха и много предложения.", "date": "2019.04.02", "title": "Над 9,5 млн. лв. се инвестират в образователна инфраструктура в област Добрич"}
{"url": "http://epicenter.bg/article/Registratsiyata-v-TsIK-za-uchastie-v-evroizborite-zapochva-na-5-april-/179148/2/0", "text": "Регистрацията на инициативните комитети в Централната избирателна комисия за участие в изборите за членове на Европейския парламент на 26 май ще започне на 5 април, както за партиите и коалициите, така и за инициативните комитети. Тя ще продължи съответно до 10 април за партиите и коалициите и до 15 април за инициативните комитети. Това реши ЦИК, предава БНР.  Предложението за началната дата - 5 април, бе аргументирано от Ивайло Ивков.  \"Партиите, особено партиите, които участват непрекъснато в избори и имат представители в парламента, това са едни тежки централи, с много хора, с много масиви от свои поддръжници и събират доста по-лесно подписите, докато един инициативен комитет, който се създава сега от няколко човека, трябва да събере 2500 подписа. Така че според мен законодателят е взел предвид да има равнопоставеност, давайки този по-дълъг срок\", коментира Ивков.  Друг член на ЦИК - Георги Баханов, направи друго предложение, а именно началната дата за регистрация на комитетите да е 10 април.  \"Логиката ми е, че за партиите срокът е 5 дни, тоест от 5-и април приехме вчера, че започва и до 10-и приключва. След това да има равнопоставеност между кандидатите, така че след регистрация на партиите, от 10-ти да започне регистрацията на Инициативните комитети, до 15-и\", коментира Баханов.  За участие в изборите на 26 май партиите и коалициите внасят безлихвен депозит в размер на 2500 лева, а Инициативните комитети - 100 лева по сметка на Централната избирателна комисия в Българска народна банка.  ", "date": "2019.04.02", "title": "Регистрацията в ЦИК за участие в евроизборите започва на 5 април "}
{"url": "http://epicenter.bg/article/Mladi-sotsialisti-pusnaha-vav-vazduha-baloni-s-40-lazhi-na-GERB-po-povod-1-i-april/179150/2/0", "text": "Млади социалисти пуснаха във въздуха 40 сини и сиви балона с лъжи на ГЕРБ снощи в столичния парк \"Възраждане\". Инициативата им под името \"Обещания като балони, лъжи за милиони\" беше по повод 1-и април - Деня на лъжата. Събитието беше организирано от Младежкото обединение на БСП в район \"Възраждане\".  \"Балоните бяха в синьо и сиво, като цветовете на ГЕРБ, а листчетата с лъжите - в синьо и жълто, като знамето на Европейския съюз, обясни председателят на Младежкото обединение на БСП в район \"Възраждане\" Александър Димитров. - Посланието ни беше свързано с отлитащите европейски мечти на ГЕРБ. Преди години беше модерно мотото \"45 години стигат!\", а ние сега казваме: \"40 лъжи на ГЕРБ ни стигат!\" Радвам се, че спонтанно към нашето събитие се присъединиха и граждани, на които им стана интересно\".  Младите социалисти обясниха, че балоните са символ на кухите и изпразнени от съдържание обещания на ГЕРБ. \"Видимите им резултати вече са ясни на всички, лъжите - също, коментира Александър Димитров. - Отлитащите в небето балони с лъжи ни създадоха усещане за отиващото си управление на ГЕРБ. Лъжите отлетяха бързо - така, както и бяха изричани. Но няма толкова бързо и лесно да ги забравим. Очевидно е, че нетърпимостта на гражданите към тези лъжи става все по-голяма. Въпреки че нашата инициатива беше по повод Деня на лъжата и шегата, съвсем не на шега се обединихме около мнението, че е време управляващите от ГЕРБ да \"отлетят\" от кормилото на държавата\".  ", "date": "2019.04.02", "title": "Млади социалисти пуснаха във въздуха балони с 40 лъжи на ГЕРБ по повод 1-и април"}
{"url": "http://epicenter.bg/article/Elena-Yoncheva-vnasya-iskane-v-Ministerstvoto-na-energetikata/179109/2/0", "text": "От 11:00 часа водачът на листата на \"БСП за България\" за европейските избори и говорител на ПГ на \"БСП за България\" Елена Йончева и депутати от групата на левицата ще внесат в Министерството на енергетиката (ул. \"Триадица\" 8) искане за предоставяне на информация и документи относно концесията за добив на въглища от Пернишкия въглищен басейн.  Това съобщиха от пресцентъра на Националния съвет на БСП. От партията припомнят, че жителите на село Дивотино и собственици на земи протестират срещу заграбването на нивите им.", "date": "2019.04.02", "title": "Елена Йончева внася искане в Министерството на енергетиката"}
{"url": "http://epicenter.bg/article/Prof--Vladimir-Chukov--Erdogan-specheli--no-se-oformya-trend-sreshtu-nego/179113/2/0", "text": "Кандидатът за кмет на Истанбул от опозиционната Народнорепубликанска партия (НРП) Екрем Имамоглу е ужасът за президента Реджеп Ердоган, защото той вижда в него реплика на себе си, своя гробокопач, каза в сутрешния блок на Нова телевизия анализаторът проф. Владимир Чуков. Той коментира резултатите от местните избори в Турция, според които партията на президента Ердоган губи седемте най-големи градове. Истанбул, който произвежда 31% от БВП на Турция, е сред тях, макар че още няма окончателни официални резултати. „Партията и коалицията на Ердоган се оказват победители на изборите в Турция. Тук обаче има едно голямо „но”- оформя се един тренд, който очевидно не е в негова полза. Големите градове един след друг започнаха да падат. Това са големите градове покрай крайбрежието – Истанбул, Анкара, Измир, Адана, Мерсин. Моето лично усещане ще е, че голямата битка ще е за Истанбул. Той произвежда 31% от БВП на Турция. Истанбул е градът, който инкубира силния човек на Турция”, коментира в студиото на „Здравей, България” арабистът проф. Владимир Чуков. И припомни, че Партията на справедливостта и развитието е признала поражението си в столицата Анкара, но се готви да оспори вота в Истанбул. „Аргументите на управляващите са, че разликата е малко повече от 20 000 гласа, но невалидните бюлетини са над 300 000. Аргументите на опозицията пък са, че преди 5 години невалидните бюлетини са над половин милион. Тогава ЦИК не се намеси. Вероятно, на фона на всичко това, което става в Турция, се очаква ЦИК да не се намеси в полза на Бинали Йълдъръм. Това е големият проблем”, каза проф. Чуков.   Проф. Чуков отбеляза, че при победа в Истанбул, след четири години кемалистът Имамоглу може да победи Ердоган в национални избори. Така се е случило със самия Ердоган, чиято стремителна политическа кариера тръгва от кметския стол в мегаполиса. Преди четвърт век стремителната кариера на Ердоган започва от Истанбул, когато той побеждава на местните избори кандидата на кемалистите. Четири години са достатъчни Имамоглу да набере такава енергия, че да победи непобедимия в момента Ердоган, смята Владимир Чуков.   \"За мен Реджеп Ердоган вижда в новия кмет на Истанбул - Екрем Имамоглу, копие на себе си и явно го е страх. Залогът за града е много голям. Ердоган може да си отгледа собствения гробокопач и ще натиска с всички средства Екрем Имамоглу да не бъде допуснат до кметския пост. Надявам се, че ЦИК няма да се подаде на този натиск. От изборите стана ясно още, че кюрдите масово са гласували за опозицията\", добави той.  Кандидатът на кемалистите за Истанбул е млад човек, роден е през 1970 г., завършил е същата специалност като президента Ердоган - бизнесадминистрация.   Ердоган спечели изборите с 51%, но се оформя тренд срещу него, обобщава анализаторът.   Проф. Чуков отговори и на въпроса дали ЦИК ще се намеси в Истанбул, защото управляващите вече заявиха, че ще оспорят вота в мегаполиса. ЦИК едва ли ще се намеси в най-големия град, въпреки 300 000 невалидни бюлетини, защото на предишния вот те са били над половин милион, смята проф. Чуков. Според него ЦИК няма да се поддаде на натиска.   \"За България ще е по-добре да има промяна в курса на Турция. Трябва да кажем много ясно на нашите съседи, че ние сме европейска държава и по никакъв начин не допускаме намеса във вътрешните ни работи. За мен трябва да покажем на Чавушоглу, че не е желан в България докато не се извини. Трябват повече действия вместо думи\", коментира Владимир Чуков изказването на турския външен министър.   Водещият Виктор Николаев попита вярно ли е, че Дианетът, турската агенция по вероизповеданията, има бюджет пет пъти по-голям от този на разузнаването. \"Бюджетът им е над 2 млрд. долара, изобщо не може да се сравнява с която и да е институция в България\", отговори Владимир Чуков. И отбеляза, че Дианетът изпълнява паралелна на разузнаването дейност. \"Как мислите, че става ловенето на гюленисти?! Откъде става? Естествено, че през имамите\", каза още Чуков.   В самото Главно мюфтийство има човек от посолството, до всеки районен мюфтия има човек от Дианета, продължи професорът. Според него така Турция насочва дейността на съответното вероизповедание в посока, която й е изгодна. \"Да не се заблуждаваме, учебната програма на Висшия ислямски институт е направена от Дианета - това, което учи нашият клир. Връзката трябва рано или късно да се прекъсне. Текстът, който се появи в закона за вероизповеданията не допринася за това\", каза още Владимир Чуков. Но каза и, че не счита, че има български политик, който би откликнал на това, което е заявил Чавушоглу.   Много ясно трябва да бъде казано на нашите съседи, че ние сме европейска държава, която отстоява принципите на добросъседството, категоричен е експертът. На Чавушоглу, който е външен министър, трябва да му бъде казано много ясно, че не е добре дошъл в България, докато не се извини.      ", "date": "2019.04.02", "title": "Проф. Владимир Чуков: Ердоган се страхува от победителя в Истанбул, защото вижда своя гробокопач!"}
{"url": "http://epicenter.bg/article/Yonko-Ivanov-za-voynata-na-patya--Politsiyata-e-dlazhnik-na-obshtestvoto/179115/2/0", "text": "С какво акцията срещу високата скорост ще доведе до намаляване броя на загиналите по пътищата? Това попита в сутрешния блок на БНТ Йонко Иванов, председател на Съюза на преподавателите по авто-мото подготовка. Според него са нужни промени в провеждането на курсовете, но и по-добър анализ на рисковете по пътищата.   Йонко Иванов попита риторично кога ще има акция „Ремонти”, акция „Маркировки”, акция „Пътни знаци”. По думите му полицията е длъжник на обществото.   Иванов каза още, че няма звено, което да направи пътен анализ. Ще има промени в провеждането на курсовете за шофиране, да бъдат дадени повече часове в магистрала, междуградски пътища, шофиране в тапа. Много неща в изпитите са си изживели времето, каза още Йонко Иванов, който призова полицията да предостави на автоинструкторите информация за това кои точно са рисковите места в страната.   „95% от вината на пътя е на водачите на автомобилите. Но никой не подчертава вината и на състоянието на пътя. Няма кой да направи тази експертиза”, каза още той.   „Създаде се работна група, която да промени въпросите на изпитните тестове за шофьорска книжка”, допълни Иванов.   „Целта е да направим нова философия, така че въпросите на изпита да са свързани с пътната безопасност. Целта вече не е да се дават повече учебни часове, а по-качествени. Ще бъде премахнат вътрешният изпит и злонамерените фирми ще спрат да дават по-евтини изпити”, завърши Йонко Иванов. ", "date": "2019.04.02", "title": "Йонко Иванов за войната на пътя: Полицията е длъжник на обществото"}
{"url": "http://epicenter.bg/article/Vezhdi-Rashidov-sas-spetsialna-nagrada-ot-Armeniya/179116/2/0", "text": "Церемонията по връчването на наградата в 11 часа в посолството на Армения в София (ул. „Загоричане” №3). Вежди Рашидов е единственият българин, който е почетен гражданин на Армения – признание, което е получил преди години заради дарението си от 60 хиляди долара, направено веднага след земетресението на 7 декември 1988 г. за разрушения град Спитак.", "date": "2019.04.02", "title": "Вежди Рашидов със специална награда от Армения"}
{"url": "http://epicenter.bg/article/Oshte-po-moshtna-aktsiya-sreshtu-previshenata-skorost-dnes---KAT-vadi-vsichko-nalichno-na-patya-/179119/2/0", "text": "Пътна полиция започва още една акция срещу превишената скорост. Тя е под наименованието \"24 часа скорост\" – ще трае от 6 часа сутринта на 2 април до 6 часа сутринта на 3 април. При нея в рамките на едно денонощие ще има изключително интензивни проверки за скорост.   Всички шофьори ще бъдат следени за превишена скорост в рамките на цялата страна. Колите няма да бъдат спирани за проверка, а ще бъдат заснемани с камери. За целта по пътищата в страната са разположени всички налични мобилни и стационарни камери на пътната полиция. При установяване на нарушения на виновните ще бъдат налагани и санкции. Акцията съвпада с друга операция \"скорост\", която вече започна от 1 април и ще продължи до 7-и, по линия на Европейската мрежа на службите на Пътна полиция TISPOL.   \"Операцията ще се проведе на територията на целия Европейски съюз, като ще премине на два етапа.    Всички камери, с които разполага Пътна полиция за установяване на превишена скорост, ще бъдат използвани, както мобилни, така и стационарни\", коментира инспектор Илия Георгиев от Пътна полиция.     \"Скоростта ще бъде установявана с технически средства, ще бъдат издавани електронни фишове\", обяви шефът Рапчев, като уточни, че ще се правят изключения за шофьорите, които превишават скоростта с над 50 км/ч в населено място – те ще бъдат спирани и директно ще им бъде отнемана шофьорската книжка и издавана съответната глоба.     \"Идеята е да се привлече вниманието на обществеността, че скоростта е проблем и чрез тази акция да намалим общата скорост, а не да установим повече нарушения\", допълни Рапчев.   Източник: Канал 3  ", "date": "2019.04.02", "title": "Още по-мощна акция срещу превишената скорост днес - КАТ вади всичко налично на пътя "}
{"url": "http://epicenter.bg/article/Ekaterina-Zaharieva-zaminava-na-poseshtenie-v-SASht-/179120/2/0", "text": "Вицепремиерът и министър на външните работи Екатерина Захариева заминава на посещение в САЩ. Това съобщиха от пресцентъра на Министерството на външните работи. Освен че ще проведе двустранни срещи, тя ще участва в среща на министрите на външните работи от НАТО.  Първите дипломати на страните-членки от Алианса ще се съберат на 3 - 4 април 2019 г. на форум във Вашингтон, на който ще бъде отбелязана и 70-ата годишнина от създаването на НАТО. Ще бъдат обсъдени конкретни актуални теми от сигурността, сред които състоянието на сигурността в Черно море, отношенията с Русия и съдбата на Договора за унищожаване на ракетите с малък и среден обсег, нетрадиционните предизвикателства като хибридни и кибер-войни, ролята на НАТО в борбата с тероризма.  Срещата на външните министри от НАТО ще бъде председателствана от генералния секретар на алианса Йенс Столтенберг, а домакин на събитието е държавният секретар на САЩ Майкъл Помпео. На срещата ще участва и Република Северна Македония.  Програмата на посещението на министър Захариева предвижда и двустранни срещи във Вашингтон с Питър Наваро, специален помощник на президента на САЩ и директор на Офиса по въпросите на търговията и индустрията, с главния прокурор и секретар по правосъдието Уилям Бар, с председателя на Комисията по вътрешни работи в Сената Рон Джонсън и с Майкъл Маккол, заместник-председател на Комисията по външни работи в Камарата на представителите на Конгреса.  ", "date": "2019.04.02", "title": "Екатерина Захариева заминава на посещение в САЩ "}
{"url": "http://epicenter.bg/article/NSO-pazi-shefa-na-KPKONPI--poluchil-zaplahi-/179122/2/0", "text": "Пламен Георгиев вече е пазен от НСО, заради отправени заплахи към него, съобщи самият шеф на КПКОНПИ пред медиите. И уточни, че първо получил заплахата, а след нея вече били подети и медийните атаки.  \"Първо беше една заплаха, която получих съвсем официално и която от други органи беше оценена като сериозна, след което получих охрана от НСО. След тази заплаха вече започнаха медийните атаки, което беше съвсем очаквано\", разкри Пламен Георгиев.  По неофициална информация на Канал 3 Георгиев е пазен от гардовете на НСО от около един месец, тоест преди Апартаментгейт.  Той нарече атаката към него за жилището му компроматна война и визира олигарсите, чиито незаконно придобити средства и имущество е погнала комисията.  \"Атаките срещу мен идват от един и същи център - недоволните олигарси, които са недоволни от борбата с корупцията\", визира той капиталци и тартора им Иво Прокопиев.  \"Единственият човек, който публично излезе пред медиите и си публикува нотариалните актове, съм аз. Повече с тези компроматни глупости аз няма да се занимавам\", отсече Георгиев на поредицата въпроси за терасата на неговото жилище.  \"Очевидно е, че това е абсолютна компроматна атака и е видно кой я прави. Има хора с медии олигарси, на които ние запорирахме имущество, които имат 198 милиона причини да водят тази компроматна война\", категоричен е Георгиев.  \"Нещата са ясни, има хора, които на двайсет и няколко години в едни смутни времена са придобили първия си милион, за съжаление незаконно\", визира Прокопиев шфът на КПКОНПИ, като добави в списъка и останалите олигарси, които е погнала комисията. \"Всички тези хора се борят персонално срещу мен, защото не им харесва това. Аз няма да се обяснявам, нека тези хора, които имат незаконни средства, те да се обясняват\", апелира той.  \"Простичка е истината - тези хора не им харесва. Оцени се от международните партньори, че има ефективна борба с корупцията. Ако това не им харесва, нито ще ме разколебаят, нито ще ме отклонят\", закани се Георгиев.  Той директно обвини някои медии, че обслужват нечии интереси и заяви, че няма нищо против и той да бъде проверен от КПКОНПИ.  \"Защо досега никой не подаде сигнал да се направи проверка?\", попита той в отговор на въпроса за проверка на него самия.  Шефът на КПКОНПИ уточни още докъде е стигнала проверката по сагата с апартаментите на фигури от ГЕРБ и фирма \"Артекс\". \"Дотук сме установили нотариуса, всички сделки са изповядвани при един и същи нотариус, това ни направи впечатление\", разкри Георгиев.  Георгиев съобщи, че предстои комисията да вика за обяснения и няколко зам.-министри и министри във връзка с казуса с небостъргача на същата компания, чийто строеж кметът на София Йорданкова Фандъкова поиска да бъде спрян. \"Установихме и действия на министри и зам.-министри, които са давали едни становища, които ние сме установили\", уточни Георгиев. ", "date": "2019.04.02", "title": "НСО пази шефа на КПКОНПИ: Атаките идват от олигарси с медии, чието имущество е запорирано!"}
{"url": "http://epicenter.bg/article/D-r-Kaloyan-Metodiev--Mariya-Gabriel-shte-byaga-ot-debat-s-Elena-Yoncheva-/179124/2/0", "text": "Водачите на листите на БСП и ГЕРБ са различни типажи. При Елена Йончева и Мария Габриел няма чиста политика – при едната водещо е журналистическото, а при другата – чиновническото. Това каза за сутрешния блок „Добро утро, България“ на Радио „Фокус“ политологът Калоян Методиев. Теренът, на който двете ще се сблъскат, е политически и ще бъде интересно, смята той.  „Водачът на листата на ГЕРБ е брюкселски парекселанс, по-обран типаж, статичен, сух; докато другият е журналист, и то разследващ, със сериозна захапка и преследване на цел, с динамика,“ коментира политологът.  Според Калоян Методиев еврокомисарят Мария Габриел ще бяга от директна конфронтация или влизане в дебат с Елена Йончева, защото брюкселският модел говорене изключва всякакви дебати и взимане на страни, което ще направи участието на Мария Габриел, в какъвто и да е формат с Елена Йончева доста некомфортно. Ще се бяга по тази линия, за да се избегнат дебатите от типа - „Цецка Цачева – Румен Радев“, допълни политологът.  България трябва да участва в големия разговор за подобряване на собственото си положение, преди да дебатира пътя на ЕС, каза още Калоян Методиев.  Страната ни е затънала на последното място в съюза както по всички показатели, така и заради темата с корупцията, която изби на повърхността преди две седмици. По думите му до изборите ще се наблюдават все повече катаклизми и последващи вълни, предизвикани от „апартаментгейт“.  „Сагата с имотите на управляващите е част от един оздравителен процес в държавата. Няма как да лекуваме заболяването, без да знаем точната му степен, но очевидно нещата достигат чудовищни размери с политическата и съдебната корупция, и злоупотребите с власт. За да участва в големия разговор за ЕС, България първо трябва да оправи себе си\", коментира политологът.  \"Когато си в такова положение, не можеш да задаваш дневен ред, да участваш наравно в дебата и да те взимат насериозно. Функцията на международното положение е следствие от вътрешната тежест, от това какво представлява страната отвътре. В момента всички виждат как изглежда България отвътре, отвън също се забелязва, защото нещата добиха своята публичност и няма как да бъдат скрити“, обясни Калоян Методиев.  Той коментира и сблъсъка на двете визии, доминиращи европейската политика. Линията „Макрон“ търси модели, но не е ясно до къде ще стигне. Според политолога линията „Орбан“ влиза в криза, бележи спад и вероятно няма да реализира нещо значимо на европейските избори.   Ще има печеливши партии от ниската избирателна активност на предстоящият евровот, която предвиждат последните социологически проучвания, каза още за радио „Фокус“ Калоян Методиев. Той уточни, че печеливши могат да бъдат основно формации с твърди ядра и допълни, че ГЕРБ има нужда от ниска избирателна активност, за да може да мобилизира машината и чрез нея да индексира изборна победа. Според Методиев ДПС също има нужда от ниска избирателна активност, защото там има твърдо ядро, етнически вот, който излиза стройно. Очевидно БСП в този случай няма никаква нужда от ниска избирателна активност и ще се стреми към максимална избирателна активност. Същото ще гонят и от „Да, България“ или „Демократична България“, каза още политологът. А патриотите – те нямат нужда от нищо вече, допълни политологът.  ", "date": "2019.04.02", "title": "Д-р Калоян Методиев: Мария Габриел ще бяга от директен дебат с Елена Йончева "}
{"url": "http://epicenter.bg/article/Maya-Manolova-i-KNSB-iskat-sreshta-s-TsIK-zaradi-prechkite-za-glasuvane-pred-horata-s-uvrezhdaniya/179151/2/0", "text": "КНСБ и Омбудсманът на Република България Мая Манолова искат среща с ЦИК заради предстоящите европейски избори и пречките за гласуване пред хората с увреждания.  Поводът е приет преди дни доклад на Европейския икономически и социален комитет (ЕИСК) - https://www.eesc.europa.eu/sites/default/files/files/qe-02-19-153-bg-n.pdf.   Според заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат специфичните потребности на хората с увреждания. Това заключение важи още по-силно за България, която въпреки напредъка през последните години, все още поставя бариери пред вота на хиляди български граждани, които са с увреждания, пише в писмото на КНСБ и Омбудсмана до ръководството на ЦИК. След срещи с най-големите организации на хората с увреждания, двете организации са готови със серия от предложения, които да гарантират свободното право на гласуване на тези български граждани.  За разговора с ЦИК са поканени представители на най-големите организации на хората с увреждания в България и представители на Агенцията на ЕС за основните права (FRA). Ще участват президентът на КНСБ Пламен Димитров и Омбудсманът Мая Манолова.  ", "date": "2019.04.02", "title": "Мая Манолова и КНСБ искат среща с ЦИК заради пречките за гласуване пред хората с увреждания"}
{"url": "http://epicenter.bg/article/Vezhdi-Rashidov--Nosya-Armeniya-v-sartseto-si-/179160/2/0", "text": "„Трийсет години след катастрофалното земетресение в град Спитак аз нося в сърцето си Армения с нейния горд народ, с нейната воля да преодолее трагедията и да продължи напред. Щастлив съм, че съм успял да помогна и аз на тази страна.”   Това каза председателят на парламентарната Комисия по културата и медиите Вежди Рашидов днес на церемонията, на която посланикът на Армения Н.Пр. Армен Саргсян му връчи специален сертификат заради изключителната помощ, която той е оказал на Армения в онзи така труден момент след земетресението на 7 декември 1988 година. Вежди Рашидов, който е почетен гражданин на Армения, дойде за церемонията в посолството със златния орден за заслуги в областта на културата, който му беше връчен през 2012 година в Ереван.  Той разказа историята на дарението от 60 хиляди долара, което заедно със своя приятел – големия художник Георги Трифонов правят на Армения след унищожителното земетресение, взело 25 хиляди жертви.   „Двамата пътувахме за откриване на наша изложба в Академията Лалит Кала в Индия през Москва и на летището в руската столица чухме страшната новина за трагедията, взела толкова много жертви в Спитак и други градове, сринала цяло училище с двеста деца вътре и потопила в скръб цяла Армения.   Спонтанно решихме, че всички пари от продажбите на творбите ще дарим за Армения. Предстоеше ни още една изложба в Париж, а след това външното министерство в Москва ни покани за друга изложба и откупи наши творби.   И така се събраха 60 хиляди долара, които дарихме. Шест седмици след трагедията бяхме в най-пострадалия град - Спитак. Никога няма да забравя две неща от този ден – масовите гробове на хилядите жертви и децата, останали сираци, които ни наобиколиха и ни прегръщаха.   Инстиктивно бръкнах в джоба си да им дам пари, но тези деца не искаха пари – те искаха човешка нежност. Никога няма да забравя този момент. Тогава ни удостоиха със званието почетен гражданин на Армения и приех признанието с голямо вълнение.” Посланик Саргсян заяви, че Армения има в лицето на Вежди Рашидов голям приятел. „Вие двамата с Георги Трифонов се притекохте на помощ първи и в много труден момент, а България и българските спасители от Червения кръст се отзоваха веднага за спасителните акции в Армения, точно българи извадиха живи изпод развалините пострадали хора и те са живи и до днес.   Десетки български граждани тогава направиха и парични дарения” , каза Армен Саргсян. Армения и до днес пази спомена за всички, които са й помогнали в този толкова труден момент.", "date": "2019.04.02", "title": "Вежди Рашидов: Нося Армения в сърцето си!"}
{"url": "http://epicenter.bg/article/Stana-yasno-koy-shte-vodi-listata-na--quot-Dvizhenie-21-quot--za-evroizborite/179161/2/0", "text": "Заместник-председателят на партия „Движение 21“ Данаил Георгиев ще оглави листата ѝ за европейските избори на 26 май.  В интервю за БНР той коментира, че и останалите имена в листата са ясни, но подредбата ще бъде утвърдена окончателно в началото на следващата седмица. „Движение 21“ ще участва, за да представи на първо място идеите си за развитие на Европейския съюз. Ще се застъпва за развитие и за запазване на привлекателността на модела на Европейския съюз. В никакъв случай няма да залагаме на евроскептицизма. В същото време ясно ще заявим, че има нужда от промяна и от нови лидери в ЕС, нова визия за развитие на ЕС.  Хората в партията са решили, че е е по-уместно тя да се яви самостоятелно на евровота, допълни Георгиев. „Участието в избори е необходимо не само и единствено за да реализираш мандат. Това е добра възможност да се опитаме да убедим хората, че нашата платформа и нашата програма е най-подходяща и уместна за развитието на ЕС и също така да се опитаме да ги привлечем за лицата, които предлагаме, а пък мандатът може да дойде изненадващо. Това, което се случва в момента, е едно съвсем разбираемо следствие от модела, по който хората в ГЕРБ възприемат участието си във властта - като единствено и само средство за облагодетелстване, било то лично или на партията си или на бизнес група, която ги подкрепя“, заяви Георгиев по повод актуалните вътрешнополитически скандали.  „Не смятаме, че алтернативата трябва да се търси в този фалшиво натрапван двуполюсен модел между ГЕРБ и БСП, защото не би следвало да очакваме нещо положително както от управление на ГЕРБ, така и от управление на БСП, поне в тази си форма и с това ръководство“, допълни той.", "date": "2019.04.02", "title": "Стана ясно кой ще води листата на \"Движение 21\" за евроизборите - Данаил Георгиев "}
{"url": "http://epicenter.bg/article/Yunker--Deyvid-Kameran-e-edin-ot-nay-golemite-razrushiteli-na-nasheto-vreme-/179149/7/0", "text": "Дейвид Камерън е един от най-големите разрушители в днешно време, смята председателят на Европейската комисия Жан-Клод Юнкер, който заяви, че бившият британски премиер е забранил на ЕК да играе роля в кампанията за референдума за Брекзит, предава БНР.  В изказване пред регионалния парламент в германската провинция Саарланд Юнкер аргументира с факта, че ако Комисията е участвала в разяснителната кампания преди вота, на който британците поискаха да излязат от Евросъюза, още тогава са щели да отговорят на много от въпросите, които се задават сега.  Юнкер уточни, че Камерън е забранил намесата на Европейската комисия с мотива, че институцията е дори по-непопулярна във Великобритания, отколкото в други страни от ЕС.  ", "date": "2019.04.02", "title": "Юнкер: Дейвид Камерън е един от най-големите разрушители на нашето време "}
{"url": "http://epicenter.bg/article/ES-naredi-na-Velikobritaniya-da-vazstanovi-nezakonnata-darzhavna-pomosht-za-multinatsionalni-kompanii-/179153/7/0", "text": "Антимонополният орган на Европейския съюз определи като „незаконни“ данъчните облекчения, които Великобритания е предоставила на мултинационални компании, съгласно правилата за държавна помощ, предава AFP, цитирана от \"Фокус\".  Европейската комисия не представи никакви данни за размера на средствата, които трябва да бъдат възстановени от Лондон, нито за участващите компании, но заяви, че Обединеното кралство „неправомерно освобождава някои мултинационални групи“ от данъчните правила.  „Това е незаконно съгласно правилата на ЕС за държавните помощи. Великобритания сега трябва да си възстанови ненужните данъчни облекчения\", подчерта в изявление европейският комисар по конкуренцията Маргрете Вестагер.  ", "date": "2019.04.02", "title": "ЕС нареди на Великобритания да възстанови незаконната държавна помощ за мултинационални компании "}
{"url": "http://epicenter.bg/article/Binali-Yaldaram--Az-sam-kmetat-na-Istanbul-/179158/7/0", "text": "Аз победих на изборите и аз съм кметът на Истанбул, заяви бившият турски премиер Бинали Йълдъръм, предаде Би Би Си, цитирана от Новини.бг.  Кандидатът за управител на най-големия град в страната е заявил, че няма да признае резултатите от вота. \"Жителите на Истанбул гласуваха за Партията на справедливостта и развитието (ПСР), за нашия държавен глава Реджеп Ердоган и за мен. Ние получихме мнозинство в 24 от 39 района на града и смятаме да обжалваме резултатите\", е заявил Йълдъръм след загубата от претендента на основната опозиционна сила Народнорепубликанската партия (НРП) Екрем Имамоглу.  Турските граждани на 31 март гласуваха за местни органи на властта. Вчера Централната избирателна комисия обяви официалните резултати при преброяването на 100% от действителните бюлетини. На първо място се класира ПСР (44,31 на сто), а на второ - НРП (33 процента).  Двете основни политически сили са последвани от \"Добра партия\" (7,45%), съюзната на ПСР Партия на националистическото действие (7,31%) и прокюрдската Демократическа партия на народите (4,24 на сто). Другите над десет политически формации си разделиха останалите гласове.  Анкара реши да признае победата на първия комунистически кмет в страната. Мехмед Фатих Мачоглу победи във вота за управник на източното анадолско селище Тунджели. ", "date": "2019.04.02", "title": "Бинали Йълдъръм: Аз съм кметът на Истанбул!"}
{"url": "http://epicenter.bg/article/Tsipras-v-Skopie--Tryabva-da-tichame--izgubihme-mnogo-vreme---tri-desetiletiya-/179165/7/0", "text": "Трябва да тичаме и да бързаме, защото вече изгубихме три десетилетия, трябва да прескочим всички пропасти, да се опитаме от история на войните и разделението да преминем към сътрудничество и растеж.   Това заяви днес гръцкият премиер Алексис Ципрас на съвместна пресконференция в Скопие с премиера на Северна Македония Зоран Заев, предаде агенция МИА, цитирана от БТА.  Ципрас подчерта, че Гърция ще продължи да подкрепя Северна Македония в усилията й да продължи необходимите реформи и да стане членка на Европейския съюз.  \"Нашето официално посещение днес представлява историческа стъпка напред за Балканите и Европа. Ние сме тук, за да намерим решение и да гледаме напред, да градим мостове вместо стени\", заяви Ципрас. Той припомни, че преди месеци Гърция беше първата страна, ратифицирала протокола за присъединяване на Северна Македония към НАТО, и съобщи, че днес двете страни подписват меморандум за разбирателство във връзка с процеса на интеграция на страната в ЕС.  Най-важната тема на днешната среща със Заев, по думите на Ципрас, е била икономиката. Той посочи, че води със себе си голяма бизнес делегация от Гърция, а в Северна Македония и досега, въпреки трудностите, са работили много гръцки предприемачи. Ципрас съобщи, че е формиран координационен комитет за сътрудничество на двете страни. Гръцкият премиер каза още, че Северна Македония и Гърция са подписали договор за отбрана, който е доказателство за волята на Гърция да помогне в изграждането на отбранителните капацитети на Северна Македония, включващи обучението на кадри, отбранителната индустрия, военното разузнаване и въздухоплаването.  Ципрас каза, че за да има твърди основи за сътрудничество между двете страни, трябва да се работи интензивно за изпълнение на Преспанското споразумение.  \"За кратко време направихме големи крачки напред и трябва да продължим така и в бъдеще\", заяви гръцкият премиер.   „Това е важен ден, не само за Гърция и Северна Македония, но и за целите Балкани.“ Това заяви по време на съвместна пресконференция в Скопие с македонския си колега Зоран Заев гръцкият премиер Алексис Ципрас, цитиран от държавната агенция АНА-МПА и \"Фокус\". Ципрас, който е на първа официална визита на гръцки министър-председател в Македония в историята, заяви, че срещата между двамата лидери, срещата на Съвета за сътрудничество на високо равнище между Гърция и Северна Македония и бизнес форума, който ще се проведе, отбелязват началото на нова ера в отношенията между двете страни, която ще се основава на сътрудничество, взаимно разбирателство и съвместно развитие. „Преди няколко години изглеждаше невъзможно да се проведе Съвет за сътрудничество на високо равнище. Днес това става реалност с подписването на редица важни меморандуми и споразумения, както и план за действие, който покрива почти всички сфери на сътрудничество между нас“, подчерта гръцкият премиер. На дипломатическо ниво, двете страни ще открият посолства, които да заменят офисите за връзка, подчерта Ципрас.  ", "date": "2019.04.02", "title": "Ципрас в Скопие: Трябва да тичаме, изгубихме много време - три десетилетия!"}
{"url": "http://epicenter.bg/article/Eksploziya-vav-voenna-akademiya-v-Rusiya--ima-raneni/179166/7/0", "text": "Експлозия в една от най-големите военни академии в Русия. Взривът е избухнал около 13:30 часа местно време във Военно-космическата академия \"А. Ф. Можайски\" в Санкт Петербург.  В резултат трима души са ранени, съобщава РИА \"Новости\", цитирана от \"Канал 3\". Първоначално бе съобщено за четирима пострадали, но след това броят им бе коригиран.  \"Стълбите от втория към първия етаж се сринаха и около 20 души се оказаха блокирани\", разкри източник на информационната агенция.  Десетки кадети и преподаватели са били евакуирани непосредствено след взрива.  Според официалната информация от руското Министерство на отбраната експлозията е избухнала в административна сграда на академията. Все още не е ясно каква е причината за експлозията.  \"Взривил се е неустановен предмет. Трима души са пострадали, оказана им е медицинска помощ, животът им не е в опасност. Разследващите органи работят на място. Обстоятелствата се изясняват\", гласи съобщението от военното министерство на Русия.  Военно-космическата академия в Санкт Петербург е едно от най-големите военни учебни заведения в страната, като обучава основно официери за т.нар. Въздушно-космически сили на Русия. Академията е създадена още през 1712 г. като в началото функционира като военно-инженерно училище. ", "date": "2019.04.02", "title": "Експлозия във военна академия в Русия, има ранени"}
{"url": "http://epicenter.bg/article/V-Krim-vazkresiha-legendarniya-tezhak-savetski-tank-IS-2--VIDEO--/179167/7/97", "text": "Специалисти от бронетанковата служба на руския Черноморски флот в Крим възстановиха легендарния тежък танк от времето на Великата отечествена война ИС-2  ,   По-рано 46-тонната машина е била част от музейната експозиция на Сапун гора край Севастопол.  Флотските механици са върнали в движение тежката машина, която на 9 май ще участва в парада на Победата или в Севастопол, или в Симферопол. Миналата година флотските специалисти възстановиха и танк Т-34-85. В момента и двете машини правят ходови изпитания на полигон.  \"Разбира се, да се управлява ИС-2 е по-тежко, отколкото Т-72, но може да се свикне\", смята механик-водачът.  Танковете ИС-2 са изиграли важна роля във финалния етап от разгрома на фашистка Германия, припомня изданието. С добрата си защита те са били незаменими при щурмови действия в градски условия.  Челната броня на ИС-2 не са могли да пробият дори прочутите 88-милиметрови оръдия на вермахта, а снарядът на 120-милиметровото му оръдие е поразявал без проблем прехвалените \"Пантери\" и \"Тигри\", да не говорим за по-леките немски танкове.   ", "date": "2019.04.02", "title": "В Крим възкресиха легендарния тежък съветски танк ИС-2 (ВИДЕО) "}
{"url": "http://epicenter.bg/article/Turtsiya-obvini-SASht--che-predavat-boyna-tehnika-na-siriyskite-kyurdi-/179175/7/0", "text": "САЩ са предали 100 камиона с оръжие и техника от Ирак в районите, контролирани от кюрдските формирования в Сирия, съобщава електронното издание на консервативния турски ежедневник Yeni Safak, като се позовава на неназовани местни източници.  Събеседниците на изданието твърдят, че камионите, както и танкове и „хамъри“, са преминали границата при Семалка късно в понеделник.  Източниците са уточнили обаче, че не могат да потвърдят дали камионите действително са пренасяли оръжия и муниции.  Вестникът коментира, че САЩ са снабдили смятаната от Анкара за терористичната организация „Партия на демократическото единство“ (ПДЕ/PYD) и нейното въоръжено крило, „Отрядите за народна самоотбрана (ОНС/YPG), с повече от 5000 камиона оръжия, за които се твърди, че се използват в борбата срещу „Ислямска държава“, въпреки предупрежденията на Анкара, че те са сирийските издънки на терористичната организация „Работническа партия на Кюрдистан“ (ПКК).  Както посочва Yeni Safak, в допълнение към действията им в Сирия, Вашингтон е направил две доставки с 300 камиона през февруари в контролираните от ПКК райони на Ирак.  Ежедневникът припомня, че американските власти бяха обещали да съберат всички оръжия, които са доставили на ОНС/ПДЕ, както и да изтеглят военнослужещите си от Сирия, но не изпълниха нито едното от двете.  Турция смята ПКК и ОНС/ПДЕ за терористични групировки и заплаха за националната си сигурност.   ", "date": "2019.04.02", "title": "Турция обвини САЩ, че предават бойна техника на сирийските кюрди "}
{"url": "http://epicenter.bg/article/Gratskite-VVS-shte-pazyat-vazdushnoto-prostranstvo-na-Makedoniya-/179176/7/51", "text": "Един от документите, подписани между правителството на Република Северна Македония и правителствената делегация, оглавявана от гръцкия премиер Алексис Ципрас, е меморандум между Министерствата на отбраната на двете страни. Той който предвижда гръцките военновъздушни сили да защитават и патрулират въздушното пространство на Македония. Както заявиха двамата министър-председатели на пресконференцията във вторник, това би способствало за сигурността и сътрудничеството между Атина и Скопие, пише македонският „Фокус“.  При това Ципрас добави, че тази услуга от страна на Гърция ще бъде изцяло безплатна.  „Компенсацията ще бъде в по-голямата стабилност на нашия регион. Това получаваме в замяна. Искаме съсед, който е стабилен от гледна точка на политиката и сигурността. Гърция притежава най-добрите умения и познания в областта на авиацията. Ние имаме възможностите, способността да подкрепяме Северна Македония в нейните усилия за гарантиране на стабилност и сигурност“, подчерта гръцкият премиер.  Както обясни той, Северна Македония ще получи помощ от Гърция чрез обучения, както и техническа помощ чрез радара в Солун, за да повиши безопасността на полетите.  „Това е важно, защото предотвратява незаконни действия, както и произшествия, гарантира безопасни комуникации, както и транспорт на нашите граждани. Когато пътувам с правителствения самолет винаги забелязвам, че пилотът се отклонява от пътя, за да избяга от въздушното пространство над БЮРМ, това се случваше по-рано. Тази глупост ще спре днес. Сега можем да спрем и да се поздравим, за да можем да стигнем по-бързо до нашата дестинация“, обясни Ципрас.  Македонският премиер Зоран Заев каза, че такова сътрудничество е нормално, защото Македония няма собствена авиация.  „Нашата страна няма авиация и защита на нашето небе. Това означава, че един от нашите съседи, който е страна-членка на НАТО, трябва да направи това. Вече имаме сътрудничество с България за танкове и учения, с Турция за образоване на нашите кадри от армията, а с Гърция сега имаме договор тя да пази нашето небе, за да бъде обезпечена сигурност и стабилност. Това е добре за всички, за целия регион, НАТО се грижи за това. Когато нямате авиация, стигате до съседите си“, заяви Заев.   ", "date": "2019.04.02", "title": "Гръцките ВВС ще пазят въздушното пространство на Македония "}
{"url": "http://epicenter.bg/article/-Antichnite--pametnitsi-v-Skopie-ostavat--s-poyasnenie--che-sa-drevnogratski-/179178/7/51", "text": "Премиерите на Република Северна Македония и Гърция Зоран Заев и Алексис Ципрас заявиха, че паметниците от проекта на бившия македонски премиер Никола Груевски „Скопие 2014“ ще останат столицата на югозападната ни съседка, но на тях ще бъдат сложени табелки, на които ще се обяснява, че са част от античната история на Гърция и принадлежат на древногръцката цивилизация. Това предава скопското електронно издание „Сакам да кажам“, цитирано от Агенция \"Фокус\".  „Паметниците от „антична Македония“ са част от гръцкото антично минало и култура. Тези паметници принадлежат на света. Ние сме горди от това, че ги има. Ще ни бъде драго на тях да се отбележи, че принадлежат на гръцката цивилизация“, заяви Ципрас по време на историческото първо официално посещение на гръцки премиер в Македония.  ", "date": "2019.04.02", "title": "„Античните“ паметници в Скопие остават... с пояснение, че са древногръцки "}
{"url": "http://epicenter.bg/article/Izvanredno--Chesna-s-chetirima-balgari-izchezna-ot-radarite-v-nebeto-nad-Makedoniya-/179190/7/51", "text": "Българско семейство - баща, майка и две деца са загинали в късния следобед в Македония, когато техния малък самолет Чесна е паднал някъде около връх Солунска Глава, на 34,55 км южно от Скопие, съобщава скопското електронно издание „МКД“, цитирано от Агенция \"Фокус\".  Самолетът е бил с германска регистрация и е летял от Охрид за София. Останките му са намерени в района на планина Якубица.  Самолетът Чесна П210Н, летящ от Охрид за София, в 16:16 часа (17:16 българско време) във вторник е изчезнал от радарите на системите за контрол на полетите в Република Северна Македония. Контактът е загубен западно от Солунска Глава, на 34,55 км южно от Скопие. Два полицейски хеликоптера в момента издирват изчезналата Чесна, потвърдиха пред МИА властите за въздушен контрол на Северна Македония, предава електронното издание на вестник „Нова Македония“.  „В 16:16 е изгубен контакта с малкия самолет тип Чесна П210Н, който е летял от Охрид за София. Заради лошите метеорологични условия пилотът е решил да кацне в Скопие, а малко след това е поискал позволение да продължи за София“, заяви директорът на УО М-НАВ Николче Тасевски.  Той добави, че преди да самолетът да изчезне от радара, пилотът му е съобщил, че има силни турбуленции.  Според Гражданската въздухоплавателна администрация в малкия самолет е имало четирима пътници, всички български граждани, предава скопското електронно издание \"Република\".  Очаква се повече информация по случая.  ", "date": "2019.04.02", "title": "Трагедия! Българско семейство с две деца загина в авиокатастрофа в небето над Македония"}
{"url": "http://epicenter.bg/article/Tereza-Mey--Velikobritaniya-shte-pregovarya-za-vtoro-otlagane-na-Brekzit-/179194/7/0", "text": "Великобритания ще преговаря за второ отлагане на Брекзит. Това обяви британският премиер в извънредно изявление ден след като депутатите отново отхвърлиха предложените алтернативи на сделката за напускането на ЕС, предаде Нова тв.  Тя беше категорична, че Брекзит без сделка не е правилното решение.  Тереза Мей обяви, че отлагането ще бъде възможно най-кратко.  Британският премиер и лидер на Консервативната партия заяви, че ще предложи на лидера на опозицията Джеръми Корбин да преговарят отново докато не стигнат до решение за Брекзит със сделка.  ", "date": "2019.04.02", "title": "Тереза Мей: Великобритания ще преговаря за второ отлагане на Брекзит "}
{"url": "http://epicenter.bg/article/-quot-Tayms-quot-/179195/7/0", "text": "Информацията е дошла от тайните служби на острова, които са разкрили, че Кралската данъчна служба всъщност е знаела за престъпната схема, но си е мълчала. Престъпната мрежа е била съставена от британски граждани от азиатски произход, които са оперирали от Лондон, Бирмингам, Бъкингамшайър, Шотландия и Северозападна Англия. В продължение на 20 години те са източвали ДДС и са прилагали други данъчни, застрахователни, кредитни и ипотечни измами.   Мафиотите са имали връзка с терористичните атаки в лондонското метро, където загинаха 52 души на 7 юли 2005 г. Според разследващите служби, те са изпратили 1% от печалбите си - 80 милиона британски лири - на Ал-Кайда в Пакистан и Афганистан, които са използвани за функционирането на религиозни училища, тренировъчни лагери и др. терористични активности. Откраднатата сума е повече от годишния бюджет на британските тайни служби. Това обаче са само 8-те милиарда, които е доказано, че са откраднати от британците от азиатски произход. Не е ясно колко е реалната сума.   Данъчните власти в страната са следели групата 2 години преди атаките в Лондон, но не направили нищо. Към момента обаче лидерите на престъпната организация са избягали в Близкия изток и не могат да бъдат намерени. Докато са били активни, те са си купували \"Ферари\"-та, скъпи имоти и са били близки до тогавашния премиер Тони Блеър, сочи разследването на \"Таймс\".  Те са били внедрени в Кралските пощи и други правителствени служби, за да издават фалшиви лични карти и да прикриват следите си. Въпреки това внедряването в самата престъпна група се оказало толкова трудно, че тайните служби трябвало да прикрепят камера за куче, което да може да снима вътре в една от фабриките на престъпната група, за да се разбере колко хора работят вътре. Данъчни инспектори разкриват, че им било наредено от началниците им да не споделят информацията си с тайните служби и съда. Един от тях дори добавя, че обосновката за това била да се опази поверителността на данъчните декларации на един от престъпните босове. На други било изтъквано, че службата няма достатъчно ресурси, за да поеме случая. Някои от участниците в престъпната схема вече са осъдени, но досега за случая, който е известен на данъчните от 1995 г., не се е разчуло, нито пък самоличностите им могат да бъдат разкрити пред обществеността поради заповеди на съда.   Известният ислямски проповедник Абу Хамза, който по-късно се прочу с това, че набира младежи в Англия да се присъединят към Ал-Кайда, е започнал работа в престъпния синдикат в края на 1990-те години. Там той също е набирал мюсюлмани за престъпните дейности.   Според разследващите, огромен брой членове на престъпната група са работели в мозъчни тръстове, бизнес форуми и партийни структури на управляващата тогава Лейбъристка партия. Те са дарили хиляди лири на партията, а някои членове на синдиката са си комуникирали лично с премиера Тони Блеър по време на войната в Ирак.  ", "date": "2019.04.02", "title": "\"Таймс\": Британски данъчни прикривали източването на 8 милиарда лири, финансирали Ал-Кайда"}
{"url": "http://epicenter.bg/article/Kaloyan-Metodiev--Kak-zatanalata-v-koruptsiya-Balgariya-shte-uchastva-v-golemie-evropeyski-razgovor-/179154/11/0", "text": "  - За посоката  могат да се кажат няколко неща. Първо, за това, което споменахте, за този сблъсък на две визии в Европа. Очертахте ги като линията Макрон и като линията Орбан, въпреки че има множество още линии и теми, които доминират в европейската политика. Макрон се опитва, но не може. Той търси някакви модели, но къде ще стигне – не знам. Линията на Орбан, която бих я подредил като една линия, която върви през управленията в Турция на Ердоган, на Бойко Борисов, на Александър Вучич в Сърбия, и още няколко по-малки държави наоколо. Тази линия влиза в криза, бележи и спад и се съмнявам вече дали ще успее да реализира нещо значимо на тези Европейски избори. И тук идваме до България, която струва ми се няма как да участва в този голям европейски разговор за това накъде ще върви Европа, каква Европа ще имаме, поради простата причина, че е затънала в две неща. Първото е последното си място в Европейския съюз по всички възможни показатели. И второто е – темата за корупцията, която изби на повърхността преди две седмици и която се оказа до такава степен проява на държавата, че няма как да слезе от дневния ред на предизборната компания и до изборите ще ставаме свидетели на катаклизмите, предизвикани от „апартаментгейт“ и от последващите вълни.   - Има, разбира се, но не става с магическа пръчка от днес за утре. „Апартаментгейт“ е част от един оздравителен процес в държавата, без да знаем точната степен на заболяването, ние нямам как да го лекуваме. Очевидно нещата са стигнали чудовищни размери с тази политическа корупция, с корупцията в съдебната система, със злоупотребите с власт. Така че ние първо трябва да участваме в големия разговор, за да оправим себе си. Не може ти, когато си в това положение, да задаваш дневен ред, да участваш на равна нога, да те взимат несериозно. Това е тежка оценка, която давам, но това е самата истина. Функцията на твоето международно положение, на твоята международна тежест е в следствие от вътрешната ти тежест, от това какво представляваш. А това, което представлява България в момента, и го виждаме всички тук, съмнявам се дали някой навън не го вижда също, защото нещата вече са публични и няма как да бъдат скрити.     - Разбира се, че ще има. Печеливши от ниската избирателна активност могат да бъдат основно формации с твърди ядра. ГЕРБ има нужда от ниска избирателна активност, за да може да мобилизира машината и чрез нея да индексира изборна победа. От там нататък ДПС също има нужда от ниска избирателна активност, защото там имаме твърдо ядро, имаме етнически вот, който излиза стройно. Очевидно, БСП в този случай няма никаква нужда от ниска избирателна активност и ще се стреми към максимална избирателна активност. Същото ще гонят и от „Да, България“ или „Демократична България“. А патриотите – те нямат нужда от нищо вече.   - Не, не. Напротив – партиите, гражданското общество, въпреки че в България това нещо е доста относително, трябва да се работи за максимална активност. Виждате в Турция високата избирателна активност на местните избори преди 2 дни, как успя да разклати един режим, който е брутален по своите характеристики по отношение на политически опоненти и по отношение на упражняване на власт, така че трябва да се стремим към максимално висока избирателна активност. Темата в България, която ще доминира на тези европейски избори е вътрешнополитическа. Пак казвам – ние в европейския разговор не може да участваме, защото сме изостанали много. Няма как да седнеш и да говориш за климатичните промени, за технологии, за формата на управление в Съюза и т.н., когато ти още се занимаваш с корупция на махленско ниво от твоите политици. Тоест, това че ще има вътрешен разговор, се надявам да мобилизира избирателите, да имаме един наказателен вот, да имаме едно изразяване на мнение, независимо за кого и как ще се гласува, за да може да се разклати още тази система, която в момента виждаме, че се тресе вече и да се върви нанякъде като развитие в държава.     - Не. Листата е още от същото. Те играха сигурно, залагат на абсолютното статукво. Очевидно единственият цветен елемент там е Александър Йорданов от СДС. Но пък се съмнявам доколко той ще донесе някакъв плюс на ГЕРБ и доколко не им натежава. Така че по отношение на листата няма какво особено да се каже. Явно ще се води кампания на партията, защото не виждам вътре локомотиви – ярки имена, които да изнесат сериозен дебат по вътрешнопартийните теми, които казах, че ще доминират кампанията.     - Никой не знае как ще се отрази на крайния резултат, но имайте предвид, че изследването е правено в началото на „апартаментгейт“ преди той да се развие. Освен това, пак казвам, ние сме в една линия със сходни управления в Турция, в Сърбия, в Унгария и хората се страхуват да изразяват мнението си. Правителството вече се ползва с рейтинг 13%, което е важен индикатор за мен в това изследване, при положение, че субектите в управлението се увеличиха от 4 на 6. Виждате, че рейтингът на министър-председателя, който е стълбът, около който се формира цялото това управление, също пада. Президентът качва позицията си, Корнелия Нинова също. Има определено разместване – бавно, трудно, но се случва.   - Не. Не виждам нещо съществено. Това, което видях като коментари, беше седмото място на Лиляна Павлова. Очакваше се тя да е по-напред, търсеше се някаква интрига, но няма нещо драматично, което да прави впечатление или да създава напрежение. Пак казвам – те играха на сигурно, на свои хора, които да могат леко и тихо да преведат партията през тази кампания.     - Абсолютно различни типажи са. Единият е брюкселки (типаж) парекселанс, по-обран, статичен, сух, докато другият е журналист – и то разследващ журналист, със сериозна захапка, с преследване на цел, с динамика. И двете нямат чистата политика – при едната журналистическото е водещо, при другата – чиновническото. Тоест, теренът, на който ще се сблъскат е политически, и ще бъде интересен. Аз имам отговор какъв ще бъде резултатът от този сблъсък, така че предполагам, че единият от кандидатите ще бяга от директна конфронтация или от директно влизане в дебат и полемика с другия.     - Мисля, че Мария Габриел. Брюкселският тип поведение предполага обтекаемо говорене, което изключва всякакви дебати, взимане на страни, позиции, което ще направи участието и в какъвто и да е формат с Елена Йончева, която владее публичното говорене, доста некомфортно. Така че предполагам, че ще се бяга по тази линия, за да не се повторят дебатите Цецка Цачева – Румен Радев.   - Здравословно се отразява. Според мен, те не трябва да се връщат. Вижда се, че парламентът държи дъното на своята устойчивост – 8% от декември, 8% от март, скандалите се продуцират със и без БСП. Това че Корнелия Нинова напусна, успя да наложи решението си, въпреки съпротивата на вътрешната опозиция, мисля, че се доказа във времето като нещо положително. И виждате, че нейният рейтинг се качва. Нестандартните ходове – подкрепата за Лаура Кьовеши, която тя изрази, отказът да се върви към договорки със статуквото –тези неща са положителни и трябва да бъдат насърчени и подкрепени. Независимо, че става въпрос тук за БСП, според мен нещата трябва да се сложат на една по-голяма плоскост по отношение на демокрация, на съдебна система, по отношение на бъдещето на държавата.     - Тя много отдавна изпадна. Те две години продуцираха само скандали помежду си и успяха да направят всичко възможно да се очернят в публичното пространство. Така че единствената глътка въздух, която имаха в това отношение, беше скандалът „апартаментгейт“ от последните седмици. От там нататък вместо да го използват, те правят странни ходове, според мен. Ето, вчера ходиха да протестират пред турското посолство срещу решение на собственото си управление. Тоест, грешките в пиара трябва скоростно да се оправят, ако искат някакво по-достойно представяне на изборите. За вкарване на евродепутати – се съмнявам.     - Хубава дума тук е „шоу“ Да, ще има шоу, може би ще става още по-интересно, защото трите субекта там НФСБ, ВМРО и „Атака“ горе-долу се борят за един и същи електорат. Представете си в една боксониера три семейства, които на всичкото отгоре са и във враждебни отношения, до какво ще доведе по време на тази кампания. Всеки трябва да изпъкне с нещо от тях в предизборната кампания, да предложи нещо различно, а електоратът се е стопил и е един същ. Така че ще се нагледаме и на скандали, и на странности, и на шоу. От тази гледна точка, мисля, че патриотите ще ни предложат добро зрелище по отношение на кампанията.     - Нямам идея. Трябва да гадая как ще реагира Турция. Управлението там е притиснато след знаковите загуби по време на местните избори, така че всичко може да се очаква. Ердоган е непредвидим. По-скоро за мен тук важният въпрос е кой, защо и как позволява намесата, а не че някой друг иска да се намесва. Винаги и всякога ще има намеса във вътрешните работи, но когато ти си корумпиран, когато си слаб, когато си зависим – връщам се към това, което казах в началото – когато ти не функционираш като държава, ставаш много по-лесна жертва за влияние, за намеса и другите да налагат собствените си политики.  Тоест, трябва да се върнем пак към първото – ние трябва да оправим собствената си държава отвътре, да я направим по-независима, да има политически лидери, които са независими и самостоятелни, и да имат резултати и тогава вече ще се реши и въпросът с чуждото влияние в държавата. Това е моделът, който съществува откакто има държави.    ", "date": "2019.04.02", "title": "Калоян Методиев: Как затъналата в корупция България ще участва в големия европейски разговор?"}
{"url": "http://epicenter.bg/article/Valeriya-Veleva--Aleksandar-Yordanov-po-stapkite-na--quot-Maykata-na-natsiyata-quot--/179155/11/0", "text": "  Шестият в общата евролиста ГЕРБ-СДС фокусира медийното внимание и общественото недоволство засега по две основни причини: ястребското му отношение към Русия, което влиза в противоречие с политиката на правителството на Борисов и подигравателното му отношение към самия премиер Борисов, когото до вчера наричаше \"селски хитрец\" и премиер-мимикрия\", а днес вече е \"целунал ръка\" на същия този Борисов, за да го направи евродепутат.    Само за два дни, откакто се завърна на политическата сцена, бившият председател на 36-ото Народно събрание и бивш посланик в Полша и Македония, обходи всички телевизии    Щом Ал. Йорданов се появи в някое тв студио, водещите от вратата го почват с цитати от собствените му словоизлияния, той естествено влиза в обяснителен режим, където ту се самоопровергава и става смешен, ту пък крайно неуместно се защитава, от което в края на краищата се получава една комична сценка. Тя пък после намира своето продължение в социалните мрежи, където преливат възторзи от рода на \"Днес е един смешен ден за българската демокрация“.  Никой не пита за останалите членове в евролистата, където има  стойностни, млади хора, самонаправили се, красиви, утвърдили се, без политическа проекция - особено във втората половина на листата. Тях никой не ги търси, никой не ги показва. Познатите, които са на челните места, пък са скучни, защото са обиграни, а езикът им е стерилен.  Гъделът за медиите е Ал.Йорданов, защото публиката с настървение се забавлява с него. Той е камъчето в обувката на ГЕРБ.   За първи път ГЕРБ влиза в предизборен съюз. Досега партията на Борисов винаги си е била самодостатъчна. Този път, вероятно умората от 10 години на власт, я някара да направи опит да обнови облика си, залагайки на романтичния спомен от миналото, когато синьото беше надежда, промяна и упование. Няма лошо!  Политиката обаче се прави за хората и от хората. Ако споменът от миналото няма препратки към бъдещето за нещо по-добро, то той си остава само една емоция.  после с лупингите в зората на демокрацията, с недотам \"дипломатичните\" си истории като посланик, с пещерния си антикомунизъм, с русофобството си, което отблъсква, със слагачеството си, което мнозина оприличават на ветропоказател.  Никой не споменава заслугите му нито за демокрацията, нито за отношенията ни с Македония. Би трябвало ГЕРБ да са си направили калкулацията -  , както наричаха навремето \"видният отвсякъде радикалдемократ\". Може би са разчитали на образния му пиперлив език, но засега точно този език по-скоро му пречи, отколкото да му носи ползи. Може би са очаквали, че той ще предизвика умиление или някаква нова синя вълна от възторзи.     Миналото на Ал. Йорданов не носи позитив. Точно обратното. , което предвещава резултат, който може да изненада ГЕРБ така, както се случи в нощта на 13 ноември 2016 година. Ефектът от клетвите му срещу Русия може да се сравни с ефекта от сълзите на \"Майката на нацията\", бликнали от спомена ѝ за комунизма, \"нанесъл\" удар върху семейството ѝ - същия комунизъм, който тя пламенно е защитавала с червената си партийна книжка.   Младите не го разбират. В Европа отдава не се говори за комунизъм-антикомунизъм.  която изкопа новата \"демократична\" бездна между елит и народ. Цяла Европа се тресе от протести срещу статуквото, което роди възпроизвеждащата се бездушна брюкселска чиновническа армия. Навсякъде изборите се печелят от противници на това статукво. Навсякъде хората избират \"неполитичните\" политици.  Дори Турция се разклати от мощната вълна на промяната. Хората си искат реалния живот - днес и сега - и изобщо не се вълнуват от сенките на миналото.  И да изправиш в тази възраждащата се Европа миналото да ти носи знамето, е липса най-малкото на далновидност.  Но, в края на краищата решават избирателите.  Те пък може да си харесат Ал. Йорданов...", "date": "2019.04.02", "title": "Валерия Велева: Александър Йорданов по стъпките на \"Майката на нацията\" "}
{"url": "http://epicenter.bg/article/NATO-posreshta-pishtno-svoyata-70-godishnina--Shte-dozhivee-li-do-sto-/179157/11/33", "text": "На 4 април НАТО ще чества 70 години от своето създаване. Пищната тържественост е основателна, защото по своята възраст, обхват и военнополитическа мощ Алиансът почти няма равни в човешката история.  НАТО е насочена директно срещу СССР още при създаването си през 1949 г., но не се разпусна с разтурянето на Съветския съюз през декември 1991 г. Не съществува и не се задава съдбоносна заплаха срещу Алианса през следващите 30 години, особено след като той присъедини бившите социалистически страни и ги насочи единствено срещу Русия. През следващите три десетилетия в Европа и в Москва неизбежно ще се сменят десни или по-либерални правителства, Путин няма да е вечно на власт, Европейският съюз вероятно още ще се раздира от вътрешни противоречия, руският газ ще продължава да тече на запад, конфликтите в Донбас и заради Украйна ще намерят някакво трайно решение, но руската армия ще продължи мащабните си учения... Рано или късно обаче икономическите интереси между Запада и Русия ще вземат връх. Заплаха за Москва най-вероятно ще останат опитите за посегателство спрямо териториалната й цялост на югоизток или суверенитета на Северния морски път. От своя страна,  Някогашният съюз на страните от Варшавския договор беше пример за добре изградена и поддържана машина за водене на война с единни принципи, норми и правила. НАТО обаче е като клуб за благородници, в чиито сбирки участието не е задължително. Прословутият член 5 почти няма стойност, защото при нападение върху страна-член на Алианса другите държави не са длъжни да реагират с военни средства, а могат да се ограничат само с осъждане на агресията.  Неочаквано през юни 2018 г. Доналд Тръмп ултимативно поиска удвояване на разходите до 4%. Повърхностно е обяснението, че така ще се увеличат покупките от американския ВПК.  През септември м. г. държавният секретар на САЩ Майк Помпео не случайно призна в интервю пред Fox News, че  . Същото потвърди и председателят на Обединения комитет на началник-щабовете на ВС на САЩ Джоузеф Дънфорд в Университета Дюк през ноември м.г. За Вашингтон символ на кошмара е въоръжените сили на Москва и Пекин да са готови да действат съвместно в евентуален глобален конфликт, чиято крайна цел е икономическото господство в света. Ето защо САЩ ще се стремят да ангажират другаде въоръжените сили на Русия и възможен изход за това е НАТО. В очертаващото се противоборство САЩ са готови да влязат с най-силния флот в света, доминиращ в океана с 11 ударни авионосеца, 22 ракетни крайцера, 65 разрушителя, 50 ударни подводници, 14 атомни подводници, 42 десантни кораба... Планирано е към 2025 г. броят на съдовете да бъде увеличен до 350. Има вероятност обаче, само след 10-15 години американците да започнат да губят наложената от тях търговската война и като следствие контрола над Азиатско-Тихоокеанския регион от новия икономически лидер в света Китай. Китайският лидер Си Дзинпин по време на 19-я конгрес на ККП през 2017 г. се закани до 2050 г. да превърне китайската армия в най-мощната военна сила в света.  – самолетоносачите от 3 на 7, нови 4 десантни вертолетоносача и 31 танкодесантни кораба. Флотът ще бъде увеличен с още около 30 съда, които ще се присъединят към сегашните 38 фрегати, 29 разрушителя, 9 атомни и 56 не атомни подводници. Нито тези сили, нито наброяващата 1,6 млн. души китайска армия обаче ще щурмуват необятната територия на САЩ. Но тъй като американският флот е разпилян по целия свят, Пекин без особени усилия ще създаде необходимото превъзходство в силите за фактическо окупиране на Южнокитайско море и последващо излизане на стратегически простор в Тихоокеанското пространство. В първите дни на тази година Global Times съобщи, че китайската армия започва да тренира нанасяне на удари по самолетоносачи, за да даде на САЩ ясен предупредителен сигнал за намеренията си. Казано накратко, Китай подготвя свои правила на играта в океана, с които големите играчи в региона ще трябва да се съобразят. Има прогнози, че все някога ще дойде момент Китай да установи глобално доминиране и САЩ да бъдат неутрализирани във военно отношение, като времевите координати за това не са от съществено значение. След като получи превес в силата, Пекин ще наложи своето право, защото правните основания винаги почиват на силови аргументи.   Москва се освобождава от натрупаните долари в ценни книжа, но Пекин не случайно къта американски облигации вече на стойност 1 трилион долара. Какво ще следва? Според международни експерти е много вероятно така очертаната бъдеща ситуация да се сбъдне дори в детайлите. Затова отредената от САЩ роля на НАТО да ангажира вниманието на Русия изглежда правдоподобна и логична. Въпрос на време е в някакво бъдеще страните от Алианса все пак да преосмислят къде да пренасочат сакралните 2-4% от БВП. Така се раждат митовете и легендите „Имало едно време военен съюз между...” от времето на Древна Гърция чак до наши дни. Впрочем, с изключение на англоезичните си членки почти целият Северноатлантически пакт не изглежда много милитаристично настроен. Според мнозина експерти, Европа, ако не завинаги, то поне още, е отвратена от войната, която може да бъде инициирана единствено от външна причина. ", "date": "2019.04.02", "title": "НАТО посреща пищно своята 70-годишнина. Ще доживее ли до сто?"}
{"url": "http://epicenter.bg/article/Analizat-na-ISA-za-mart-/179152/11/0", "text": "Институтът за стратегии и анализи (ИСА) публикува политическия си анализ за събитията в България, Европа и света през месец март 2019 година под заглавие:   - БОРИСОВ ВЗЕ ЧЕТИРИ ОСТАВКИ В ОПИТ ДА СПАСИ ИМИДЖА НА ГЕРБ - ЗАКОНЪТ ЗА ВЕРОИЗПОВЕДАНИЯТА КАТО ПОЛИТИЧЕСКА БОМБА - С ЕЛЕНА ЙОНЧЕВА БСП ИГРАЕ ЗА ПОБЕДА - ДПС С КЛЮЧОВА РОЛЯ ЗА ЗАПАЗВАНЕТО НА ПАРЛАМЕНТА - БРЕКЗИТ - ГРАЖДАНСКА ВОЙНА ОТ НОВО ПОКОЛЕНИЕ   Европейските избори определят дневния ред на Европа с темите, които изострят отношенията в политическата среда – бъдещето на ЕС е на масата на дебата. Манифестът на френския президент Макрон за реформи, казусът „Орбан“, мигрантският въпрос, отношенията с Китай и Съединените щати, климатичните промени, протекционизъмът, Ислямът са темите, които доминират в европейския фокус в интензивен и напрегнат порядък.  Към днешна дата липсва еднозначен и ясен отговор за утрешния ден. Започна и сериозна конкуренция между отделните страни за разпределение на ключовите властови постове и ресори в нова европейска архитектура, която трябва да се структурира след изборите. В тази връзка постъпват и информации за започнали договорки.   (KLM, пакетът Мобилност, скрининг на инвестиции извън ЕС). Неравенствата вече не са само социално-икономически, но и културни и геополитически.   Българското село е нарицателно за мизерия, насилие и мръсотия в ярък контраст със средноевропейското, което е бастион на ред, чистота, икономическо благосъстояние и спокойствие.  В този смисъл случващото се в България следва да се съпостави с това в Европа и да се изведе като тема в започналата тектонична предизборна кампания. Каква ще е новата Европа няма да се определи от София, на която ѝ липсва капацитет и ресурс да участва пълноценно в този дебат заради последното си място в Евросъюза.   Какви модели ще следва? Какви реформи ще прави? Какво ще се случва, за да се отлепи от последното място? Тоест,  Политическата обстановка през март бе повече от напрегната. Социалното недоволство се стаи през зимните месеци, но се прояви в обществено недоволство по редица малки и големи поводи.  Едното бе предложението за  , а второто - разкритията на радио „Свободна Европа“, придобили публичност като  “. И двете се оказаха с голям дестабилизационен потенциал и отключиха видима и значима вълна от обществено неодобрение спрямо управлението. Второто се превърна в прецедент, който наподобява отварянето на „кутията на Пандора“ с вълна от непрестанни разкрития за имотни сделки на политици, бизнесмени, хора от съдебната система, публични личности.   От такава ситуация на ускорени реваншистки процеси се излиза само чрез серия от избори.   Внасят се закони, приемат се наредби, строи се, след което често, дори в рамките на часове, се отменят (Изборен кодекс, Закон за вероизповеданията, горива, касови апарати, поставен паметник в София се демонтира, махат се каменни преградни съоръжения и т.н.) Това вече е проблем на всички нива, който води до институционален блокаж за позитивно политическо действие, който не може да се компенсира от показни акции (арести на общински кметове, дознатели, нахлуване във фирми и т.н.).   Резките отмятания станаха запазена марка на управляващите.   Това ще е все по-трудна задача с оглед на приближаващите избори.  Държавният глава създаде Стратегически съвет към президента с цел изработване на дългосрочна стратегия за развитие на България.  Така нареченият „Апартаментгейт” разцепи месеца на две, като  след избухването си „потопи” всички теми, които доминираха в дебата:  плаващите мнозинства в парламента, отсъствието на БСП от пленарна зала, битката за водаческото място в евролистата на социалистите, Изборният кодекс, енергийните проекти, случаят „Гебрев”, геополитическите влияния. Нещо повече – всяка от тях получи нов прочит и бе видяна в различна светлина.  . Втората: потенциалното отражение на скандала върху имиджа на ГЕРБ и представянето ѝ на предстоящите европейски избори.  За 10 години на власт ГЕРБ се превърна в тежка конструкция, концентрирала в себе си големият риск да рухне под собствената си тежест.   Това важи с пълна сила за ГЕРБ, която овладя със свои кадри всички възлови места в институциите на всички нива. Всеки политик трябва да спазва няколко неписани правила със силата на закон: пълна отчетност, пълна прозрачност и служба в интерес на гражданите.   като непрекъснато се повтарят ключови думи като единство, монолитност, каузата ГЕРБ и др.  ИЗВОДИТЕ на ИСА: Лидерството му  остана неоспоримо. Волята му продължава да е мярка за всички в партията. В разгара на скандала той заложи на Дончев, за да убеди Цветанов, че всяка форма на бунт ще е пагубна за всички. И успя. Очертаха се обаче вътрешнопартийни различия и амбиции, които тепърва ще търсят по-добро позициониране.   -  . Самият Цветанов обаче не следва тази линия, защото се впусна с още по-голям хъс в публични събития, където присъствието му, включително и медийно, е доминиращо.  Предстои да се види дали прогнозата, че чрез нея Цветанов запазва механизмите си за влияние сред депутатите на ГЕРБ, е вярна, като най-точният показател би било нивото на лидерски умения на Дариткова – нещо, което до този момент не е имала възможност да покаже. Висящ е и проблемът с осигуряване на кворума и примиряване на разностранните интереси в малката коалиция и 44-то НС като цяло.    То обаче се сблъсква челно с растящото недоверие към парламента. Тоест, без промяна в атмосферата на парламента и начина на работа, напрежението ще ескалира и ще се насочи към две  потенциални цели: към самия парламент или към премиера. -   Пред Цветанов няма друга алтернатива освен победа на европейските избори.       -  Отворен е въпросът дали лавината от оставки ще успокои недоволството на хората. -  Първата е, че страната ни непрекъснато бива атакувана, с основание, по този показател (Доклади на Еврокомисията  и Държавния департамент през този месец). Втората, въпросите, повдигнати от „Апартаментгейт”, на този етап останаха без отговор. - Констатацията „отвратихме народа” (Борисов) не е достатъчна като отговор на въпроса какво наложи „тежките мерки”.  Наказаните излизат от скандала с ореола на „жертви” и „победители” едновременно. -  Например, сделките с имоти върху данъчните оценки да бъдат прекратени. Очевидно, преди избори нито един политик не желае да поеме подобен риск, тъй като огромна част от сделките се правят на по-ниски от пазарните цени,тоест, върху данъчна оценка.   . Преведено на езика на избирателите ситуацията изглежда така: „ГЕРБ могат да се договорят с  всеки, само с Корнелия Нинова – не.”  , тъй  като публично сподели мнението си, че лидерът на ПЕС има много задължения и не трябва да бъде в листите на БСП.   Йончева и представители на партията, особено на младото поколение в нея, развиват атаки, които  не стигат докрай, независимо, че темите са сериозни и уличават не просто отделни представители на властта в злоупотреби, а разплитат цели схеми.   На фона на политическите скандали, които се застъпват на все по-малки интервали от време, ДПС остава най-консолидираната партия в този момент.  . Без тях, въпреки наличието на „Воля” в аритметичното уравнение, парламентът е обречен на институционален  блокаж и предсрочно разпускане.  Сглобяването на мнозинство всяка сутрин с уговорки, блокиране на международна и протоколна дейност, водене на болните е мъчителнозанимание. В обществото остава впечатление, че става въпрос за пазарлъци, договорки, нищоправене.   Оказа се, че  защото в изминалия без опозицията месец институцията продължи да ги продуцира.  Обединените патриоти окончателно тръгват към изборите разделени, което предопределя изхода за тях..   Българският интерес бе ясно дефиниран: разглеждането на пакета да бъде отложен за следващия ЕП. При ключовото гласуване обаче бе пропуснат шанса за това. Не достигнаха два гласа при отсъстващи трима наши европредставители. В крайна сметка председателят на Европейския парламент Антонио Таяни върна спорния пакет за доразглеждане в транспортната комисия и отложи гласуването за началото на април. Това може да се определи като малка победа за засегнатите държави, но битката с големите страни продължава.  и липса на отчетност в съдебната система, тежки условия в арестите, насилие срещу етническите малцинства. Констатациите, които идват отвън, могат да се определят като „смазващи” по една основна причина: не отчитат напредък, въпреки че България е член на Европейския съюз вече 12 години.  Той е в рязък контраст с гледната точка на управляващите, които поставят акцент върху стабилността на страната.   Информацията и комуникациите вече са фундаментът на всички бизнес и военни дейности. Това е настоящето.    политолог Изпълнителен директор на Институт за стратегии и анализи Институт за стратегии и анализи    (Македония, Русия, Украйна)  (Албания, Косово)  (Кипър)  (Турция) Съдържание: I. ИЗВОДИ И ПРОГНОЗИ II. УПРАВЛЕНСКА ДИНАМИКА СКАНДАЛЪТ С АПАРТАМЕНТИТЕ ПРЕОБЪРНА ДНЕВНИЯ РЕД ЗАКОНЪТ ЗА ВЕРОИЗПОВЕДАНИЯТА КАТО ПОЛИТИЧЕСКА БОМБА ПАРЛАМЕНТЪТ - И БЕЗ ОПОЗИЦИЯ ГЕНЕРИРА СКАНДАЛИ И ИНСТИТУЦИОНАЛНА АГОНИЯ ПРЕЗИДЕНТСКАТА ИНСТИТУЦИЯ В ТЪРСЕНЕ НА СТРАТЕГИЧЕСКИ МОДЕЛ III. ПОЛИТИЧЕСКИ ПАРТИИ БОРИСОВ ВЗЕ ЧЕТИРИ ОСТАВКИ В ОПИТ ДА СПАСИ ИМИДЖА НА ГЕРБ БСП - С ЕЛЕНА ЙОНЧЕВА ПАРТИЯТА ИГРАЕ ЗА ПОБЕДА, СТИЛЪТ НИНОВА ОТБЕЛЯЗА УСПЕХ ОБЕДИНИТЕ ПАТРИОТИ ОТИВАТ РАЗЕДИНЕНИ НА ЕВРОВОТА ДПС С КЛЮЧОВА РОЛЯ ЗА ЗАПАЗВАНЕТО НА ПАРЛАМЕНТА „ВОЛЯ” КАТО КВОРУМЕН ИНСТРУМЕНТ ИЗВЪНПАРЛАМЕНТАРНИ ПАРТИИ IV. ПРОБЛЕМНИ КАЗУСИ ПЕНСИИТЕ С ПОТЕНЦИАЛ ЗА СОЦИАЛЕН ВЗРИВ ЗДРАВЕОПАЗВАНЕТО ОТНОВО НА ФОКУС – АГОНИЯ И НУЖДА ОТ ПЪЛНА ПРОМЯНА ПОСЕЩЕНИЕТО НА МЕДВЕДЕВ И ЕНЕРГИЙНИТЕ ПРОЕКТИ ПРОБЛЕМИТЕ С ГРАДСКАТА СРЕДА В СОФИЯ СЕ ИЗОСТРЯТ БЕЖАНСКИТЕ ЦЕНТРОВЕ В ЛЮБИМЕЦ, ЕЛХОВО И МАЛКО ТЪРНОВО V. МЕЖДУНАРОДНА ДИНАМИКА ЕВРОПЕЙСКИТЕ ИЗБОРИ В НОВАТА ПОЛИТИЧЕСКА СРЕДА ТРЪМП РАЗКЛАЩА БЛИЗКИЯ ИЗТОК  БРЕКЗИТ - ГРАЖДАНСКА ВОЙНА ОТ НОВО ПОКОЛЕНИЕ РУСИЯ - РАЗНОГЛАСИЯ СЪС САЩ ЗАРАДИ ВЕНЕЦУЕЛА УКРАЙНА ПРЕДИ КЛЮЧОВИ ПРЕЗИДЕНТСКИ ИЗБОРИ СЪРБИЯ – ПОЛИТИЧЕСКАТА КРИЗА ПРОДЪЛЖАВА МАКЕДОНИЯ - ПЪРВИ ИЗБОРИ СЛЕД ПРЕСПАНСКИЯ ДОГОВОР ЕНЕРГИЙНАТА КОМПОНЕНТА НА КИПЪРСКИЯ ВЪПРОС ПОЛУЧАВА НОВ ПОТЕНЦИАЛ ТУРЦИЯ ПРЕДИ МЕСТНИЯ ВОТ АЛБАНИЯ - ПРОТЕСТИ НА ОПОЗИЦИЯТА ПРЕГОВОРИТЕ МЕЖДУ КОСОВО И СЪРБИЯ НЯМА ДА БЪДАТ ПОДНОВЕНИ СКОРО   За контакти и абонамент - 0878 852 713", "date": "2019.04.02", "title": "Анализът на ИСА: \"Апартаментгейт\" отвори \"кутията на Пандора\". Липсва осъзнаване на вина и катарзис!"}
{"url": "http://epicenter.bg/article/The-New-York-Times--Izborite-v-Ukrayna---komik-sreshtu-shokoladov-kral-/179192/11/33", "text": "В понеделник, 1 април, стана ясно, че младият телевизионен комедиен актьор, който няма никакъв опит в политиката, е нанесъл съкрушително поражение на политическия елит на Украйна в първия тур на президентските избори – и това е горчив укор от страна на електората, уморен от липсата на промени в страната, в която всичко ръководят богатите бизнесмени, пише авторитетното американско издание The New York Times в материал, представен от Агенция \"Фокус\" без редакторска намеса.  Както се вижда от резултатите от гласуването, публикувано от Централната избирателна комисия на Украйна, 41-годишният Владимир Зеленский, който стана известен с изиграната от него роля на учител, внезапно станал президент, водеше с голяма разлика, получавайки повече от 30% от гласовете. Той спечели 5,2 милиона гласа, което е почти два пъти повече от сегашния президент Петро Порошенко, за когото са гласували по-малко от 16% от гласоподавателите.  Юлия Тимошенко, която в миналото два пъти участваше в президентските избори, се класира на трето място, получавайки малко повече от 13% от гласовете. Според избирателната комисия активността е над 63%.  Тъй като никой от кандидатите не успя да получи повече от 50% от гласовете, Зеленский и подгласникът Порошенко ще се срещнат лице в лице във втория кръг на гласуването, който ще се проведе на 21 април. В неделя, 31 март, веднага след като избирателните секции бяха затворени и резултатите от екзит половете показаха, че ще има втори тур, двамата основни кандидати започнаха да се критикуват помежду си.  Зеленский се позиционира като бунтовник, който говори против уморената стара гвардия, която отказва да го приеме сериозно. Той нанесе тежко поражение на 38 други кандидати, представляващи разнообразните блокове в Украйна, повечето от които се ползват с подкрепата на много ограничени групи. Един съветник на Зеленский нарече резултатите от първия тур кулминацията на поредица от въстания, настъпили в Украйна през 2004 и 2014 г., чиито лидери успяха да свалят бивши правителства, но не успяха да се справят с влиянието на олигарсите, контролиращи политическия и икономически живот в страната, както и медиите.  „Това е борба за политическата система най-накрая да започне да работи не само за своя собствена изгода, но и в полза на народа“, каза Дмитрий Разумков, политическият консултант на Зеленский. „Въпреки двете революции, нищо не се е променило в нашата страна“.  Зеленский не направи никакви ясни изявления какво ще прави, когато стане президент, а в един момент дори помоли своите поддръжници да му изпратят предложения за съдържанието на политическата програма в социалните мрежи. Във втория кръг на гласуването гласоподавателите най-вероятно ще искат да получат от него по-ясна програма.  Освен това има съмнения, че Зеленский е прикритие за Игор Коломойски, украински магнат, който е избяга в Израел в резултат от банков скандал. И двамата обаче отричат съществуването на таен план.  В неделя вечерта 53-годишният Порошенко призна, че е загубил доверието на избирателите поради твърде бавните темпове на промяна и икономическите трудности. Той обаче добави, че времето за шеги е приключило и че Украйна се нуждае от лидер, способен да решава социални и икономически проблеми и, което е по-важно, да разреши конфликта с Русия.  Тези избори ще помогнат да се определи курса на една страна, която се превърна в разломна линия в обновената глобална конфронтация между Русия и Запада. Войната за контрол над Донбас - район в източната част на Украйна, където правителствените сили се борят с подкрепяните от Русия сепаратисти - вече отне живота на 13 хиляди души и превърна милиони хора в бежанци.  Доказателство за разрива с Русия беше, че на тези президентски избори главното съперничество изобщо не беше между проруските и прозападните фракции - за разлика от преди 10 години. Този път проруският кандидат Юрий Бойко се класира на четвърто място, като спечели 11% от гласовете.  Според политическите анализатори Порошенко е изправен пред тежка борба и една от основните причини е, че той остава един от най-богатите хора в Украйна. Той спечели богатство от шоколадовата си империя и никога не изпълни своето предизборно обещание, направено през 2014 г., да продаде бизнеса си. Много бизнесмени, близки до него, бяха замесени в корупционни скандали.  Президентът продължи да се обогатява, докато обикновените украинци страдаха от ниски заплати и безработица, както отбеляза политическият анализатор Владимир Фесенко.  Според Фесенко и други анализатори, резултатите от неделните избори отразяват глобалната тенденция, която е, че хората отхвърлят представителите на политическия елит, предпочитайки кандидати, които обещават радикални промени.  „Победата на Зеленский е протест срещу стария елит и искане за радикални политически промени, радикални подобрения“, обясни Фесенко, председател на Центъра за приложни политически изследвания. Според него това не е толкова любов към конкретния комик, колкото „очакването, че той може да бъде катализатор за промяна“.  Като цяло украинците не се доверяват на политическите си лидери. Според проучване, проведено от Gallup Center през март, само 9% от украинците са изразили доверие в своето правителство, а 91% са отговорили, че не му вярват.  Прессекретарят на руския президент Владимир Путин, Дмитрий Песков, отказа да коментира резултатите от първия кръг на гласуването. Според него Русия е заинтересована да спечели такъв кандидат, който е готов да започне работа за поетапно уреждане на конфликта в Донбас.  Други руски политици и държавни медии се опитаха да представят президентските избори в Украйна като фарс и като доказателство, че политическото въстание в Украйна през 2014 г. не е довело до промени.  „Российская газета“ съобщи, че по време на гласуването има признаци на „масови нарушения и фалшификации на тези избори - най-мръсните и нечестни в историята на Украйна, както се признава от почти всички участници в процеса и наблюдателите“.  Руските репортери и коментатори пренебрегнаха общото мнение, че тези президентски избори в Украйна станаха наистина демократични, тъй като украинците имаха избор и резултатите им не бяха предопределени, за разлика от изборите в Русия. Досега са докладвани само незначителни нарушения.  ", "date": "2019.04.02", "title": "The New York Times: Изборите в Украйна - комик срещу шоколадов крал "}
{"url": "http://epicenter.bg/article/Ministar-Petya-Avramova-shte-poseti-Sliven/179146/4/0", "text": "Министърът на регионалното развитие Петя Аврамова ще посети Сливен днес - 2 април.  От 13.00 часа министър Аврамова ще участва в кампанията „10 причини да остана в моя Сливен“, организирано от Община Сливен и вестник „Стандарт“. Събитието ще се състои пред сградата на Общинската администрация (бул. „Цар Освободител” №1).  От 17.00 часа регионалният министър ще участва в дискусия за регионалното развитие и европейската солидарност. Форумът ще се проведе в зала „Май“.", "date": "2019.04.02", "title": "Министър Петя Аврамова ще посети Сливен"}
{"url": "http://epicenter.bg/article/NAP-proveryava-za-novite-kasovi-aparati-/179159/4/0", "text": "Инспекторите на НАП започнаха проверки в търговските обекти за спазването на последните изисквания към касовите бележки и подаването на данни за продажбите. От вчера всяка регистрирана по ДДС фирма, която не използва софтуер за управление на продажбите трябва да отпечатва на касовите си бележки QR код, а фискалното устройство да изпраща данни в НАП за всеки фискален бон в реално време. Това съобщиха от пресцентъра на НАП.  Нерегистрираните по ДДС имат срок до края на юни, а използващите софтуер за продажбите до края на септември, в който да приведат дейността си в съответствие с новите правила.  Потребителите вече могат да проверят дали касовата им бележка е истинска с обновеното мобилно приложение на НАП, достъпно безплатно за устройства с операционни системи IOS и Андроид. Приложението позволява и регистрация на фискални бонове в лотарията на НАП с голяма награда 50 000 лв.  До момента 135 000 фискални устройства и принтери вече отговарят на новите изисквания, като броят им е дори по-голям от първоначалните очаквания, допълват от НАП.  „Проверките във всеки обект на регистрирано по ДДС лице от вчера имат за цел да установят дали касовият апарат е сменен и ако не е, използва ли се в обекта софтуер за управление на продажбите“ каза по повод на контролните мерки на НАП Спас Шишков, директор на „Фискален контрол“.  ", "date": "2019.04.02", "title": "НАП проверява за новите касови апарати "}
{"url": "http://epicenter.bg/article/Mazh-beshe-naragan-s-nozh-pri-srednoshten-skandal-v-ovtseferma-v-Plevensko/179126/3/0", "text": "Скандал, завършил с пробождане с нож, се разигра посред нощ в овцеферма в Плевенско.   На 1 април 2019 година в 3:42 часа от телефон 112 в районното управление в Долни Дъбник е получен сигнал, че  в село Садовец 37-годишен е прободен с нож в областта на гърдите. Местопроизшествието е посетено от полицейски служители. Установено е, че около 2:45 часа в овцеферма, в близост до втори стопански двор в селото между пострадалия и 50-годишен негов съселянин е възникнал скандал. По-възрастният е нападнал опонента си и му е нанесъл удар със сгъваем нож от дясната страна на гърдите, съобщават от ОДМВР-Плевен. 37-годишният е приведен в ЦСМП-Плевен и е настанен за лечение в отделението по гръдна хирургия на УМБАЛ \"Д-р Георги Странски\" - гр.Плевен, без опасност за живота. Извършителят е задържан за срок до 24 часа по Закона за МВР. Уведомен е прокурор в РП-Плевен. За престъпление по чл.129 от НК е образувано досъдебно производство.   Източник: Канал 3  ", "date": "2019.04.02", "title": "Мъж беше наръган с нож при среднощен скандал в овцеферма в Плевенско"}
{"url": "http://epicenter.bg/article/Ekshan-v-plevensko-selo---politsai-izvadiha-orazhie--za-da-sprat-agresiven-piyan-shofyor/179130/3/0", "text": "Полицаи се наложи да използват оръжие и да извършат предупредителна стрелба, за да спрат пиян агресивен шофьор в Плевенско.   Екшънът се разиграл вчера по обяд в село Беглеж, като в 12:15 часа е получен сигнал че водач на автомобил \"Мерцедес\" е шофирал агресивно по улиците в селото. Незабавно е изпратен автопатрул на сектор \"Пътна полиция\". При пристигането им на място и обход в селото спират мерцедеса. Водачът напуска автомобила и побягва. За спиране на нарушителя са използвани помощни средства - стоп патрони, изстреляни в безопасна посока, съобщават от ОДМВР-Плевен.   При задържането мъжът е оказал съпротива. Установена е самоличността му – 26-годишен от село Бъркач. Алкотестът му е показал 2,18 промила алкохолна концентрация. Образувано е бързо производство срещу мъжа, като е уведомен е дежурен прокурор при РП - Плевен.", "date": "2019.04.02", "title": "Екшън в плевенско село - полицаи извадиха оръжие, за да спрат агресивен пиян шофьор"}
{"url": "http://epicenter.bg/article/Lozan-Panov-se-varna-ot-otpuska--demonstrativno-otkazva-da-govori-za-evtiniya-apartament-/179137/3/0", "text": "Председателят на Върховния касационен съд Лозан Панов се появи за първи път след отпуска след скандалните разкрития, че жена му Елисавета е купила апартамент на по-ниски от пазарните цени от фирма \"Артекс\", съобщава Канал 3.  Панов пристигна на заседание на съдийската колегия във Висшия съдебен съвет, което председателства. Той обаче отказа да говори за имота на съпругата си, придобит преди двамата да сключат брак. Явно за да финтира журналистите, председателят на ВКС подрани с повече от половин час за началото на заседанието. Панов е единственият, който отказва коментар около сагата \"Апартаментгейт\".  И докато Панов отказва демонстративно да отговаря за апартамента, в социалните мрежи тръгнаха смешки за неговия казус. Луксозното жилище на цена \"като за кумове\" контрастира с претенциите на Панов да е стожер на морала в правосъдната ни система.  Днес ВСС ще решава как да накаже съдията от Софийския градски съд Мирослава Тодорова за бавно правосъдие. Казусът бе отлаган няколко пъти като последната дата - 26 март, бе пренасрочена за днес по искане на самия Панов, за да може да участва в дебатите за наказанието на съдийката. Според запознати тя може да бъде понижена в ранг или в длъжност. Тодорова не за първи път е наказвана за забавяне на дела. ", "date": "2019.04.02", "title": "Лозан Панов се върна от отпуска, демонстративно отказва да говори за евтиния апартамент "}
{"url": "http://epicenter.bg/article/prokuratura-poiska-zadarzhaneto-na-shest-litsa/179147/3/0", "text": "Специализираната прокуратура внесе в Специализирания наказателен съд искания за налагане на мерки за неотклонение \"Задържане под стража\" на шест лица, обвинени за участие в организирана престъпна група за държане и търговия с огнестрелни оръжия в Казанлъшко. Това съобщиха от пресцентъра на Специализираната прокуратура. Очаква се съдът да насрочи час за заседанието днес.   При специализирана акция на ГДБОП и Специализираната прокуратура в Казанлък вчера бяха задържани 6 лица.  На брифинг изпълняващият функциите ръководител на Специализираната прокуратура прокурор Димитър Петров поясни, че акцията е била за неутрализиране на организирана престъпна група, която е имала за цел произвеждането, търгуването и държането на оръжие без разрешение. Той обърна внимание, че организираната престъпна група се е занимавала и с бракониерство. По думите му при претърсванията освен оръжия е намерена убита кафява мечка.   Той уточни, че става дума за различни видове оръжия, в конкретния случай са задържани седем броя автомати „Калашников“, пистолет \"Макаров\", картечен пистолет, пет броя карабини, оловни пушки, множество боеприпаси, както и части за автомати. Прокурор Димитър Петров разказа каква е била схемата на организираната престъпна група. „Имало е служител на завод „Арсенал“, който е успявал да изнесе от територията на завода множеството части за оръжие. Извън завода те са се сглобявали при направена поръчка от образно казано – клиент. Получавали са се предварително парите. За различните видове оръжия са били с различна цена. При приемане на поръчката съответното оръжие се е сглобявало и се е предоставяло на клиент“, коментира още Петров, цитиран от \"Фокус\". Заместник-директорът на ГДБОП ст. Комисар Стоян Темелакиев допълни, че служителят в завода „Арсенал“ се е опитвал да вербува свои колеги. „Нямаме данни нещата да му се случили, но факт е, че той е бил активен в тази връзка“, допълни зам.-директорът на ГДБОП. Той уточни, че има данни, че служителят на „Арсенал“ е на ниско ниво, но явно доходите не са му достигали. Темелакиев посочи, че всички задържани имат регистрации и присъди за различни престъпления. Заместник-директорът на ГДБОП увери, че няма данни за съпричастност на организираната престъпна група в Казанлък към терористични организации. Стана ясно, че сигналът е постъпил в ГДБОП в началото на август миналата година.  ", "date": "2019.04.02", "title": "Прокуратурата поиска постоянен арест за шестимата от Казанлък, търгували с оръжие"}
{"url": "http://epicenter.bg/article/VSS-amnistira-Miroslava-Todorova-za-bavno-pravosadie-/179156/3/0", "text": "Висшият съдебен съвет (ВСС) обяви амнистия за всички съдии, които системно не спазват сроковете за разглеждане на своите дела. Това стана факт след като ресорната колегия отказа да накаже бившия председател на политизирания Съюз на съдиите в България (ССБ) Мирослава Тодорова. Оказа се, че кадровият орган е неспособен да наложи санкция на съдийката, тъй като нито едно от четирите предложения не събра нужната подкрепа от поне осем гласа \"за\",  До решението по казуса с дисциплинарката на Мирослава Тодорова се стигна след отлагане на решението с близо месец и половина. Още на 26 февруари, когато Тодорова отказа да се яви пред кадровиците, а това от нейно име направи адвокат Даниела Доковска, едва четирима от членовете на съдийската колегия са подкрепили предложението Тодорова да бъде наказана с намаляване на заплата с 10% за период от половин година, както бе предложила дисциплинарната комисия.  Последва специално изслушване на самата Тодорова, но до гласуване не се стигна, тъй като председателстващият заседанието Лозан Панов поиска отлагане заради негова и на кадровици среща с представители на мисията по Механизма за сътрудничество и проверка на Европейската комисия. Решението бе отложено още веднъж, пак по искане на Панов, който държеше да участва в гласуването, но това не можело да стане в седмицата, в която чества своя рожден ден, тъй като ще е в отпуск.  Така, след като дисциплинарката не бе приключена близо две години и след три отлагания в последните два месеца, този вторник ВСС подкрепи системното нарушаване на сроковете, нещо, заради което държавата плаща обезщетения, било чрез националния механизъм или чрез осъдителни решения на Съда в Страсбург.  Ето как гласуваха кадровиците за трите останали варианти за санкциониране на Тодорова, която вече е била обект на дисциплинарно наказание, отново за забавени дела.  Минималното наказание \"забележка\" подкрепиха четирима кадровици - Лозан Панов, Атанаска Дишева, Цветинка Пашкунова, Олга Керелска.  \"Понижение в ранг\" подкрепиха петима от членовете на колегията – Боян Магдалинчев, Георги Чолаков, Стефан Гроздев, Боян Новански и Вероника Имова.  \"За\" най-тежкото наказание – \"понижаване в длъжност\" за срок от една година гласуваха шестима кадровици – Боян Магдалинчев, Георги Чолаков, Стефан Гроздев, Боян Новански, Драгомир Кояджиков и Вероника Имова.  Даниела Марчева, Боряна Димитрова и Севдалин Мавров гласуваха против и трите предложения, а от заседанието на Съдийската колегия отсъства Красимир Шекерджиев.  Така, след процедурни трикове и множество отлагания, в крайна сметка мнозинството в Съдийската колегия се обяви в подкрепа на една от основните причини, които будят недоверие в обществото към съдебната система – бавното правосъдие, което често се превръща и в отказ от правосъдие. Вотът обаче показва, че в този си състав Съдийската колегия е податлива на задкулисен и лобистки натиск.  Дисциплинарното производство срещу Мирослава Тодорова стартира след сигнал през 2016 година от главния прокурор Сотир Цацаров заради забавено произнасяне по искане на прокуратурата за разкриване на банкова тайна, в периода, в който съдийката е правораздавала в Софийски районен съд (СРС). Искането на държавното обвинение било по Закона за кредитните институции, според който съдът трябва да се произнесе в 24-часов срок. Самото искане е постъпило на 21 ноември 2015 г., но съдия Тодорова се е произнесла чак на 17 декември. В резултат на сигнала на главния прокурор, е стартирала проверка на Инспектората на ВСС, която установила над 229 дела, които съдийката е забавила с над 2 години.  Членовете на Съдийската колегия на Висшия съдебен съвет (ВСС) гузно премълчаха разкритията, че семейството на председателя на Върховния касационен съд (ВКС) Лозан Панов живее под наем в апартамент, собственост на фирмата на съпругата му, който според нотариалния акт би трябвало да е закупен на цена четири пъти по-ниска от пазарната.  Макар в закупуването на четиристаен апартамент от 172 кв.м. и два гаража за 81 000 евро да има съмнения, че става въпрос за укриване на данъци и спестяване на ДДС, нито един от кадровиците не намери за необходимо да повдигне темата в присъствието на председателстващия заседанието Лозан Панов.  Председателят на ВКС се появи на публично място за първи път цяла седмица след разкритията, но въпреки това отказа да коментира темата пред журналисти преди заседанието на ВСС.  ", "date": "2019.04.02", "title": "ВСС амнистира Мирослава Тодорова за бавно правосъдие "}
{"url": "http://epicenter.bg/article/Turski-tiradzhiya-blasna-peshehodets-na-patya-Veliko-Tarnovo---Ruse-i-opita-da-izbyaga-ot-Balgariya-/179162/3/0", "text": "Гранични полицаи от РДГП–Русе задържаха шофьор, опитал да напусне страната след пътнотранспортно произшествие с пострадал български гражданин, съобщиха от МВР.  Снощи, в 20:17 часа, в РДГП Русе е получен сигнал от ОДМВР-Велико Търново, че малко преди това в района на село Самоводене, на главен път Велико Търново – Русе, неустановен товарен автомобил е блъснал 47-годишен пешеходец, който е откаран в болница.  В 21:50 часа граничен полицейски наряд в района на ГКПП Дунав мост Русе е установил в колоната изчакващи да преминат автомобили турски камион със счупен десен фар.  Граничните полицаи са задържали водача – 60-годишен турски гражданин. В 4 часа тази сутрин шофьорът е предаден на служители от ОДМВР-Велико Търново. Предстоят процесуални действия.  Пострадалият пешеходец е с фрактура на гръбначните прешлени, поясняват от ОДМВР-Велико Търново.  ", "date": "2019.04.02", "title": "Турски тираджия блъсна пешеходец на пътя Велико Търново - Русе и опита да избяга от България "}
{"url": "http://epicenter.bg/article/Inspektorat-kam-VSS-prekrati-proverkata-sreshtu-Lozan-Panov-po-kazusa--quot-Ivancheva-quot--/179163/3/0", "text": "Инспекторът към ВСС прекрати проверката си срещу председателя на ВКС Лозан Панов. Това съобщиха от Инспектората към ВСС.  Инспекторатът извърши проверка на председателя на ВКС Лозан Панов по Глава IX, Раздел 1б от Закона за съдебната власт, свързана с почтеност и конфликт на интереси и за установяване на действия, които накърняват престижа на съдебната власт и с нарушаване независимостта на съдиите, прокурорите и следователите.  Тя приключи на 20 март 2019 г. с доклад, съдържащ становище за липса на достатъчно данни за извършени нарушения. Въз основа на доклада и събраните по преписката доказателства, ИВСС на свое заседание от 1 април прие решение за прекратяване на проверката.  Проверката се осъществява въз основа на решение на съдийската колегия на ВСС, прието на заседание на 14 декември 2018 г.  Поводът за нея бе писмо на съдии в Апелативния специализиран наказателен съд, според които Лозан Панов с позицията си е накърнил делото срещу Десислава Иванчева.  ", "date": "2019.04.02", "title": "Инспекторът към ВСС прекрати проверката срещу Лозан Панов по казуса \"Иванчева\" "}
{"url": "http://epicenter.bg/article/Katastrofa-zatvori-tunel--quot-Vitinya-quot--na-magistrala--quot-Hemus-quot--/179180/3/0", "text": "Спряно е движението в тунел „Витиня“ на автомагистрала \"Хемус\" заради катастрофа, един човек е пострадал. Това съобщиха от пресцентъра на МВР.  Сигналът за произшествието е получен на телефон 112 в 17.16 часа.  По първоначална информация лек автомобил, който е пътувал в посока София, се е блъснал челно в ТИР, завъртял се е и се ударил в бус с платформа.  Пострадал е шофьорът на колата.  Към мястото пътуват екипи на „Пътна полиция“ и Спешна помощ.  Движението в района по АМ „Хемус“ ще се осъществява по стария път за София.  ", "date": "2019.04.02", "title": "Катастрофа затвори тунел \"Витиня\" на магистрала \"Хемус\" "}
{"url": "http://epicenter.bg/article/Zasyakoha-dzhigit-da-kara-s-277-km-ch-po-avtomagistrala--quot-Struma-quot--/179188/3/0", "text": "Нови скоростни рекорди по пътищата у нас. Шофьор беше засечен с 277 километра в час на магистрала \"Струма\". Глобата на джигита ще надхвърли 1500 лева, пресметнаха от \"Пътна полиция”. И обясниха, че най-много са заснетите нарушения в София, информира Би Ти Ви.  За времето от 06:00 ч до 16:00 ч на 02.04.2019 г. на 409 места за контрол, със 154 автоматизирани технически средства и системи, служителите на „Пътна полиция“ са установили 7023 нарушения за превишаване на максимално допустимата скорост за движение, сочат междинните данни на МВР за операция \"24 часа скорост\".  От тях със стационарни камери са установени 133 нарушения, със СПУКС – триноги са установени 3341 нарушения, а с мобилни камери с които са оборудвани служебни автомобили са установени 3549 нарушения.  Най-много нарушения са констатирани на територията на СДВР – 713, а най-малко на територията на ОДМВР Добрич– 55.  Констатирани са 34 случая на водачи превишили скоростта с повече от 50 км в населено място, както и 255 други нарушения на ЗДвП.  Настъпили са 37 ПТП с материални щети и 5 ПТП с ранени. Няма данни за ПТП със загинали.  Пълната статистика за резултатите от проведената операция „24 часа скорост“ ще бъде предоставена на 03.04.2019 г.  \"Голяма част от произшествията и загиналите, които имаме тук - са за неспазване на елементарни правила на движението. Примерно – недаване предимство на пешеходец на пешеходна пътека”, каза Ивайло Иванов, главен секретар на МВР.  ", "date": "2019.04.02", "title": "Засякоха джигит да кара с 277 км/ч по автомагистрала \"Струма\" "}
{"url": "http://epicenter.bg/article/Aleksandar-Yordanov--Razdelenieto-na-desnite-nakara-desetki-hilyadi-izbirateli-da-glasuvat-za-GERB/179110/2/0", "text": "Така отговори Александър Йорданов на водещия Антон Хекимян, когато той му зададе въпроса       Думите ми, казани срещу Борисов са извадени от контекста. Те бяха казани в края на конференцията. Мимикрия става дума когато имаме поведение като държава, което не винаги одобрявам.  За Русия заемам по-крайна позиция. Г-н Борисов като ръководител  на правителството, не е това правителство, което беше с РБ. За да го има това правителството е разделена десницата. Борисов се съобразява с формулата на това коалиционно управление\", каза объркано той    Според Йорданов като членове на ЕС и НАТО ние трябва да сме по-твърди към Русия.       \"Който се е хванал на хорото на политиката, трябва да е наясно, че гайдарят му е сатирата\", опита се да остроумничи Йорданов.   Той обясни, че не е  имал възможност да разговаря с Борисов от 7-8 години, \"за разлика от други, които го търсеха постоянно, и ставаха министри\", явно имайки предвид хора от другата част на десницата - от бившия Реформаторски блок, които днес са политически противници на ГЕРБ. \"Спомням си, когато загубихме избори преди две години и когато десницата ни бе разделена на три парчета. Трябваше Комарнитски да нарисува как се хвърлят в канала над 300 000 души. Тогава Радан Кънев каза: ”Нашето разделение изпрати десетки хиляди да гласуват за ГЕРБ”,  припомни Александър Йорданов, видимо ядосан от карикатурите на Комарнитски.   \"С паметника на Борисов и карикатурата на Комарнитски няма да има успех за България.   подчерта гостът, коментирайки вчерашната статуя на Борисов на площад \"Гарибалди\".   ", "date": "2019.04.02", "title": "Хекимян към Александър Йорданов: Колко пъти се целунахте с Борисов, за да влезете в листата на ГЕРБ?"}
{"url": "http://epicenter.bg/article/Boryana-Dimitrova--/179111/2/0", "text": "  Мобилизацията за гласуване сред избирателите на БСП е висока - 80 %, но социалистическата партия не привлича нови избиратели. Сред привържениците на ГЕРБ мобилизацията е 66%, има дори демобилизация, заради скандала с апартаментите на хора от властта.   Тези данни изнесе в сутрешния блок на Нова телевизия социологът от Алфа рисърч Боряна Димитрова, която коментира последното изследване на агенцията. То е регулярно, но времето на провеждането му съвпада с пика на скандала Апартаментгейт.   „Това е регулярното проучване на Алфра Рисърч. От години провеждаме 3-месечни проучвания и този път имахме изследователския шанс, но от друга страна социалния малшанс, да попаднем в окото на бурята. Ние сме измерили пиковите нагласи в разгара на скандала”. Това каза Боряна Димитрова от „Алфа Рисърч” в ефира на „Здравей България”.   Тя коментира изследване в периода 22-ри – 26-ти март, при което са анкетирани 1013 души, показва дали е загубено доверието към институциите след големия скандал с апартаментите на властта, още известен като „Апартмент гейт”.   Изследването тества как скандалът се е отразил на избирателите.   Димитрова съобщи, че 10,3% смятат, че няма проблем при добиването на апартаментите и че това е единствено предизборна атака от страна на опозицията. 66,6% са на мнение, че придобиването на апартаменти е злоупотреба с власт. 47,3 % от избирателите на ГЕРБ също стоят на тази позиция. Според нея това е по-скоро цялостна „човешка”, от колкото политическа оценка.   Данните сочат, че подкрепата за партиите сред решилите да гласуват в евроизборите според проучването са 33,9 % за ГЕРБ, 33.4% за БСП, 10.6% за ДПС и 5,1% за „Демократична България”.  \"При БСП няма ръст в количествено отношение. В момента наблюдаваме една мобилизация сред техните симпатизантите, като 80% от тях са готови да гласуват на евроизборите. При коалицията ГЕРБ/СДС този процент е над 60. Ако изборите бяха днес ГЕРБ взимат 33.9%, БСП - 33.4%, ДПС - 10%. Демократична България с вот от 5.1% е все още малко под бариерата от 5.88%, необходима за спечелването на мандат. Партиите от коалицията Обединени Патриоти, които в рамките на настоящото проучване са измервани поотделно, постигат следните резултати: ВМРО- 4,1%, НФСБ - 2.2%, Атака - 2.1% от решилите да гласуват\", каза в студиото на Нова тя.  \"Позитивното отношение към правителството спада с 4 пункта – от 17% на 13%, отрицателното нараства до 52%, като отлив на доверие е налице дори сред вътрешния кръг симпатизанти на управляващите партии. Негативен е ефектът и върху персоналния рейтинг на премиера Бойко Борисов (28% доверие срещу 43% недоверие). Това се дължи на едно наслагване. Говоря за протестите на различни браншови организации, проблемите около вероизповеданията, сега апартаментите. Сред министрите, с най-високо доверие продължава да се ползва Томислав Дончев, следван от Екатерина Захариева и Красен Кралев. Позитивен индекс (превес на положителните над негативните мнения) имат също образователния министър Красимир Вълчев, на туризма НиколинаАнгелкова и на транспорта Росен Желязков\", каза още Димитрова.", "date": "2019.04.02", "title": "Боряна Димитрова: Дори и сред симпазитантите на ГЕРБ има отлив на доверие!"}
{"url": "http://epicenter.bg/article/Boyan-Chukov-/179177/2/0", "text": "Преводът на думите на турския външен министър Мевлют Чавушоглу е неточен, каза в предаването \"Лице в лице\" по БТВ анализаторът Боян Чуков. Той имаше предвид думите му за българския закон за вероизповеданията. \"Склонен съм да имам съмнение, че скандалът около превода на турския министър не е съвсем изчистен в смислов план. Искам да кажа, че много преди Анкара да оспори превода, една българска медия още вчера излезе със съобщение, че няма точен превод. Един мой приятел, чийто роден език е турският, ми спомена, че преводът не е този, който получихме в обществеността\", каза Боян Чуков.   Според него, ако приложим същия подход - премиерът да иска извинения и да се вика посланика, в Германия, Холандия или Австрия, техните съвети за национална сигурност трябва да заседават денонощно. \"Проблемът ни се състои в това, че ние нямаме избистрена концепция за политиката ни към Турция. Ние работим на парче\", смята Боян Чуков. Той припомни, че предишният турски посланик Сюлейман Гьокче си е позволявал коментари за българските политици, намесвал се е във вътрешната политика и тогава е трябвало да има някаква реакция от наша страна, но не е имало такава. По думите му по линия на Турция нашата страна през годините е пропуснала много ситуации, в които е трябвало да реагира по-твърдо. За Сюлейман Гьокче той каза, че посланикът \"се държеше като човек, който участва в български политически живот наравно с българските политици.\"  Мюфтийството трябва да бъде контролирано от българската държава, защото иначе рискуваме - Балканите са развъдник на радикален ислям, посочи той. Чуков беше категоричен, че близостта между Главното мюфтийство и турския Дианет е недопустима: „Считам, че мюфтийството трябва да се финансира от българската държава и трябва да се сложи контрол на всяко едно финансиране за всички вероизповедания в България”.   Ердоган е боец, слуховете за неговата смърт са силно преувеличени, каза Чуков, анализирайки местните избори в Турция. Но обърна внимание, че градовете, спечелени от опозицията, дават 70% от БВП на страната. В Турция изборите са донесли промяна, но реално партията на Реджеп Ердоган е загубила едва процент от подкрепата си спрямо 2014 г., каза Боян Чуков. Боян Чуков обаче посочи, че по закон в Турция по заповед на държавния глава вътрешният министър има право да сменя кметове, както се е случвало с градове, контролирани от кюрдската партия. Освен това, навсякъде, където опозицията печели кметските места, общинските съвети се контролират от Партията на справедливостта и развитието на президента Реджеп Ердоган.   До 2023 г. в Турция няма избори, основният противник на Ердоган на тези избори бе икономиката, посочи още анализаторът. Той каза, че на 8 април има планирана срещя Ердоган - Путин. Турските медии говорят за отмяна на визите за руски граждани, от което ще загуби българският туризъм.   Това, което се случва между Гърция и Македония е оценка \"Нула\" за българската външна политика, коментира Чуков историческата визита на премиера на Гърция Алексис Ципрас в Скопие и разговорите му със Зоран Заев. Той имаше предвид икономическите проекти между двете страни. \"Една част от тези огромни икономически проекти трябваше да се вземат от България, тъй като ние направихме немалко за интеграцията на Македония в ЕС и НАТО\", изтъкна Боян Чуков. Иначе и двамата - Ципрас и Заев, са момчета на Сорос, посочи още той.      ", "date": "2019.04.02", "title": "Боян Чуков: Ердоган е боец, слуховете за неговата смърт са силно преувеличени!"}
{"url": "http://epicenter.bg/article/Dimitar-Ivanov--Ne-mozhem-da-ozhiveem-s-ikonomikata--koyato-imame--S-advokatski-uslugi-li-shte-se-konkuri/179182/2/0", "text": "Налице е сериозна политическа криза, която аз не очаквах – мислех, че нещата ще се развият доста по-лесно. Това каза в предаването \"Лице в лице\" по БТВ икономистът проф. Димитър Иванов по повод казуса с излизането на Великобритания от Европейския съюз.  Победата на рефендума за излизането от Европейския съюз беше крехка и тя роди съпротивата. Второ, планът на Тереза Мей, който считам, че беше добър, е твърд Брекзит, който спира свободното движение и затваря вратата на Великобритания към митническия съюз, което не беше прието. Целият план за излизането демонстрира слабостите на най-старата демократична система в света – британската, посочи проф. Иванов.  Свидетели сме на безизходица. За момента все още има три жизнени планове, които могат да бъдат приети – излизане от Европейския съюз без сделка; т.нар. подобрен план на Тереза Мей, при който Великобритания да стане член на митническия съюз; след три поредни негативни гласувания правителството смята за четвърти път да постъави на гласуване плана на Тереза Мей. За мен третият план е най-реалистичен. Всичко друго означава продължаващо бавене, а всички са се приготвили за излизане, коментира експертът.  От доста различни страни се настоява за нов икономически модел в България. Отиваме на европейски избори, но никой не казва на избирателя какъв е пътят. 12 години след приемането ни в Европейския съюз продължаваме да се гърчим на последното място в Европа. Никой не обяснява защо през тези години не мръднахме малко напред, заяви икономистът.  30 години след прехода се оказа, че не е важно само да си собственик, трябва да знаеш как да управляваш собствеността, как да я съхраниш. Ние унищожихме индустрията си, а се оказа, че в Европейския съюз не можеш да имаш положителен външнотърговски баланс без развита промишленост и енергетика. Вървим към нов икономически модел с огромна необходимост. Не можем да оживеем с тази икономика, която имаме. Трябва да прегърнем най-новите икономически отрасли, каза още проф. Димитър Иванов. И попита риторично с адвокатски услуги ли ще се конкурираме с другите страни.  ", "date": "2019.04.02", "title": "Проф. Димитър Иванов: Вече 12 години се гърчим на последното място в ЕС! Никой не казва защо "}
{"url": "http://epicenter.bg/article/Krum-Zarkov--BSP-nyama-da-se-varne-v-parlamenta--Dnevniyat-red-e-palen-s-lobistki-zakoni-/179183/2/0", "text": "БСП няма да се върне в парламента, обяви депутатът от БСП Крум Зарков в предаването \"Лице в лице\" по бТВ.  Той твърди, че стратегически въпроси не се обсъждат в парламента, а дневният ред на парламента е пълен с лобистки закони и с поредна промяна на Закона за концесиите, което не епричина за връщането на червените депутати в НС.  \"Ще се върнем, когато започнат да говорят за нещата, които вълнуват българските граждани. В кокретния случай не става дума за нов закон, а за спазване на сегашния. И като сме в парламента няма да можем да предотвратим да връщат законите със задна дата, както правят непрекъснато и да сменят сроковете, както правят непрекъснато.  Да внесем нов закон за концесиите, той ще има съдбата на предишните 58 закона, които внесохме последните две години. Дебатът в парламента и парламентаризмът изисвкат елементарни правила на комуникиране, на дебат, на обществено обсъждане, всички тези правила бяха погазени многократно. Кулминацията беше с Изборния кодекс, който отново се прави и преправя, докато не видим, някакви знаци, че управляващото мнозинство си е взело поука от случващото се, и парламентът се превърне в парламент, а не в парлама, няма да се върнем.\", отсече Зарков.  На въпрос защо още не са готови с листата си за евроизборите и дали Сергей Станишев ще бъде извън нея, Зарков посочи, че не са чакали ГЕРБ да си подредят листите, а са имали процедура, с която си избарли водач, ще подредят листата и назад.  \"При нас така се случват нещата - с дискусия, това което изискваме и от парламента, го прилагаме и към нас самите. Целият дебат по това, дали Сергей Станишев ще бъде в листата на БСП за евроизборите ще се проведе на 14 април, след което колективният орган ще вземе решенията.\"  Що се отнася до това, че водачът на евролистата на БСП Елена Йончева се оказва говорител по тема за концесия в с. Дивотино, Крум Зарков заяви, че кампанията за евроизборите не е официално започнала.  \"Елена Йончева е нашия водач на листата, тя е също и говорител на нашата парламентарна група. Това, че не сме в парламента, не означава, че сме се отказали от нашите задължения на народни представители, и днес изпълнихме точно това. Поставихме институциите пред своите отговорности и ги принудихме най-сетне да вземат отношение. А сега ще настояваме да дадат документите, за да видим, дали няма нещо по-дълбоко.\"  Припомняме, че по-рано днес стана ясно, че Елена Йончева обяви, че правителството на Бойко Борисов нарушава закона и облагодетелства фирми, които унищожават българската земя, по повод концесията в с. Дивотино.", "date": "2019.04.02", "title": "Крум Зарков: БСП няма да се върне в парламента. Дневният ред е пълен с лобистки закони "}
{"url": "http://epicenter.bg/article/Karakachanov--Shte-podkrepya-veto-na-Radev-po-Zakona-za-veroizpovedaniyata-/179184/2/0", "text": "При управлението на Иван Костов бяха времена, когато армията се режеше откъм финанси и техника. Едно от нещата, които бяха поставени пред мен, когато станах министър на отбраната, бе темата с възстановяването на Висшето военновъздушното училище в Долна Митрополия.   Това заяви вицепремиерът и министър на отбраната Красимир Каракачанов в студиото на \"Още от деня\" по БНТ.  ,,Военноморското училище във Варна е едно от най-уважаваните в цяла Европа. Школата там е наистина добра. За моряци, още повече за летци глад има в целия свят. Проблемът е, че една част от тях ги лапа световната икономика'', допълни вицепремиерът.  ,,Руската техника е добра, но тя е на доизживяване. Въпрос на време е тя да излезе от строя. Разбира се, че за американските самолети ще се набират преподаватели, както и ще се създават такива. Това е процес. Една от идеите ни е в България да се изгради модерен център за обучение на пилоти, където да може да се обучават както студенти от НАТО, така и студенти извън НАТО'', обясни още Каракачанов.  ,,Преговорите за закупуването на американските самолети си вървят. Процедурата е такава, че американският Конгрес трябва да разреши тази сделка, но за целта трябва да бъдат заложени малко по-високи параметри. Ето защо ще се сложи една по-широка рамка от порядъка на 2 милиарда долара, за да може американското правителство да получи \"зелена светлина\" от Конгреса и да започне същинската част по сделката за закупуване'', поясни министърът и още веднъж добави, че руската техника, която ползваме в момента, до 10 години ще приключи.  ,,Най-добрият вариант е трите партии да се явим заедно за европейските избори. Няма място за сръдни и евтини преброявания, но изглежда, че по-скоро отиваме сами. Няма проблем, ние сме готови да отидем и сами. Все пак ние от ВМРО предлагаме за водач на листата най-качествения български евродепутат в лицето на Ангел Джамбазки. Нещо повече, има 3 процента от българските граждани, които заявяват, че ще гласуват за Джамбазки, независимо в коя листа ще бъде той'', коментира темата с изборите за Европейски парламент Красимир Каракачанов.  ,,Трябва да има регистрации на всички дарения, които са в рамките на държавата, за да има контрол. Защото не е нормално през религията външни фактори да правят политика в България. Извинете, кои бяха вносители на Закона за вероизповеданията? ГЕРБ, ДПС и БСП. А БСП къде са сега? Няма ги в парламента, няма и да се върнат. Въпреки това аз бих ги призовал, ако са българи и са българска партия, да не ми стоят по трибуните и студиата, а да се върнат в залата'', завърши вицепремиерът Каракачанов.   \"Ако президентът Румен Радев наложи вето за закона за вероизповеданията, ще гласуваме \"за\", защото беше осакатен. Депутатите от БСП да не се крият, а да дойдат в парламента\", заяви вицепремиерът.  ", "date": "2019.04.02", "title": "Каракачанов:Ще подкрепя вето на Радев по Закона за вероизповеданията! БСП да се връща в парламента  "}
{"url": "http://epicenter.bg/article/Sadat-opravda-stsenarista-na-Slavi-za-skasanata-snimka-na-Plevneliev-/179186/2/0", "text": "Съдът оправда сценариста на \"Шоуто на Слави\" Филип Станев, който скъса в ефир снимката на бившия президент Росен Плевнелиев. За това съобщи на страницата си във Фейсбук Трифонов, предаде Канал 3.  \"Съдът защити невербалната свобода на изразяване на Филип Станев и постанови, че не са нарушени нито законите, нито Конституцията на страната\", написа шоуменът, като цитира решението от 29 март т.г. на Административния съд София-град.  Станев скъса снимката на Плевнелиев през 2016 г. заради това, че президентът сезира Конституционния съд за някои от въпросите на поискания от шоуто референдум. Актът на протест в студиото бе съпроводен от заключението: \"Това е един политически труп\" по адрес на Росен Плевнелиев.  \"Все пак, обнадежден съм, че свободата на изразяване по един позабравен казус беше окончателно защитена от Административен съд София-град. Става въпрос за случая, в който моят колега Филип Станев скъса в ефир снимката на президента Плевнелиев. Не знам дали си спомняте този случай, не знам дали си спомняте и този президент. Ако не си го спомняте този президент, може да се поразровите из светската хроника – днес ще го откриете там, отговаря за астрология и метеорология\", коментира Слави.  И припомня на онези, които се занимават с политика: \"Една от основните свободи е свободата на изразяване. Не знам дали нашите политици го разбират това или ще продължават да искат от нас да се държим към тях като към гаджета\".  ", "date": "2019.04.02", "title": "Съдът оправда сценариста на Слави за скъсаната снимка на Плевнелиев "}
{"url": "http://epicenter.bg/article/PIB--Pokrivnata-terasa-kam-apartamenta-na-Plamen-Georgiev-ne-e-bila-predmet-na-otsenka--VIDEO-/179187/2/0", "text": "Пламен Димитров Георгиев е клиент на \"Първа инвестиционна банка\" АД още от края на 2000 г., като от месец март 2004 г. получава трудовото си възнаграждение по разплащателна сметка водена на негово име в банката. Димитров има добра кредитна история и коректно изпълнява задълженията си по сключените с банката договори.   Това се казва в становище на \"Първа инвестиционна банка\" АД, изпратено до NOVA, въз основа на изрично писмено дадено съгласие от страна на Пламен Димитров и съпругата му Ирена Димитрова.  \"На 30.03.2017 г. Димитров е депозирал в банката искане за отпускане на ипотечен кредит в размер на 196 000 лв. за закупуване от него и съпругата му на недвижим имот, находящ се в гр. София, кв. Гео Милев , който е предложен да послужи като обезпечение по кредита. Искането е разгледано от Банката, както за целта е извършена оценка на кредитоспособността на г-н Димитров, чиито доходи са достатъчни и покриват в двоен размер предвидената по договора месечна вноска по кредита.   Извършена е и оценка на предложеното обезпечение от лицензиран оценител, като при оценката са взети предвид действащите към момента на оценката пазарни цени на недвижимите имоти в София, включително и за района, в който се намира недвижимия имот.   В предмета на оценката не са включени и не са били предмет на оценяване описаните в нотариален акт, съставен през 2006 г., разглеждан при одобрение на обезпечението 186,57 кв.м. ид. части от тераса – плосък покрив на сградата, поради това, че същите представляват общи части от сградата и не могат да бъдат предмет на оценка и сделки с вещно-прехвърлителен ефект.   Пазарната оценка, извършена от лицензирания оценител, включва единствено апартамента, заедно с тераса с площ от 47.99 кв.м. и не включва и не са взети предвид 186,57 кв.м. ид. части от тераса – плосък покрив на сградата. Предвид самоучастието на кредитоискателите г-н Димитров и съпругата му, което е над 30% Банката е отпуснала кредит в размер на 189 500 лв. , който е по- нисък от първоначално искания размер на кредита, и която сума представлява 50 % от пазарната оценка на имота.  Крайната стойност на пазарната оценка на имота извършена от лицензирания оценител е в размер на 379 000 лв.. като в оценката се включват апартамента, заедно с тераса с площ от 47.99 кв.м. и не включва и не са взети предвид 186,57 кв.м. ид.части от тераса –плосък покрив на сградата\", се казва още в становището на ПИБ.  ", "date": "2019.04.02", "title": "ПИБ: Покривната тераса към апартамента на Пламен Георгиев не е била предмет на оценка (ВИДЕО)"}
{"url": "http://epicenter.bg/article/Petya-Avramova--Nad-112-mln--lv--bez-DDS-shte-badat-investirani-po-vodniya-proekt-za-oblast-Sliven-/179189/2/0", "text": "На 25 март е подаден проектът, с който ВиК-Сливен кандидатства за финансиране от Оперативна програма „Околна среда 2014 – 2020 г.“ за подобряване на ВиК инфраструктурата на територията на областта. Той предвижда инвестиции в Сливен и Нова Загора с общ размер малко над 112 млн. лв. без ДДС. Това информира в Сливен министърът на регионалното развитие и благоустройството Петя Аврамова, съобщиха от пресцентъра на министерството. В областния център тя участва в дискусия за регионалното развитие и европейската солидарност.  За гр. Сливен, включително кв. „Речица“, е предвидено доизграждане или реконструкция на 41 км водопроводи, ремонт на тръбни връзки в 2 резервоара и доизграждане на напорен водоем. Ще се реконструират три помпени станции. 26 км е канализационната мрежа, която ще бъде доизградена или ремонтирана. Предвижда се също реконструкция на пречиствателната станция за отпадъчни води в града.  В проекта са включени и водопроводите, които ще са необходими, за да функционира пречиствателната станция за питейни води. Министерството на регионалното развитие и благоустройството има готовност до 2020 г. да размрази обекта, чието строителство е спряно преди години, да актуализира проекта и да възложи довършването му, обясни пред медии министърът.  В Нова Загора ще бъдат подменени агрегати в помпени станции и ще се реконструират 17,7 км от вътрешната водопроводна мрежа. 6,7 км канализационна мрежа ще бъде реконструирана или доизградена. Ще се изгради канализационна помпена станция и ще се реконструира пречиствателната станция за отпадъчни води.  Сериозни средства в областта се инвестират и в пътната инфраструктура. С финансиране от Оперативна програма „Региони в растеж“ 2014 - 2020 се ремонтира връзката на Сливен с Раднево и участък от пътя Стара Загора – Раднево. Двете отсечки са с обща дължина 38 км. Инвестицията е за 28 млн. лв. Републиканският път в двете области е ремонтиран, предстои издаване на Акт 16. Планира се обявяване на процедура за избор на изпълнител за рехабилитацията на близо 27 км от пътя Поликраище - Елена - Сливен с индикативната стойност 24 млн. лв. За подобряване на републиканската пътна мрежа в областта от държавния бюджет в последните години са инвестирани около 21 млн. лв., с които са ремонтирани над 75 км.  Министърът информира, че през тази година със средства от АПИ ще бъде заложена рехабилитация на 12 км от пътя Сливен - Ямбол, 15 км от направлението Сливен – Нова Загора и 13 км от пътя Биково - Кермен. Регионалният министър съобщи още, че подкрепя идеята за четирилентов път между Ямбол и Сливен с обособяване на икономическа зона около разширеното трасе. АПИ ще възложи предпроектното проучване за уширение на пътя, като първа стъпка от реализацията на проекта.  По ОПРР в област Сливен ще бъдат инвестирани над 46 млн. лв., информира министър Аврамова. Средствата са по 18 проекта. С тях се модернизират 9 образователни институции, в които се обучават близо 2250 ученици. За 265 лица в нужда ще бъде осигурен достъп до 5 социални обекта. По програмата енергийно се обновяват 13 сгради. Облагородяват се над 38 000 кв. м градски площи в региона. С 16,8 млн. лв. се финансира проектът за градски транспорт на Община Сливен, който включва изграждане на нови спирки, изграждане и обособяване на велоалеи и ремонт на сервизната база на превозвача. Също със средства от програмата по проекта на Министерство на здравеопазването за спешна помощ ще бъдат обновени 5 обекта.  При посещението си министър Аврамова се включи в кампанията на Община Сливен и вестник Стандарт „10 причини да остана в моя Сливен“. Като част от нея беше открита изложба с фото пана, посветена на 10 успешно приключили проекти на територията на общината и бяха връчени награди за принос в нейното развитие. Регионалният министър връчи отличието в категорията „Технологии“ за ГИС – уникална за страната географска информационна система, разработена от експерти на местната администрация. Петя Аврамова обърна внимание, че държавата работи от доста време за 100% кадастрално покритие и специализирани карти на страната. Сливен са иноватори, защото са събрали на едно място кадастър, регулация и надграждат със специализиран слой за подземната комуникация, което ще позволи на всички граждани да получат от едно място необходимата им информация.  В отговор на въпрос от представители на медиите министър Аврамова коментира, че вчера са проведени първи срещи с представители на превозвачите за обсъждане на тол тарифите. Тя изрази увереност, че следващите разговори ще бъдат конструктивни и ще се постигне консенсус между двете страни.  Министърът обясни, че при определяне на таксите за изминато разстояние за тежкотоварни автомобили целта е била да са по-ниски за превозните средства между 3,5 и 12 т, които се използват най-масово при вътрешни превози, за да не се отразят върху стойността на хранителните продукти, стоки и услуги.  „Консултантите ни от Световната банка изчислиха, че най-голямото отражение върху стоките от потребителската кошница ще е за минерална вода и безалкохолни напитки – около 4%“, подчерта Аврамова. Ниски са таксите и за автобусите, тъй като изпълняват социална функция. Най-висока такса е предвидена за превозни средства над 12 т, като тя е средна за Европа и ще е както за тежкотоварния трафик в страната, така и за транзитния.  ", "date": "2019.04.02", "title": "Петя Аврамова: Над 112 млн. лв. без ДДС ще бъдат инвестирани по водния проект за област Сливен "}
{"url": "http://epicenter.bg/article/Dzhelal-Faik--Zaplatite-na-imamite-v-Balgariya-shte-badat-povisheni-ot-may-s-20-/179191/2/0", "text": "Заплатите на имамите в България се очаква да бъдат повишени от май месец с 20%, за да могат да се изравняват с минималното заплащане в страната по закон, съобщи главният секретар на мюфтийството Джелал Фаик пред бТВ.   \r\n Той отрече твърденията на хората на Недим Генджев, че Главното мюфтийство взема 30 милиона лева годишен наем от 4700 имота из страната. Сумата от дадените под наем земеделски земи и вакъфски имоти е около 3 милиона лева на година, според Фаик. \r\n   \r\n Главният секретар на мюфтийството не коментира по същество думите на външния министър на Турция Мевлют Чавушоглу, според които южната ни съседка е упражнила влияние при приемането на промените в Закона за вероизповедания. Според него обаче думите на Чавушоглу не били правилно преведени. \r\n   \r\n Той също така отново повтори, че Главното мюфтийство изпълнява функцията на превенция срещу радикализирането на българските мюсюлмани. Решението на парламента да разсрочи дълговете на ислямската институция в размер на 8 милиона лева за следващите години е добър вариант, макар и не най-добрият, заяви още Фаик. \r\n", "date": "2019.04.02", "title": "Джелал Фаик: Заплатите на имамите в България  ще бъдат повишени от май с 20%"}
