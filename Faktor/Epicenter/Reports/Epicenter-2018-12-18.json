{"url": "http://epicenter.bg/article/Kmetat-na-Mineralni-bani-blagodari-za-podkrepata-v-nadprevarata-za-nagradite-na-turizma/171061/2/0", "text": "Кметът на община Минерални бани Мюмюн Искендер благодари на всички приятели на националния курорт, които оказаха подкрепа при онлайн гласуването в надпреварата за наградите на Министерството на туризма.    През тази година Минерални бани бе класирана на трето място в категорията „Община на 2018 г. за балнео и спа”. Ние сме малка община като население и без вашата сериозна подкрепа, нямаше да успеем да постигнем този резултат. Каня всички наши привърженици да посетят националния курорт Минерални бани, за да се уверят на място в неговите качества. Така ще спечелим още нови приятели, за да можем следващата година да мобилизираме много повече привърженици за нашата кауза, добави още Искендер.", "date": "2018.12.18", "title": "Кметът на Минерални бани благодари за подкрепата в надпреварата за наградите на туризма"}
{"url": "http://epicenter.bg/article/Premierat--Ako-byah-kazal--quot-da-quot--na-EK--sega-shtyahte-da-pishete----quot-Borisov-dava-trabite-na-Balgariya-quot-/170998/2/0", "text": "Глобата от 77 млн. евро за БЕХ беше минималната сума, която можехме да договорим.Това каза пред журналисти във Виена премиерът Бойко Борисов във връзка с това, че ЕК ще глоби БЕХ със 77 млн. евро, предаде Агенция „Фокус“.  Запитан как ще реагира страната ни на глобата, той отговори: „Страната ни реагира вече повече от две години в преговорите, които водим в европейските комисии. Спомняте си, когато ЕК ни препоръча в лицето на своя комисар да приватизираме тръбите на газопреносната система. Представете си нашето правителство да беше вкарало решение и днес да ме питате защо правителството взе решение да приватизира тръбите. В тези конкурси за приватизация да дойдат най-големите руски, турски, какви ли не компании. Заглавията какви щяха да бъдат? „Борисов дава тръбите на България“. Тогава ние влязохме в парламента, поискахме да ни разрешат да преговаряме с Комисията. 100%, не знам за друго такова пълно мнозинство дали е имало в парламента, да кажат: „Не, не се продават се тръбите, преговаряйте“. Започнахме от 300 млн. евро. Аз преговарях веднъж, Томислав Дончев около сто пъти, свалихме ги на 150, на 140 млн. Сега последно на 77 млн.“.  „Без да обвързвам тази тема, говорихме с Жан-Клод Юнкер и с комисар Аврамопулос, че вече имаме нужда от 80 млн. евро за граници. Не ги обвързвам тези теми, но паралелно с това движим да получим нови 80 млн. евро за опазването на външната граница на ЕС. Ние веднъж получихме 150 млн., искаме още малко, защото искаме още по-добре да се справяме през следващата година“, обяви Борисов.  „Тези, които се съмняват в нашите решения - много тежки преговори бяха и мисля, че това беше минималната сума, която можахме да договорим. Всички останало означаваше приватизация на газопреносната ни система и само си помислете какво бихте говорили, ако бяхме взели обратното решение – не да платим 77 млн. евро, а да приватизираме и да дадем възможност на големи, чужди компании да влязат и да ни вземат собствеността на държавата върху газопреносната система. Толкова за този въпрос и да не плашат хората, че те плащат тази цена, ще си ги платят трите търговски дружества от печалбата“, обясни премиерът. Той уточни, че в случая е нямало друг вариант.  „Това са европейските правила, навсякъде са приватизирани, в България не са. Само че нашето усещане за собствеността на газопреносната система да не е собственост на българските граждани и българската държава би било предателство“, каза още той.  Марк Жирардели е на световна величина и за всеки туризъм, курорт и държава да имаш подобни инвеститори е нещо много хубаво, каза Борисов за мажоритарния собственик на „Юлен“ АД Марк Жирардели.  „И аз като вас слушам. Това чух вчера. Това можеше да бъде направено преди години. Безспорно Марк Жирардели е на световна величина и за всеки туризъм, курорт и държава, да имаш подобни инвеститори е нещо много хубаво. Но защо точно сега, не мога да се наемам да коментирам, все пак е частен бизнес. Доколкото знам се среща с нашите министри и така или иначе темата „Банско“ трябва да я развързваме и да отиваме към решение, защото е един прекрасен курорт“, коментира Борисов.  По думите му в Австрия хората изкарват милиарди от туризъм.  „С пъти, пъти, пъти, пъти повече лифтове, писти и никаква екология. Тук няма ли „зелени“? Ако нашите „зелени“ дойдат, ще ликвидират целия бранш в Австрия, който има около 30-40% провинции и си изкарват хората хляба от това. Аз съм горд, че България може би има най-силните зелени организации в света. Такива силни организации аз не мога да си представя другаде да ги оставят да съществуват. Но нашите са такива, че успяват. Както виждате, 20 години няма правителство, няма президент, който да намери смелост и кураж и да каже: „Това все пак е едно правилно решение да се развива туризма“, каза още Бойко Борисов.  ", "date": "2018.12.18", "title": "Премиерът: Ако бях казал \"да\" на ЕК, сега щяхте да пишете - \"Борисов дава тръбите на България\"!"}
{"url": "http://epicenter.bg/article/Otkade-idva-shtastieto-spored-Rumen-Radev--VIDEO--/171023/2/0", "text": "Румен Радев прояви добро чувство за хумор.   Президентът бе на посещение в Йордания. Там се срещна с българската общност,  .  Изпитанието обаче дойде от йордански лекар, който обясни, че не е женен за българка. Тук Радев заподозря събеседника си, че е щастлив човек именно защото е ерген.  Безспорно е, че президентът демонстрира истинска смелост с това изказване. Още повече, че на първия ред в залата точно срещу него седеше съпругата му Десислава Радева. За разлика от бурния смях на съпруга ѝ, Радева запази ледено мълчание, а лицето ѝ остана сковано в сериозно изражение.  Дали върховният главнокомандващ нe сгази лука? Всъщност силен е този, който умее да се смее над себе си.  ", "date": "2018.12.18", "title": "Откъде идва щастието според Румен Радев (ВИДЕО) "}
{"url": "http://epicenter.bg/article/Ninova-za-rastyashtite-tseni--Nyamame-gram-doverie-na-KEVR/171024/2/0", "text": "Лидерът на БСП Корнелия Нинова коментира ситуацията с растящите цени на газа и водата. Тя застана пред медиите на редовната пресконференция на БСП на \"Позитано\" 20 със санитарна лепенка на лицето. На 13 декември Нинова претърпя спешна хирургична интервенция във \"Пирогов\" заради абсцес, но не остана на лечение, а се върна на работа.   Нямаме грам доверие на КЕВР, бе категорична Корнелия Нинова. И цитира противоречащи си изказвания на шефа на регулатора Иван Иванов. На 25 септември 2018 г. Иван Иванов казал: „Повишаването на цената за битови и бизнес потребители ще бъде с не повече от 8 %, а не с 14 %“. А три дни по-късно цената е поскъпнала с 14 %.    КЕВР да обясни на какво основание взима тези решения? Независим орган ли е КЕВР?, попита още тя. Нинова изтъкна, че в КЕВР \"10-15 души комисари, сътрудници, помощници, затворени на тъмно решават съдбата на милиони, без да отчитат обективните обстоятелства при вземането на решения\".    Лидерът на БСП призова ръководството на КЕВР да се яви на изслушване в парламентарната комисия по енергетика и да обясни чии интереси обслужва. Нинова съобщи пред медиите, че Изпълнителното бюро е обсъдило растящите цени на тока, парното, газа и водата.   „Имаме следните въпроси. Когато отчитате направени инвестиции, подадени от ВиК дружества - проверявате ли ги на място или просто гледате документи и отчитате по документи. Смятаме, че подадените по документи инвестиции не отговарят на реалността“, започна с въпросте към КЕВР Нинова. И изтъкна, че ѝ уж направените инвестиции във водопреносната мрежа не са довели нито до подобряване на нейното състояние, нито на качеството на услугата, нито на качеството на водата. „Имаме въпроси към комисарите и сътрудниците, които вземат решения по тези въпроси, които смятаме да зададем в четвъртък на извънредно изслушване, което внесохме в парламента на Комисията по енергетика, на която сме поканили представители на средния и малкия бизнес, на потребителски организации. Каним ви и вас. Смятаме, че е необходима една открита и прозрачна процедура. Да дойдат и да обяснят на какво основание вземат тези решения, независим орган ли е КЕВР или има някакви зависимости от монополисти. Уважаеми управляващи и „независим“ КЕВР, с тези решения убивате българската икономика, българското производство, фалирате малък и среден бизнес. По-лошото е, че изправяте пред невъзможност българи да използват елементарни услуги. Вие представяте ли си в 21 век хората се отказват от услуга топла вода, защото не могат да си я платят\", обърна се към медиите тя.   „Крайно време е да дойдат и да обясняват какво правят, чии интереси обслужват? Имат ли зависимости? Със сигурност тези зависимости не са от народа, който ги е изпратил там, подозираме за други“, каза още Нинова.   На пресконференцията на БСП бе засегната и темата за глобата от 77 млн. евро, наложена от Европейската комисия на БЕХ.   Призовавам Борисов както не е искал да се приватизира „Булгартрансгаз“, така да спре и концесията на летище „София“, каза по този повод Корнелия Нинова.   Лидерът на БСП повтори позицията на партията, която е срещу раздържавяването на стратегически обекти. „Нашата позиция е ясна – ние сме против приватизацията на стратегически за страната обекти, включително и този“, каза Нинова.   „Отправям към Борисов призиви, така както е решил да не се приватизира „Булгартрансгаз“, го призоваваме да последва нашата програма или нашите предложения всички стратегически за националната сигурност обекти да бъдат забранени за приватизации, включително за концесии. Щом така е загрижен, да спре веднага концесията на летище „София“, продължи Нинова.   И призова управляващите да помислят върху предложенията на БСП да не се дават на концесия плажовете, жп инфраструктурата.   Освен това Корнелия Нинока заяви, че евродепутат от БС П ще зададе въпрос на еврокомисаря по енергетиката дали ЕК е поставяла на българското правителство условие за приватизация на „Булгартрансгаз“.   \"От ЕК ние такова нещо не сме чували официално и публично да я заявено. Искаме да изясним това. Искала ли е Европа от нас да си приватизираме мрежата“, каза още Нинова.   Жалко ще е, ако заради отношенията между Бойко Борисов и Сашо Дончев пострада националният интерес на България, каза Нинова в отговор на журналистически въпрос. Осъдителното решение на Еврокомисията е по жалба на \"Овъргаз\" на бизнесмена Сашо Дончев.   Запитана каква е политическата оценка на отношенията между Бойко Борисов и Сашо Дончев, Нинова заяви: „Нали не очаквате да коментирам личните отношения между Борисов и Сашо Дончев. Отношенията между бизнес и правителство първо са си тяхна работа, второ такива отношения намирисват на нещо друго. Какви са отношенията между Борисов и Сашо Данчев не е наша работа. Кой на кого, какво е правил през годините“, коментира Нинова. По думите ѝ обаче жалкото ще е, ако заради такива отношения пострада националния интерес на България и се стигне до глоба от страна на ЕК.   „Тези 77 млн. евро ще ги плаща целият български народ“, заключи Корнелия Нинова.  ", "date": "2018.12.18", "title": "Нинова за растящите цени: Нямаме грам доверие на КЕВР! Да кажат имат ли зависимости! (ВИДЕО)"}
{"url": "http://epicenter.bg/article/Krum-Zarkov--BSP--Iskame-vsichko-na-masata-za-sobstvenika-na--Yulen-/171027/2/0", "text": "Подигравката с българските граждани достигна своя апогей!   Така заместник-председателят на ПГ на „БСП за България“ Крум Зарков коментира на пресконференция на \"Позитано\" 20 изненадващата информация от вчера, 17 декември, че ски легендата Марк Жирардели е собственик на \"Юлен\" - концесионера на Банско.   „Ски шампионът Марк Жирардели се оказа собственик на дружеството, концесионер на най-големия ни ски курорт. Миналата година по това време Гинка Върбакова се оказа купувач на ЧЕЗ – днес Марк Жирардели купува „Юлен“ – само може да се питаме какво ще се случи оттук нататък. Може би лятото концесионирането на Черноморието ще отиде при Майкъл Фелпс  “, каза Крум Зарков. По думите му това е абсурд.   „Има и нещо друго. Български граждани се изправят едни срещу други“, коментира Зарков по повод на протестите \"за\" и \"против\" изграждането на втори лифт на Банско. „И двете искания са легитимни и те могат да бъдат съчетани. Напълно възможно е да се осигури едно развитие на туризма ни в това число зимния, в това число чрез строеж на лифтове при спазване и опазване на природните ни паркове. За това трябва честност от страна на държавата и от страна на концесионерите“, коментира той. „Настояваме за пълна информация относно собственика на „Юлен“, кога го е придобил, срещу колко пари, какво е отношението му към концесията, към евентуални нарушения по тази концесия, за които се говори - всичко на масата“, каза Зарков и подчерта, че въпросът е много важен. „Това, че българската икономика последователно и сигурно минава в ръцете на подставени лица, е факт очевиден за всички с изключение на правителството“, допълни заместник-председателят на ПГ на „БСП за Бълагрия“. По думите му докато истинските контрагенти се крият зад подставени лица и офшорки и държавата се прави, че не го вижда, няма да имаме лифтове, а скоро няма да имаме и планина.  ", "date": "2018.12.18", "title": "Крум Зарков: Искаме всичко на масата за собственика на „Юлен“! Кога го е придобил, срещу какви пари?"}
{"url": "http://epicenter.bg/article/Izvanredno--Borisov-provede-telefonen-razgovor-s-Mayk-Pompeo-po-iskane-na-amerikanskiya-darzhavnik/171032/2/0", "text": "  В разговора Бойко Борисов и Майк Помпео препотвърдиха високата и резултатна визита на заместник-държавния секретар на САЩ Джон Съливан, който бе на двудневно посещение у нас миналата седмица. Българският министър-председател посочи пред американския държавен секретар, че по голяма част от обсъдените с Джон Съливан теми вече има решения. Премиерът Бойко Борисов и държавният секретар на САЩ Майк Помпео подчертаха ангажимента си геостратегическото партньорство между България и САЩ да се засили и да се развива с още по-бързи темпове. Министър-председателят Борисов отново увери, че България стриктно изпълнява ангажиментите си към НАТО и препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване.  ", "date": "2018.12.18", "title": "Извънредно! Борисов проведе телефонен разговор с Майк Помпео по искане на американския държавник"}
{"url": "http://epicenter.bg/article/Bliznachki-ot-Ruse-rodiha-v-edin-i-sashti-den/171034/2/0", "text": "  в  . Случаят е първи в историята на акушеро-гинекологичен комплекс към Университетска болница „Канев“ – Русе.    за раждането на своите две момиченца. Впоследствие и двете преносват бебето с няколко дни и лекарите насрочват и за двете майки секцио в един и същи ден.  – 3600 грама, 50 см, а малко п , 49 см. Към момента  Майките-близначки са изродени от доц. д-р Георги Хубчев, началник на отделение Акушерство и гинекология, заедно с два екипа от акушерки и анестезиолози, пишат от Дарик.   ", "date": "2018.12.18", "title": "Близначки от Русе родиха в един и същи ден"}
{"url": "http://epicenter.bg/article/Spasiha-izguben-turist-v-Tsentralen-Balkan/171038/2/0", "text": "Спасиха изгубен турист в Централен Балкан, съобщиха от Планинската спасителна служба.   На 17 декември в 19.55 часа бил подаден сигнал за изгубен човек в района на Беклемето.   Той тръгнал от заслона Орлово гнездо. Незабавно група от петима планински спасители от ПСС Ловеч тръгнали към предполагаемото място на инцидента. В готовност да се присъединят към акцията били още три отряда - от Сопот, Троян и Карлово. Когато достигнали Беклемето, планинските спасители установили, че атмосферните условия са изключително тежки - имало гъста мъгла, а температурите били много ниски.   Изгубеният бил открит в 22.40 часа крайно изтощен и с опасност за живота. Благодарение на професионализма и навременните действия на планинските спасители от отряд Ловеч пострадалият е бил спасен.", "date": "2018.12.18", "title": "Спасиха изгубен турист в Централен Балкан"}
{"url": "http://epicenter.bg/article/Shefat-na-Kriminalna-politsiya-s-podrobnosti-za-ubiystvoto-v-hotel--Rila--i-dilara--pregazil-politsay/170986/3/0", "text": "Имахме сигнал, че автомобилът, прегазил полицай, често не спира на полицейски проверки. Колегите забелязват автомобила, и той отново не спира. Двамата са излезли и са подходили доста професионално. Когато полицаите наближават колата, той рязко включва на задна и прегазва колегата най-брутално. Той е бил в ужасно състояние. През тревните площи е успял да избяга. Това каза началникът на отдел \"Криминална полиция\" в СДВР комисар Ангел Бадънков в ефира на БТВ.   „Незабавно са предприети издирвателни мероприятия. Установено е, че Захари Чернев има регистрации за разпространение на наркотици и е с условна присъда. Това е човек, който по цял ден е гледал криминални филми, по цял ден се стои в залата, пият се анаболи и си мисли, че е един завършен гангстер. За случая е обяснил, че има условна присъда, колата е била с чужди номера и нямал книжка, затова е избягал“, разкри шефът на отдел „Криминална полиция“.   На въпрос защо полицията не е успяла да спре автомобила, комисар Бадънков обясни, че този автомобил е много мощен, а полицията няма възможности да го гони. „В багажника и купето са открити атрибути за наказателни акции - бухалки, палки, бокс, и др. Това е оборудване на едни момчета, които са си повярвали и се мислят за много важни, но всъщност са никои. Сега този младеж го очаква сериозна присъда. Въпросният извършител е открит във вила. Укривал го е негов приятел, който също е задържан“.   Той коментира и бруталното убийство в хотел в София. „Момичето наема стая в хотел. С лицето са поддържали някакви отношения. Това момче заяви, че 2-3 дни преди това се е друсал и е употребявал алкохол. Той е на 35 години. Има прояви, но не са за тежки криминални престъпления. Той постоянно повтаряше: \"Трябваше да го направя. Първо реших да я удуша. Започва с бутилка от уиски да я удря. След това се ядосал, че едното око на момичето е отворено и е решило да забие ножица в окото и\", разкри криминалистът.   „Според мен от наркотиците е отключил психични проблеми. Момичето не го е провокирало по никакъв начин. В годината има по 1-2 такива брутални случаи. Обикновено това се случва преди Нова година. В последните години това е факт“, каза комисар Бадънков.   „Направи ми впечатление, че той не беше типичния луд. Успяха да го хванат служителите от Първо. Автопатрул отива на сигнал в хотела, че има лице, което е неадекватно. Те са го предразположили и той сам ги е завел в стаята, където е извършено зверството. При беседите след престъплението, той се правеше на луд, говореше подредено, смислено и трезво. Разказа подробно как му е минал деня и при разказа за момичето изключваше. Познавали са се от няколко месеца. Той заяви, че са имали интимни отношения. Момичето не му е дало повод, за да направи това нещо“.   По отношение на престъпниците, занимаващи се с домови кражби, Ангел Бадънков обясни, че те не могат да се превъзпитат и винаги ще се занимават с подобни престъпления.  ", "date": "2018.12.18", "title": "Шефът на Криминална полиция с подробности за убийството в хотел „Рила“ и дилъра, прегазил полицай"}
{"url": "http://epicenter.bg/article/Ot-AIK-nastoyavat-za-otlagane-na-uvelichavaneto-na-minimalnata-rabotna-zaplata/171005/4/0", "text": "   предаде Канал 3. Сблъсъкът се разигра постфактум, тъй като държавният бюджет за 2019 г. вече е приет от Народното събрание.   Не виждам основание да се атакува сега действащия механизъм за определяне на минималната работна заплата, каза Любен Томев от КНСБ.    Какво правим в момента - не се разбираме, правителството решава, обобщи синдикалният лидер. Не може да стане по вашему, защото тогава ще се движим надолу, надолу, надолу, опонира на бизнеса Манолов.   Синдикалистът изтъкна, че е смешно работодателите да алармират, че Еврокомисията щяла да ни размаха пръст, че сме вдигали минималната заплата с 12 на сто. Средната работна заплата в Германия е 4000 евро, дали ЕК на тях ще се скара, чуди се Димитър Манолов. И припомни, че в германската търговска верига, която е стъпила и у нас, ако пазаруваш за 60 евро в магазина там и тук, не е съизмеримо с дохода на българина спрямо германеца.    Там БВП е с 29% по-висок от нашия, но с над 50 на сто ни води заплатата в Румъния, където минималната е 446 евро и ще се вдига още тази година, обясни Любен Томев.   Над 400 млн. ще струва на бизнеса вдигането на минималната заплата на 560 лв. догодина, изчислиха от БТПП. И призоваха да се изработи механизъм за определянето й, който да се базира на реални икономически критерии, а не на политически послания.    Той предложи за заетите в 15 от 88 общо икономически дейности да се отложи увеличаването, тъй като там и сега средноосигурителният доход при тях е около бъдещата минимална работна заплата.   . Синдикатите заявиха още, че той е вреден за здравето и трябва да бъде ограничен. От БСК заявиха, че са съгласни да се повиши цената на нощния труд, но също така Димитър Бранков изтъкна, че в някои сектори, като в енергетиката, например, заплащането е 2,80 лв.   Финансовият натиск ще се случи само в тези сектори, където това нещо не се е случило, реагира Димитър Манолов и предложи там, където заплащането на нощния труд е адекватно, няма да бъде коригирано с наредбата. На първия път да бъде повишен размерът, а след година да се определя чрез обвързване с минималната работна заплата.", "date": "2018.12.18", "title": "Синдикати и работодатели в сблъсък за минималната заплата и нощния труд"}
{"url": "http://epicenter.bg/article/Angel-Dzhambazki--Iskat-da-ubiyat-transportnite-ni-firmi--da-zaplashim-s-veto-za-Brekzit--/171003/11/34", "text": "        - Със сигурност ще бъде поставено отново, защото това е целта на вносителите на доклада. Целта е да убият българските фирми и да откраднат шофьорите. Не могат да го направят по друг начин, освен ако не ги задължат с някакви непазарни, административни мерки да извършват празни курсове нагоре-надолу из Европа и да им разстрои графика. Това е истински цинизъм, наглост. Нарушава всякаква идея за общ пазар и за единен пазар.   Връщането на камиона цели да се разстрои графикът на превозвачите, нищо друго. Забележете същите тези нагли циници, които твърдят, че мислят за европейските граждани говорят за екология, за такси върху горивото, а настояват стотици хиляди камиони да се разхождат из цяла Европа нагоре-надолу празни и да горят тонове нафта.   Един камион гори около 30 литра нафта на 100 км., представете си един курс от Хелзинки до Малко Търново - това са тонове нафта. Цинизмът беше много голям, защото те в началото се опитаха да излъжат, че едва ли не се грижели за това шофьорите да се прибират по родните си места, което също би затруднило превозвачите.   Забележете другото нахалство – ако един българин работи в германска фирма, а има такива, ако работи в белгийска или във френска фирма, тази фирма не му плаща билетите за самолет на четири седмици да се връща, а задължават нашите фирми да връщат шофьорите обратно. Забелязвате ли двуличието, цинизма, наглостта и двойния стандарт на тези хора?   Ние успяхме да спрем безумието с опита за връщане на шофьорите. С това още повече се нарушава изобщо свободното придвижване. Това означава на четири седмици ти да задължиш някого да бъде някъде, все едно е под домашен арест. Как така ще задължиш свободен европейски гражданин на четири седмици да бъде в някакво населено място, което се води негова адресна регистрация?   Защо трябва да го задължаваш да се връща в нарушение на всички идеи за свободно придвижване? Това е като при болшевизма, адресна регистрация и стоиш там – няма излизане. Така че това са истинските причини за тази глупост, която правят в момента. Ние на 10 януари, когато ще заседава Комисията по транспорт, организираме протест пред ЕП, ще поставим тези условия и ще търсим всички най-крайни мерки, които могат да се направят, за да отпаднат тези цинични, грабителски, нахални предложения, които са чиста кражба на бизнес и лицемерие от страна на колегите от Германия и Франция.   Същите тези хора ни говориха за единния общ пазар. Същите тези хора ни говориха колко е хубаво да има свободна конкуренция и как е хубаво германски и френски търговски вериги да дойдат в България и да фалират малките магазинчета. Казаха ни, че това е много добре, защото било конкуренция.   Сега, когато нашите превозвачи, задно с румънските и унгарските са конкурентни, те слагат административна изкуствена бариера пред тях. Опитват се да ги фалират административно, изкуствено, против правилата на единния общ пазар и против правилата на конкуренцията. Говорят за възнаграждения и за заплати.   Защо тогава ако ръководителите на френската фирма, оператор на „Софийска вода“ взимат френската заплата от 30 хил. евро, служителите на „Софийска вода“ не взимат такива заплати?   Значи може мениджмънтът да взима френска заплата, служителят да взима българска заплата. Защо служителите в големите френски, германски вериги в България не взимат европейските заплати, а български. Виждате ли лицемерието и двуличието?   Това е породено от наглостта и цинизма на западните ни „партньори“ да изтеглят, изсмучат работната сила от България в Германия, от България във Франция, защото там нямат работници. Германецът и французинът не искат да работят по-ниско платена работа. На запад има глад за работна ръка. Това, което се опитват да направят по всички начини, е да задушат източноевропейската икономика, за да могат да изсмучат работната ръка. Това и нищо друго.        - Имаше колеги, които се объркаха. Така че тук има възможност да отпадне това нещо. Не знам как ще се получи накрая. При всички положения обаче целият този пакет сам по себе си е скандален. Още нещо да добавя към безкрайната върволица от цинични предложения в този скандален документ.   В първия пакет „Мобилност“ казват: „Ние ще ограничаваме шофьорите, конкуренцията, връщаме вашите камиони във вашите пазари, няма да работите в нашия пазар“.   В пакет „Мобилност“ 2 казват: „Само, че автобусните превози трябва да се либерализират и да може в България да карат германските фирми“. Т.е. българските камиони не могат да карат в Германия, но германските автобуси трябва да карат в България. Това е повече от двуличие, повече от лицемерие, съжалявам, че повтарям тези думи, но те са факт.    - На тези наши „колеги“, „съюзници“ трябва много ясно да се заяви: „Ако вие продължите с тази политика на унищожаване, на кражба, на задушаване на българската и източноевропейските икономики, ние ще потърсим обратнопропорционални мерки в защита на собствения си интерес.   В пакета „Мобилност“ няма как да има вето, знаете добре това, защото транспортът не е сфера, в която може да се налага такова. Например, идва Брекзит. Спокойно източноевропейските държави могат да кажат, че ако не се спре тази кражба на бизнес, ние ще наложим вето върху сделката за Брекзит.   Крайно време е да защитим своя интерес. 10-15 години ние само отстъпваме, казваме „Да“ на всичко, съгласяваме се, съобразяваме се с европейските ценности и плащаме сметката. Налагането на вето е най-ефективната мярка, която можем да предложим.   Не само България, а и други европейски държави, които са засегнати може да обсъдят на правителствено ниво една обща позиция, ако тези предложения не бъдат изтеглени. Тези източноевропейски държави спокойно могат да наложат вето на сделката за Брекзит и тогава всички ще пострадат равно. Не само ние.      - Разбира се, това е разумното. Не можеш да задължиш един свободен гражданин, който няма влязла в сила присъда, да се разписва на четири седмици в домовата книга във входа все едно е под домашен арест или на пробация. Това е безумно предложение. Това е предложение срещу всякаква идея за свободно придвижване на европейски граждани. Това е чудовищна глупост.   Няма как да се случи. Декларацията му дава възможност да заяви да гледа мач в Испания, да се разходи някъде другаде. Негова си работа. Може да ходи, където си иска.        - Разбира се, трябва да има такова нещо. Едни от държавите ще построят паркинги, други няма. Може би холандци, германци и скандинавските държави, които са дисциплинирани, стегнати и организирани ще построят паркинги, но хайде да бъдем честни - кога Италия, Франция или Гърция ще построят паркинги?   Никога няма да се случи. Просто няма да се случи. Просто, защото добре познавам манталитета на тази част от континента. В момента да задължиш някого да спира на паркинг, на който няма охрана, е безумие.   Според разпоредбите за международния превоз, водачът носи отговорност за стоката и трябва да бъде в кабината на камиона. Няма как тези хора да спят по хотели, по мотели и т.н. в ситуация, в която имате увеличени кражби от камионите, предизвикани от гостите на г-жа Меркел.   Все повече и повече камиони се ограбват и разтоварват. Как да слезе водачът от камиона, при положение, че носи отговорност за стоката и за гърба му има стока за 200-300 хил. евро.    - 150 хил. български семейства са засегнати пряко, тъй като 17% от БВП идва от транспорт - това са техните преки данъци и осигуровки. Сега си представете всичките тези семейства влизат в аптеката, в магазина, в ресторанта и на всяка стока, която си купят плащат 20% ДДС.   Сега си представете целия кръг от фирми, свързани с транспорта. Това са доставчиците на камионите, на горива и смазочни материали, това са застрахователи – огромен бизнес, рекламисти, юристи, счетоводители. Всички тези хора се издържат от този бизнес. Това е най-големият частен български бизнес, да не се лъжем. От 40 души ние имаме 17 гласа в комисията, което е в наша вреда. Ако тези скандални текстове минат през комисията и през парламента, задължително българското правителство трябва да въздейства и да се постави намерението да бъде наложено вето на някакъв друг въпрос – мисля, че Брекзит е най-удачен.   ", "date": "2018.12.18", "title": "Ангел Джамбазки: Искат да убият транспортните ни фирми, да заплашим с вето за Брекзит! "}
{"url": "http://epicenter.bg/article/Ot-pechat-izliza--Taka-zapochva-zloto----poreden-blyaskav-roman-na-ispanskiya-pisatel-Havier-Marias/171016/6/0", "text": "На 21 декември четем „Така започва злото“ - поредния бляскав роман на испанския писател Хавиер Мариас, един от най-големите живи автори на Стария континент. (превод: Маня Костова, 544 стр., цена: 18 лв.) разказва историята на младия Хуан де Вере, който е натоварен с необичайна мисия - да следи дългогодишен приятел на своя шеф, ексцентричния филмов режисьор Едуардо Муриел, и да разбули мистериозното му минало. Надхвърляйки поръчението, мъжът шпионира дори семейството на самия Муриел, по-специално неговата жена Беатрис, грубо отблъсквана и оскърбявана от съпруга си поради загадъчни причини. Хуан е въвлечен в разкрития и преживявания, незаличимо белязали живота му. Тяхна сцена е Мадрид през 1980 г., вихрено отдаден на придобитата от едва пет години свобода след омразната франкистка диктатура. Преплитайки колективното и индивидуалното, Хавиер Мариас изследва парадоксални страни на човешкото поведение и създава ситуации, в които е трудно да се даде еднозначна морална оценка. Кое е по-голямото зло – да разкажем или да премълчим, да накажем или да простим, да търсим справедливост на всяка цена или да забравим; да признаем лъжата или да поддържаме измамата докрай? Всеки ще потърси отговорите в себе си, след като е прочел този ерудиран, осеян с философски прозрения и подправен с тънък хумор роман.   За него бостънският „Глоуб“ пише: „Най-нюансираният и надарен писател на съвременната испанска литература“. Неслучайно книгите на   са преведени на 35 езика в цял свят.  Романът му „За мен спомни си в утрешната битка“ е отличен с наградата „Фастенрат“ на Испанската кралска академия, наградата на Венесуела за испаноезична проза „Ромуло Галиегос“, френската „Фемина” за чуждестранна литература, италианската „Мондело“ и др. През 2017 г. „Колибри” издаде „Сантименталният мъж” – мъдра и опияняваща книга, която разкрива любовната мъка, както ариите – болката на разбитите сърца. Хавиер Мариас е преподавал испанска литература и теория на превода в Оксфордския университет и теория на превода в университета „Комплутенсе“ в Мадрид. От 2006 г. е член на Испанската кралска академия.     Не е изминало много време, откакто се разигра тази история  – по-малко, отколкото трае един живот, а колко кратък е той: веднъж приключил, може да бъде разказан в няколко изречения, посявайки в паметта само прашинки пепел, които се откъсват при най-леко разклащане и политат при най-слабия полъх – но въпреки това днес такава история би била невъзможна. Имам предвид най-вече случилото се с тях, Едуардо Муриел и съпругата му Беатрис Ногера, когато са били млади, а не толкова преживяното от мен при тях, докато аз бях младият, а техният брак – едно нескончаемо и незаличимо нещастие. Затова пък и днес би било възможно онова, което се случи с мен, тъй като все още се случва, а може би си стои едно и също, но не свършва. Предполагам, че би могло да се случи отново и станалото с Ван Вектен, както и други събития от онова време. Вероятно Ван Вектеновци е имало във всички времена и няма да изчезнат, ще продължава да ги има; природата на персонажите никога не се променя или поне така изглежда – на тези от действителността и на онези от нейната близначка фикцията, – те се повтарят през вековете, сякаш както действителността, така и фикцията са лишени от въображение или пък нямат друг избор (в крайна сметка и двете са творение на живите, може би съществува повече фантазия при мъртвите); понякога имам усещането, че се наслаждаваме на един и същи спектакъл и на един и същи разказ, досущ като малки деца. На техните неизброими варианти, предрешени веднъж като стари, а друг път като нови, но неизменно еднакви в своята същност. Следователно във всички времена вероятно е имало други Едуардо Муриеловци и Беатрис Ногера заедно с цялото им обкръжение, по същия начин както са изобилствали други Хуан де Вере – така се наричах и все още се наричам – Хуан Вере или Хуан де Вере, според това кой назовава гласно или мислено името ми. Образът ми не блести с никаква оригиналност. Тогава не съществуваше развод, а още по-малко е можело да се очаква той да се появи във времето, когато Муриел и жена му са се венчали, двайсет години преди аз да се вмъкна в живота им, или по-точно преди те да прекосят моя живот на начинаещ, така да се каже. Но от момента, в който човек дойде на бял свят, започват да му се случват неща, умореното колело го повлича със скептицизъм и отегчение и неохотно го влачи, старо, смляло, без да бърза, безброй животи на светлината на своя ленив страж – студената задрямала луна, наблюдаваща само с един открехнат клепач – та нали всички истории са ѝ известни още преди да се случат. Достатъчно е някой някого да забележи, или просто да хвърли към него безучастен поглед и той повече не може да се измъкне, колкото и да се крие, спотайвайки се тихо и безмълвно, не проявявайки инициатива, не предприемайки нищо. Дори и да поиска да се заличи, вече е бил съзрян като далечна релефност в океана и е невъзможно да бъде пренебрегнат – или ще го заобиколят, или доближат; човек вече присъства за другите и те присъстват за него дотогава, докато не изчезне. Но моят случай, все пак, не беше такъв. Аз изобщо не се спотайвах пасивен, не се преструвах на мираж, нито се стараех да съм невидим. Винаги съм се питал откъде тази смелост у хората да се женят – и то в продължение на векове – при положение, че бракът се е сключвал веднъж завинаги и особено за жените е било извънредно трудно да намират отдушници, налагало се е да полагат двойно и тройно повече усилия, за да прикрият наличието им, и петорно повече, ако са си тръгвали от тях непразни и се е налагало да крият едно ново създание още преди да е добило форма лицето му и да е могло да види бял свят, още от мига на зачеването, на установяването му, или дори на предчувствието за него, да не говорим за мига на оповестяването му; създание, превърнато в измамник през цялото си съществуване, често без никога да научи за лъжата, нито за незаконния си произход дори до дълбока старост, когато вече е нямало опасност някой да го разкрие. Неизброими са създанията, приели за свой баща някой, който не е, за братя и сестри такива, които са им само наполовина, и отишли в гроба с непоклатима увереност и заблуда, подложени още от раждането си на измама от своите храбри майки. За разлика от болестите и от дълговете – още две неща, които на испански най-много „се сключват“ и си поделят с брака този глагол, сякаш и трите вещаят лоша перспектива, лошо предзнаменование, или във всички случаи изискват усилие – при брака е било абсолютно сигурно, че цяр не съществува, няма изход, нито салдо. Всъщност изход е настъпвал само със смъртта на един от съпрузите, понякога дълго жадувана мълком, по-рядко предизвиквана, насърчавана или търсена, в повечето случаи в още по-дълбоко мълчание или по-точно в невъзможна за произнасяне тайна. Или, разбира се, със смъртта на двамата съпрузи и тогава вече не е оставала следа, с изключение на нищичко неподозиращите деца – ако ги е имало и те са надживявали родителите – и на някакъв кратък спомен. А понякога може би е оставала и някоя история. Смътна и едва ли разказвана, тъй като историите, свързани с интимния живот, обичайно не се разказват – колко много безстрашни до сетния си дъх майки, и също още толкова не майки, – а може би са били разказвани понякога тези истории, но шепнешком, за да не изглежда все пак, че не са се случили, и да не се загубят погребани в нямата възглавница, в която са се притискали разплакани лица; за да не останат съзрени единствено от сънливото, примижало око на хладния и вечен страж, луната.   Едуардо Муриел имаше тънък мустак, сякаш го бе пуснал по подражание на актьора Ерол Флин и после бе забравил да го дооформи и удебели; той беше от онези мъже с трайни навици по отношение на външността си, които не забелязват хода на времето и промяната в модата, нито собственото си остаряване  – то сякаш не ги касае и те не му обръщат внимание, чувствайки се в безопасност от отминаващите години; до известна степен са прави да не се тревожат, нито да им обръщат внимание – като не се нагаждат към възрастта си, те я държат на разстояние; недопускайки я в своята външност, те в крайна сметка не я приемат и така годините – тъй непоколебими спрямо почти всекиго – ги заобикалят и подминават, без да се осмелят да ги обсебят, не населяват техния дух, нито завземат външността им, върху която посипват единствено и много бавно мокър сняг или мятат лека сянка. Беше висок, доста повече от средния ръст за мъжете от неговото поколение, нареждащо се след това на моя баща, ако не и съвпадащо с неговото. По тази причина на пръв поглед създаваше впечатление на силен и строен, при все че телосложението му не беше типично мъжко – раменете му бяха някак тесни за ръста и това правеше коремът да изглежда по-широк, въпреки че изобщо не беше пълен в тази област, нито пък имаше несвойствено изпъкнал таз; от последния тръгваха два много дълги крака, които не знаеше къде да дене, когато беше седнал: ако ги кръстосаше (точно това предпочиташе да прави с тях, общо взето), стъпалото на преметнатия крак съвсем естествено опираше в земята, нещо, което някои горди с прасците си жени, нежелаещи да показват крака си увиснал или уголемен, или деформиран от подпиращото го коляно на другия крак, постигат с изкуствени способи, с подбран ракурс и с помощта на високи токчета. Заради тесните си рамене, мисля, че Муриел носеше сака с добре прикрити подплънки или пък шивачът му ги изработваше с формата на обърнат трапец (през седемдесетте и осемдесетте години на миналия век той все още ходеше на шивач или последният го посещаваше в дома му, когато вече подобна услуга се срещаше доста рядко). Носът му беше съвършено прав, без никаква извивка, независимо от внушителния си размер, а в бухналата му коса, сресана на път и пригладена с вода, както със сигурност от дете го беше ресала майка му, а той не бе видял необходимост да изостави това отдавнашно правило, блестяха няколко бели косъма, посипани върху преобладаващия тъмнокестеняв фон. Тънкият мустак леко приглушаваше непринудеността, сияйността и младежкото в неговата усмивка. Мъчеше се да я сдържи или да я заключи – често безуспешно, тъй като в основата си характерът му бе по-скоро жизнерадостен, или пък миналото му лесно изплуваше без необходимост да бъде сондирано на голяма дълбочина. В същото време, без да бъдат специално призовани, други части от това минало трайно се бяха настанили на повърхността: там се забелязваше известна горчивина  – наложена му или непреднамерена, – на която като че ли не се смяташе причинител, а може би по-скоро жертва. Ала това, което най-много привличаше вниманието, когато човек го видеше за пръв път на живо или на снимка в анфас в някой вестник  – доста рядко впрочем, – беше превръзката върху дясното му око, съвсем обикновена превръзка на едноок човек  – класическа, театрална или като от филм, черна, изпъкнала и добре фиксирана посредством тънък ластик, също черен, който пресичаше по диагонал челото му и се закрепваше под възглавничката на лявото му ухо. Винаги съм се питал защо тези превръзки са релефни, говоря за тези, които не служат само да закриват окото и са от плат, а за онези, дето стоят неподвижни и са като вградени, направени от не знам какъв твърд и компактен материал. (Приличаше на бакелит и човек имаше желание да барабани с връхчетата на ноктите си върху превръзката, за да види как е на пипане, но аз, както е логично, никога не се осмелих да проверя това у моя шеф; затова пък разбрах какъв звук издава тя, тъй като понякога, когато беше нервен или ядосан, а също и когато спираше да помисли, преди да произнесе някое изречение или реч с палец, пъхнат в подмишницата, подобно на миниатюрен камшик на военен, преглеждащ войската си, или на конник, проверяващ ездитното си животно, Муриел правеше точно това, което току-що описах – барабанеше по превръзката с връхчетата на ноктите на свободната си ръка, сякаш в подмишницата призоваваше несъществуващата или пък непотребна очна ябълка; вероятно звукът му харесваше, действително беше приятен, крик, крик, крик; при все това беше малко тъжно, докато човек още не беше свикнал с този жест, да го гледа да призовава по този начин отсъстващото око.) Може би изпъкналостта цели да създаде впечатление, че отдолу има око, въпреки че вероятно няма и там присъства само празна вдлъбнатина, дупка, падина, потъване. Може би тези превръзки са изпъкнали именно за да опровергаят ужасяващата вдлъбнатост, която в някои случаи прикриват; кой знае дали не са запълнени с перфектна сфера от бяло стъкло или мрамор със зеница и ирис, нарисувани с ненужен реализъм, съвършени; сферата никога не може да бъде видяна, понеже е обвита в черно, а може би я вижда само нейният собственик в края на деня, когато, уморен пред огледалото, я сваля или пък изтръгва. И ако дясното око неизбежно привличаше вниманието, не по-малко го притегляше полезното и открито око, лявото, тъмно и наситено синьо като вечерно или почти нощно небе; бидейки единствено, това око като че ли улавяше и забелязваше всичко, сякаш в него се концентрираха собствените му способности и тези на другото, невидимо и сляпо око, или пък природата беше решила да го компенсира с допълнителна проникваща сила заради загубата на половинката му. Силата и бързината на това око бяха такива, че аз бавно и прикривайки се, се мъчех да заставам понякога извън неговия обсег, за да не ме наранява с острия си поглед, докато Муриел не ми кажеше: „Премести се малко надясно, там почти излизаш от полезрението ми и ме караш да се извивам, не забравяй, че моето е по-ограничено от твоето.“ А в началото, когато моят взор не знаеше къде да се спре и вниманието ми беше раздвоено между живото, морско око и безжизнената и магнетична превръзка, той не се притесняваше да ме върне в правилната посока: „Хуан, говоря ти с окото, което вижда, не с мъртвото, така че бъди така добър да ме слушаш и да не се разсейваш с онова, което не отронва и дума.“ Муриел съвсем открито изтъкваше половинчатото си зрение за разлика от мнозина, дето мятат неудобно було на мълчание върху собствените си дефекти или недъзи, колкото и явни и видими да са те – има едноръки с липсваща от рамото им ръка, които никога не признават трудностите, причинени от очевидното отсъствие на един крайник, и се мъчат да изпълняват почти акробатически номера; има куци хора, които тръгват с патерици да изкачват Анапурна; слепи, дето не престават да ходят на кино и създават напрежение по време на най-визуалните кадри без диалог, оплаквайки се, че образът не е на фокус; сакати в инвалидни колички, дето се преструват, че нямат и представа за подобно средство за придвижване, и упорстват да изкачват стъпала, пренебрегвайки многобройните рампи, които днес им се предлагат навсякъде; не липсват и олисели плешивци, дето вдигат тревога, защото ужасно са се разрошили, тъй като въображаемата им коса направо обезумява на силен вятър. (Да правят каквото си искат, свободни са, далеч съм от мисълта да ги критикувам.) Първия път обаче, когато го попитах какво се бе случило, как бе онемяло мълчаливото око, той ме сряза така, както правеше понякога с хора, когато изчерпваха търпението му, но рядко с мен, към когото обикновено се отнасяше доброжелателно и с топлота: „Нека се разберем – не съм те взел тук, за да ми задаваш въпроси за неща, които не влизат в твоите задължения“.", "date": "2018.12.18", "title": "От печат излиза „Така започва злото“ - пореден бляскав роман на испанския писател Хавиер Мариас"}
{"url": "http://epicenter.bg/article/Prezidentite-na-Sarbiya-i-Kosovo-v-ostar-sblasak-pred-OON/170987/7/0", "text": "Президентите на Сърбия и Косово в директен сблъсък в ООН.   Александър Вучич и Хашим Тачи си размениха остри реплики заради историческото решението на парламента в Прищина да одобри създаването на косовска армия.   Именно създаването на косовска армия стана повод за свикването на спешното заседание на Съвета за Сигурност на ООН по искане на Сърбия.   Белград е обезпокоен от намерението на съседна Прищина. \"ООН трябва да укроти и възпре Косово и в бъдеще да играе по-важна роля в диалога между двете страни. Така нареченото суверенно право на Прищина да изгражда собствена армия е много притеснително.   Загрижен съм, дори малко уплашен за последствията, които ще има за региона създаването на косовска армия”, обяви Александър Вучич.   Според косовския президент Тачи обаче решението не само не бъде осъдено, а насърчено и ООН трябва да прояви по-голяма загриженост към Прищина.   \"Ако Косово е допуснало грешка, тя е само, че изчакахме пет години със създаването на армия. Косовските войници ще бъдат войници на мира и армията на Косово ще допринася за стабилността в региона\", обяви косовският държавен глава.   Думите на Тачи обаче очаквано не срещнаха доверие в Белград,   Вучич за пореден път подчерта, че не не признава косовската конституция.  Белград продължава да смята населеното предимно с албанци Косово за своя територия, макар че регионът обяви независимост преди близо 11 години.   Етническите албанци се разбунтуваха срещу управлението на Белград през 1998 и 1999 г. и започналата война доведе до намесата на НАТО срещу Сърбия.   Оттогава в Косово има водени от НАТО миротворчески сили. Генералният секретар на ООН Антонио Гутериш също взе отношение по въпроса и обяви: \"Реални са опасенията от плановете за подсилване на косовските сили за сигурност. Всякакво ограничаване на отговорностите на водената от НАТО мироопазваща мисия би противоречало на отнасящата се до нея резолюция на Съвета за сигурност”.   В подкрепа на косовската армия се обявиха САЩ, а Китай призова двете страни да се въздържат от всякакви изказвания, която подхранва напрежението.", "date": "2018.12.18", "title": "Президентите на Сърбия и Косово влязоха в остър сблъсък пред ООН"}
{"url": "http://epicenter.bg/article/-quot-Manchestar-Yunayted-quot--uvolni-Zhoze-Mourinyo/171012/8/0", "text": "Жозе Моуриньо бе уволнен от поста мениджър на английския футболен клуб \"Манчестър Юнайтед\". Това съобщиха от тима на официалния си сайт.   \"Жозе Моуриньо напуска клуба незабавно. Благодарим му за работата тук и му пожелаваме успешно бъдеще\", пише в съобщението на \"червените дяволи\".          Моуриньо зае поста на мениджър на \"Олд Трафорд\" преди 2 години и половина, на 27 май 2016 г. От тогава до сега той спечели Купата на лигата и турнира Лига Европа с \"червените дяволи\".   За освобождаването на португалеца се заговори преди месеци, когато той влезе в конфликт с една от звездите на тима - Пол Погба. Тогава от ръководството заявиха доверието си към Специалния.   Лошото представяне на \"Юнайтед\" в първенството обаче доведе до раздяла между клуб и мениджър. В момента \"червените дяволи\" са на шесто място в класирането и изостават на 19 точки от лидера \"Ливърпул\" след 17 кръга, 7 победи, 5 равенства и 5 загуби. В последния мач в първенството отборът на Моуриньо загуби с 1:3 именно от мърсисайдци.   Клубът обяви, че ще назначи временен мениджър до края на сезона и ще започнат преговори с кандидати за овакантения пост.   \"Манчестър Юнайтед\" бе седмият отбор, който Моуриньо води. Кариерата му започва през 2000 г. в \"Бенфика\", а след това продължава в едни от най-големите европейски клубни отбори. С \"Порто\" и \"Интер\" той спечели Шампионската лига. Специалния има и 3 титли в Англия, но те бяха спечелени с \"Челси\".  ", "date": "2018.12.18", "title": "\"Манчестър Юнайтед\" уволни Жозе Моуриньо"}
{"url": "http://epicenter.bg/article/Megan-i-Hari-otkazaha-da-praznuvat-Koleda-s-Uilyam-i-Keyt/171019/10/99", "text": "Принц Хари и бременната му съпруга Меган Маркъл отказаха поканата на брат му принц Уилям да му гостуват за Коледа в Амнър хол като миналата година. \r\n \r\n Херцозите на Съсекс предпочитат да прекарат коледната ваканция в резиденцията Сандрингам на кралица Елизабет Втора.   Резиденцията Сандрингам не е голяма и изборът на принц Хари и съпругата му е странен, каза източник, близък до кралското семейство, който предполага, че двамата искат \"собствено пространство\", отделно от брат му.   , каза същият източник, цитиран от вестник \"Сън\". Отношенията между двамата братя са поохладнели. Кейт е резервирана към Меган още от сватбата й, защото никак не харесала шаферската рокля, наложена на дъщеря й принцеса Шарлот, твърдят още от изданието.   Коледа в Сандрингам е доста традиционна. Навремето принцеса Даяна каза, че е досадна и клаустрофобична. Според кралския биограф Кристофър Уилсън тя може да е изпитание дори за родените в кралското семейство. \r\n \r\n \r\n \r\n \r\n", "date": "2018.12.18", "title": "Меган и Хари отказаха да празнуват Коледа с Уилям и Кейт"}
{"url": "http://epicenter.bg/article/letisiya/171025/10/84", "text": "Крал Фелипе VI и кралица Летисия присъстваха на официална вечеря в чест на носителите на журналистическите награди на телевизия ABC, която се проведе снощи в Мадрид.    Награда \"Минготе\" отиде при фотографа Леон Хесус Фдес Салвадор, Призът \"Мариано де Кавиа\" бе връчен на Грегорио Маранаон и Берран де Лис, а Отличието \"Лука де Тена\" бе заслужено от главния редактор на \"Хералдо дьо Арагон\" Пилар Де Момпеон.    Ето защо Летисия е патрон на множество организации, неколкократно се е обявявала за прозрачна публична информация и не пропуска да уважи с присъствието си годишните награди на най-изтъкнатите испански издания.   Подобно на Кейт Мидълтън, херцогинята на Кеймбридж, и Меган Маркъл, херцогинята на Съсекс,  , преди да се срещне с престолонаследника на Испания и да стане негова законна съпруга. Разбиранията й за опростен стил с модерен акцент очевидно са формирани в младежките й години. Ето защо  Показателен за това е и изборът й на тоалет за снощната официална вечеря.   Моделът е дело на американската дизайнерка Каролина Херера, която се слави с изработката на стилни, но ненатрапчиви облекла. Именно затова Летисия бе подбрала нейно творение.    Роклята се отличаваше с дължина до коляното, обло деколте и ефирна материя. Основен акцент бе финият колан на талията на кралицата. Белите точки по плата пък визуално допълваха изящната долна част на тоалета и придаваха допълнителна елегантност на кралската осанка на дамата.     Тя често може да бъде видяна без каквито и да било украшения по шията или ръцете. Освен това Летисия предпочита да слага тиара само в извънредни случай, тъй като смята, че без аксесоара е по-близо до народа.   Снощи тя не изневери на стила си, избирайки да носи единствено диамантени обеци, част от испанското кралско наследство.   Въпреки ненатрапчивата си визия, Летисия попадна в центъра на вниманието на снощната церемония и заслужено бе аплодирана от бившите си колеги. ", "date": "2018.12.18", "title": "Кралица Летисия уважи наградите на ABC, блесна в тоалет на Каролина Херера (Снимки)"}
{"url": "http://epicenter.bg/article/Rumanska-pevitsa-zagina--sled-kato-kolata---padna-v-reka-Dunav/171031/10/99", "text": "Румънската полиция съобщи, че певицата и автор на песни Анка Поп е починала на 34 години, след като колата й паднала в река Дунав, предаде Асошиейтед прес, цитиран от Новини.бг Службата за извънредни ситуации е идентифицирала тялото й, след като водолази са открили автомобила й снощи в Югозападна Румъния. За изчезването на певицата съобщава сестра й.  Полицията заяви, че разследва смъртта на Поп, която има румънско и канадско гражданство.  Анка Поп беше известна със сътрудничеството си с босненския музикант Горан Брегович.  През 1987 г. семейството й бяга от комунистическа Румъния, като прекосява Дунав и преминава в тогавашна Югославия, където стават политически бежанци. Месеци по-късно емигрират в Канада.  След падането на комунизма тя се връща в Румъния.", "date": "2018.12.18", "title": "Румънска певица загина, след като колата ѝ падна в река Дунав"}
{"url": "http://epicenter.bg/article/Oblachno-i-studeno-vreme-s-valezhi-ot-snyag/170979/2/0", "text": "Предупрежденията за опасно време са в сила и в днешния ден. Времето над страната е облачно. Към 6.00 часа във вторник температурите са в интервала от минус 7 до плюс 5 градуса.   В областите Габрово, В.Търново, Търговище, Шумен, както и Смолян прогнозата е за снеговалежи и снежна покривка до 10 см. В районите на Бургас, Ямбол, Хасково и Кърджали се очакват значителни валежи от дъжд, които вечерта ще преминават в сняг. И там ще се натрупа снежна покривка – около 5 – 6 см.   Вятър духа в областите Силистра, Търговище, Разград, Добрич, Шумен, Варна и Смолян. Слаб дъжд вали в областите Добрич, Кърджали /слаб/, Хасково /слаб/, Ямбол, Бургас и в районите на Карлово, Паничково и Първомай, Раднево, Гълъбово, Средец и Мъдрец, Нова Загора. Сняг вали в областите: София, Плевен, Силистра, Русе, Разград, Шумен, Габрово, Велико Търново, Търговище. Сняг вали и в районите на Луковит, Тетевен и Ябланица; Лом и Белотинци. На прохода Предела“ също вали слаб сняг, слаб сняг има и по високите места в област Смолян, на прохода „Шипка“, прохода „Република“, Гурково, Павел Баня и Мъглиж в област Стара Загора.   Сняг вали и на Юндола, Картела и Сестримо, на проход „Дюлински“, проход „Ришки“ и проход „Айтоски“. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Ограничена видимост поради мъгла до 100 метра има в района на „Дюлински“ проход.   Активният в момента средиземноморски циклон преминава над Гърция, но бързо се отправя към Централна Турция. Затова и валежите у нас спират. Следващите валежи се очертават за почивните дни, но вече ще са основно дъждовни. Само в планините ще е сняг.    ", "date": "2018.12.18", "title": "Облачно и студено време с валежи от сняг"}
{"url": "http://epicenter.bg/article/Ivancheva-i-Petrova--Smazvat-ni--zashtoto-otkrihme-imotni-izmami-za-milioni/170980/2/0", "text": "Бившата кметица на столичния район \"Младост\" Десислава Иванчева и нейната заместничка Биляна Петрова дадоха интервю за Нова телевизия от ареста. Иванчева и Петрова са под постоянен арест от 17 април, когато бяха арестувани зрелищно в центъра на София по обвинение за подкуп.   \"Ние действително сме болни. Психическото ни състояние е на критичния минимум. Прокуратурата ни смазва\", каза Десислава Иванчева. Петрова определи ареста, в който подсъдимите очакват присъда, като „съвременен концлагер”. Като конкретен пример в подкрепа на това свое твърдение, тя посочи, че мъже надзиратели наблюдават жените, докато ползват откритата тоалетна.   Според бившата вече заместник-кметица атаката срещу нея и Иванчева вече се извършва „под всякакви форми”.   Коя е прокуратурата, че ще ме обрича да остана без деца, че да не ме пускат под домашен арест, за да продължа ин витро процедурата. Аз съм започнала тази процедура преди ареста, уточни Иванчева.   Аз съм живяла и в студентстко общежитие, не съм родена със сребърна лъжичка, не ме плашат толкова условията, колкото психическия тормоз. Когато ходим до тоалетната, ни гледат надзиратели мъже. Това е един съвременен концлагер. Според мен има сценарий и той е да бъдем осъдени в публичното пространство, посочи Биляна Петрова.   Притеснява ме още повече, че моят адвокат Ирен Савова в момента е заплашвана. Ние поведохме борба срещу имотните измами и сигурно там сме настъпили интереси за милиони. При 7-8 имота открихме откраднати от държавата и от общината над 15 млн. лева. Не се интересувахме кои са фирмите, интересуваше ни единствено общественият интерес, заяви Петрова.   Иванчева и Петрова категорично отричат да са искали подкуп. Петрова попита кой е наредил на Апелативния съд да се събере за часове и да отмени пускането им под домашен арест. Това може да е човек, може да е групировка, но звучи страшно, защото означава, че в България няма да имаме справедливо решение на делото, добави Иванчева.   Иванчева и Петрова отказаха да коментират публикуваните от „Правен свят” записи от СРС-та, за да не „улесняваме прокуратурата”. Но подчертаха, че много от изнесените до момента данни от държавното обвинение не са верни.   Екскметицата бе категорична, че подкупи за лична облага никога от никого не е искала.   „Имало е разговори за дарения, доброволни, но не и за подкупи. Ние не взимаме пари, пари не минават през общината. Те си строят площадките, оградите”, обясни Иванчева.   Относно изтеклите СРС и репликата \"3 по 75\" Иванчева беше категорична – това не прави половин милион евро, а Петрова добави, че \"няма да го изчистим сега\", а в съдебна зала – защото иначе процесът ще се проточи поне още година. И добави, че се оказало пълна лъжа това, което ръководителят на Спецпрокуратурата Иван Гешев заявил – че \"светнали като крушка\", което отпаднало пред съда, както и че броили пари пред \"Марая\"-та. Десислава Иванчева хвърли подозрение върху процедурата по задържането ѝ – че тя всъщност е задържана преди да си заключи колата и че в крайна сметка се оказало, че имало частичен пръстов отпечатък на козирката на автомобила, но не бил неин, а изведнъж се оказало, че няма как да се каже на кого е.   Някой да го съди Гешев за тези твърдения, попита отстранената кметица на \"Младост\" Десислава Иванчева.   Попитана изрично дали е изчислявала подкуп с идеята 20 евро на квадратен метър, Иванчева отвърна, че никой инвеститор никога не е казвал такова нещо.   А Биляна Петрова отрече, че заедно с Иванчева са притискали инвеститори \"да даряват\" в полза на общината – всичко било по желание. През нас пари не минават, категорична беше и Иванчева, която обясни процедурата.   Въпросът е кой успя да изюрка прокуратурата, Апелативният спецсъд – обединиха се Иванчева и Петрова. Може да е човек, групировка, звучи страшно. Ние няма да имаме справедливо решение на делото, опасява се Иванчева. Тя каза още, че допуска, че третият арестуван по случая – бившия кмет на „Младост” Петко Дюлгеров, може да е искал подкупи от нейно име. „В България няма да имаме справедливо решение на делото”, каза още Иванчева. Очевидно, че този процес ще завърши с есемеси и гласуване по телевизията, защото стана медиен процес, каза Петрова.    ", "date": "2018.12.18", "title": "Иванчева и Петрова: Смазват ни, защото открихме имотни измами за милиони"}
{"url": "http://epicenter.bg/article/Parvan-Simeonov--Balgarskoto-obshtestvo-e-tolerantno/170981/2/0", "text": "Последното изследване на „Галъп“ е за семейните отношения преди празниците, а не за гей браковете. Преди големи празници се запитваме какви са ценностите ни и колко толерантно е обществото ни.   Този коментар направи в ефира на БТВ шефът на \"Галъп\" Първан Симеонов. Той бе гост в предаването \"Тази сутрин\"във връзка с последното социологическо изследване на общественото мнение.   Темата за гей браковете се приема с отрицание и обществена боязън. Страх от перспективата това да се случи в бъдеще. Най-негативно реагират възрастните, които са по-патриархални, каза той.   Има известни рискове към традиционното семейство, тъй като българите приемат съжителството без брак. В тази връзка българското общество се държи като западните. Ние сме нещо като парче Запад на Балканите, става ясно от изследването.   Заобиколени сме с общества, които показват по-големи резерви към западния модел, обществото ни е по-толерантно. Белег на нормалност е това, че приемаме абортите, не удряме децата си. Етност и раса вече са отминали фактори за брака. Нашето общество е по-скоро толерантно. По-важна е темата за домашното насилие. Българското общество е нетолерантно към него. Идеята за насилие в семейното в каквато и да било форма, не се възприема.   Българското общество е без особени крайности, става ясно още от изследването на \"Галъп\".    ", "date": "2018.12.18", "title": "Първан Симеонов: Българското общество е толерантно"}
{"url": "http://epicenter.bg/article/Advokat--Problemite-sas--Zelenata-karta--mogat-da-poprechat-na-vlizaneto-ni-v-Shengen/170982/2/0", "text": " Десетки милиони са задълженията на българските застрахователи заради щети, извършени от автомобили с техни полици в чужбина, като проблемите по линия на т.нар „Зелена карта” може да ни оставят извън Шенген. За това предупреди адвокат Венелин Урдев, експерт по застрахователно право пред БТВ. „Обезщетенията в чужбина са много по-големи, има несъответствие между обезщетенията и премиите, които се събират”, посочи той. Тезата на бранша е, че става дума за схеми за източване на застрахователните компании и поради това голям процент от претенциите не се удовлетворяват.   Според Урдев, обаче, това крие рискове: „Може да попречи на влизането в Шенген – ако не си изплатим задълженията по застраховките, представете си да ни изключат от системата „Зелена” карта, това означава на всяка граница да си плащате застраховка”.   По думите му „недобрите практики, които не се приемат на Запад” трябва да бъдат прекратени. Експертът изрази мнение, че държавата няма да допусне нов фалит на застраховател, но отбеляза, че все още няма ясен механизъм, по който пострадалите от коли, застраховани в „Олимпик” могат да си търсят правата.", "date": "2018.12.18", "title": "Адвокат: Проблемите със „Зелената карта” могат да попречат на влизането ни в Шенген"}
{"url": "http://epicenter.bg/article/Mark-Zhirardeli-razkri-kak-e-stanal-sobstvenik-na--quot-Yulen-quot-/170983/2/0", "text": "Аз съм мажоритарният собственик на \"Юлен\". Придобих мажоритарния дял през 2016 година. Разкривам го сега, защото никой не ме е питал тогава.   Това каза в сутрешния блок на Нова телевизия ски легендата Марк Жирардели, за когото вчера стана ясно, че е собственик на дружеството-концесионер на ски зоната в Банско.   Още през 2012 година си мислех, че би било прекрасна възможност да инвестирам в тази фирма, но няколко години течеше проучването на възможностите. Оглеждах се къде мога да инвестирам. Аз съм зимен човек и отдавна бях хвърлил поглед към Източна Европа. Банско има огромен потенциал и тази възможност ми се отвори преди няколко години.   Фонд беше собственик на \"Юлен\". Купих фирмата от него. Подписал съм декларация за конфиденциалност и не мога да обявя кой е фондът. Той обаче е много голям, присъства на три континента.   Той предположи, че отрицателното настроение, което се създало през годините в Банско, накарало въпросния фонд да продава. На изрично питане на Нова телевизия има ли отношения с председателя на ски федерацията Цеко Минев (бел. ред. - защото лично премиерът Бойко Борисов го посочи за собственик на \"Юлен\"), Жирардели обясни, че ги свързва общото хоби – ските и планината.   Ски легендата каза, че като акционер бил \"единствен\" и не отговори има ли други, след като е \"мажоритарен акционер\" и кои са те.   По думите му, Жирардели купил печеливш бизнес – имало печалба, но един такъв огромен проект не означавал моментална печалба. Той не пожела да уточни имала ли е задължения \"Юлен\" при купуването, както и не уточни точната цена.   \"Цената беше много интересна\", бяха думите му. Интересните проекти могат много лесно да се финансират, каза Жирардели и отрече българска банка да го е финансирала.   Същевременно Жирардели призна, че \"тази структура си я имаше\", след като беше попитан защо е действал през офшорката. Причината била, че през офшорна фирма можело да се закупуват повече проекти. А на въпрос дали говорим за офшорка със собственик Георгиус Георгиу, Жирардели отвърна, че не е адвокат.   На въпрос защо не е обявил по-рано, че е собственик на \"Юлен\", той отвърна, че никой не го е питал. Той уточни, че процедурата по закупуване е траела много дълго време.   През 2012 година още си мислех, че би било една прекрасна възможност да инвестирам в тази фирма, но проучването продължи няколко години и през 2016 година приключи сделката.   Жирардели добави и, че България има огромен потенциал за инвестиции в зимните спортове. Концесията винаги си е била такава, каквато е разрешена, коментира Жирардели след като прокуратурата изрично поиска правителството да предприеме действия, тъй като всъщност е ползвана по-голяма територия за концесия, отколкото е трябвало.   Припомняме, че вчера (17 декември) той заяви: \"Не сме стъпвали извън границите на концесията, която ни е отпусната. Нито веднъж не е строено нещо без разрешение и да не е в територията на концесията\", каза ски легендата. По думите на Жирардели концесионният договор бил доста стар и трябвало да се направи замерване на размера на територията за концесия, но от независим измервател.   Той изрази амбиция в Банско да се разработи най-добрата ски зона в Източна Европа и не можело да има кръг от Световната купа по ски без модернизиране на съоръжения. Винаги се срамувам, като трябва да кажа, че хората висят по 2 часа на опашка за лифта.   И ние имаме ски зони в национални паркове, защити тезата си Жирардели, според когото в Австрия имало десетки линии лифтове, строени в защитени природни зони.   Ако няма втори лифт, излизат ли бизнес сметките – на този въпрос Жирардели отвърна, че вторият лифт бил много важен. Вторият лифт е мого важен, защото искаме Банско да стане най-добрата ски зона, искаме Банско да стане известен в целия свят, каза още Марк Жирардели.", "date": "2018.12.18", "title": "Марк Жирардели разкри как е станал собственик на \"Юлен\", но не каза от кого го е купил"}
{"url": "http://epicenter.bg/article/Vezhdi-Rashidov---quot-Slyapoto-Ayshe-quot--oreva-ortalaka/170984/2/0", "text": "Как така рушим културата? Нека да се знае, че държавата не е хранилка, у нас държавата е една криворазбрана цивилизация. Аз например нямам и един паметник от българската държава, не съм взел и един лев от нея за 40 години, но не съм седнал да се оплаквам.   Това заяви в студиото на БНТ скулпторът и председателят на Комисията по култура Вежди Рашидов.   ,,Не мога да разбера защо телевизиите постоянно ни пробутват някакви такива новини за някаква си Ода Жон, която живее чуждопоклоннически в чужбина или онзи филм \"Сляпото Айше\", дето не взе Оскар, ама орева орталъка у нас  . Защо не се говори за Владимир Димитров-Майстора? Къде са съвремененните ни български художници, скулптори и творци?'', попита Рашидов.   ,,Всичко в този живот е политика, включително и изкуството. Ами вземете например творбата \"Герника\" от Пикасо. Нима тя не лежи на политическа основа? Вижте, животът лежи върху баланса - бяло и черно, красиво и грозно… аз се опитвам да го превърна в по-добрата му част'', посочи още творецът.   ,,Всеки месец вкарвам по един законопроект за културата, който постоянно ми го бавят. В крайна сметка трябва и други хора да се активизират и да свършат определена работа. Ето, киното вече има 17 милиона, имаме и 6 нови музея, в които се съхраняват епохи, време'', обясни Рашидов.   ,,Ще ги изненадам с моята чувствителност. За твореца е важно да има какво да каже на хората. С тази изложба искам да им кажа, че ги обичам, тъй като ние сме като естрадните певци - все обичаме. Естествено, че имам притеснение как публиката ще приеме тази изложба. Няма как да не бъда емоционален, аз се занимавам с изкуство все пак'', коментира той предстоящата си изложба.   Относно вероятността БНТ и БНР да се обединят под една \"шапка\", председателят на комисията по култура в парламента посочи, че това може да се реализира само след широк диспут в Народното събрание. ,,Ако хората смятат, че е удачно, ще го направим. Но засега това е просто  една концепция'', завърши Вежди Рашидов.    ", "date": "2018.12.18", "title": "Вежди Рашидов: \"Сляпото Айше\" орева орталъка"}
{"url": "http://epicenter.bg/article/Eksperti--Sled-globata-za-gazoviya-monopol---risk-ot-dela-sreshtu-Balgariya/170985/2/0", "text": "Вчерашното решение на Европейската комисия да глоби Българския енергиен холдинг (БЕХ) със 77 млн. евро заради злоупотреба с господстващо положение ще улесни всички, които смятат, че са претърпели щети заради ситуацията на газовия пазар в нашата страна.   Това коментираха в студиото на предаването „Тази сутрин” по БТВ енергийният експерт Атанас Тасев и икономистът Георги Ганев.   „Открива се Кутията на Пандора, в Европа има фирми, които само с това се занимават и ще предявяват претенции”, посочи Тасев. По думите му през разглеждания период не е имало възможност други играчи да използват тръбите на „Булгартрансгаз” заради условията на договорите с руската страна за доставка на газ. Той отбеляза, че за осъждането ни вина имат и преговарящите при присъединяването ни към ЕС, защото Брюксел не е бил нотифициран за ограничителните условия и така не е било искано изключение от европравилата, заради чието нарушаване сега сме наказани.   Ганев посочи, че обжалване е възможно, но така или иначе глобата трябва да се плати. По думите му освен това сега всеки, който реши да води дела срещу България, ще трябва да докаже претърпени вреди, но не и факта на монополно положение на БЕХ. Той беше категоричен, че не е нужно да се приватизира „Булгартрансгаз”, за да спре злоупотребата с господстващо положение.   Тасев изрази мнение, че ситуацията ще се промени коренно с изграждането на газов хъб, когато ще има различни доставчици и конкуренция. Според него няма риск „Турски поток” да ни заобиколи, защото трасето през Гърция е икономически нецелесъобразно, а има проблеми и в Македония и Италия.    ", "date": "2018.12.18", "title": "Експерти изтъкват, че има риск от дела срещу България след глобата за газовия монопол"}
{"url": "http://epicenter.bg/article/Stoychev--Upravlyavashtite-zaravyat-glavata-si-v-pyasaka-i-zatvaryat-ochite-si-za-realnite-problemi/170988/2/0", "text": "Обхваналата Европа криза на представителната демокрация е още по-дълбока в България. Това каза за сутрешния блок „Добро утро, България“ на Радио „Фокус“ социологът Кънчо Стойчев за равносметката от изминалата година.   Наблюдава се изравняване на потенциалния електорален резултат между ГЕРБ и БСП, с отчетлива ерозия на ГЕРБ. Според него при БСП няма ръст, а само стабилизация на високо равнище. При ГЕРБ има възможности за ход надолу, уточни социологът.   „Недоверието в управляващите е огромно. Нараства протестният потенциал, който дори в определена степен вече се изяви и предстои през следващата година са продължава рязко да се изявява.   Продължава и сблъсъкът в обществото, който през годината стана необратим. Обществото е разделено на няколко части, а на политическо равнище виждаме сблъсък между управляващите и опозицията, който става все по-непримирим. Това не вещае нищо добро, тъй като управление със стратегически цели и дългосрочен характер изисква базово разбирателство. Такова през изминалата година не бе постигнато.   Нещо повече – това, което се задава през следващата година е повече сблъсък, а не повече разбирателство“, обясни Кънчо Стойчев.   Той каза още, че неадекватността на управляващата коалиция ще има най-голямо отражение през следващата година. Според него те заравят главата си в пясъка и затварят очите си за реалните проблеми. Управляващите не успяват да сменят наратива, обясни той като уточни, че българските граждани продължават да слушат тържествени маршове за феноменални успехи, но от другата страна се вижда България не просто на дъното, а България, копаеща дъното.   Политическата ситуация у нас ще ескалира и това противоречие ще изиграе на управляващите най-голямата трагедия, обобщи Кънчо Стойчев. ", "date": "2018.12.18", "title": "Стойчев: Управляващите заравят главата си в пясъка и затварят очите си за реалните проблеми"}
{"url": "http://epicenter.bg/article/Doncho-Barbalov-/170990/2/0", "text": "\"Над милиард и половина ще струват новите проекти на столичната община. Над 447 милиона ще бъдат похарчени за подобрения на градския транспорт. Очаква се догодина да се пусне третият лъч на метрото с влакчета, които имат възможност да се движат без машинист\".   За това информира заместник-кметът на София по финанси, здравеопазване и транспорт Дончо Барбалов. Той бе гост в сутрешния блок на БНТ. \"Имаме няколко ключови проекта. Единият е метрото - догодина имаме средствата за приключване работата по първи етап на третия лъч, като септември месец догодина вече трябва да е въведен в експлоатация\", добави Барбалов. \"Имаме 47 милиона и половина за ремонт на основни булеварди. Насочили сме се приоритетно по вътрешния ринг на София. Един от основните ни приоритети да направим такава връзка между районите, че да не се минава през центъра\", обясни-заместник-кметът на столицата. \"Предстои разширение и изграждане на платно на \"Тодор Каблешков\" от бул. \"България\" до ул. \"Костенски водопад\". Ще бъде и изградена улица, която ще прерасне в булевард - \"Филип Кутев\". Идеята е тази малка улица да се разшири\", каза Барбалов. Работи се и по доставка на нови трамваи. Барбалов призна, че има много работа по трасето на \"Граф Игнатиев\", но се очаква скоро да се пусне трамвайната линия, която да е и по-тиха. Трябва да се направят тротоари на \"Свети Седмочисленици\".  Предвижда се и доставка на нови електробуси през 2019 г.  ", "date": "2018.12.18", "title": "Дончо Барбалов Догодина пускаме третия лъч на метрото"}
{"url": "http://epicenter.bg/article/Borisov-vav-Viena--Industrialnata-revolyutsiya-nosi-mnogo-vazmozhnosti--no-i-predizvikatelstva--VIDEO-/170995/2/0", "text": "„Свидетели сме на дигитализирането на икономиката в цял свят. Процес, който е прието да се нарича „Индустрия 4.0“, а специалистите дефинират като индустриалната революция на днешния ден. И като всяка революция тя носи много възможности, но и предизвикателства за пазара на труда и икономиката като цяло“. Това отбеляза премиерът Бойко Борисов в изказването си на форума на високо равнище ЕС - Африка, който се провежда във Виена под егидата на Австрийското председателство на Съвета на ЕС, съобщиха от Правителствената информационна служба.  Срещата е под надслов „Сътрудничеството в дигиталната ера“. Тя бе открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер. Целта на форума е да допринесе за насърчаване на иновациите и цифровизацията като важни фактори за бъдещото развитие на двата континента.  В обръщението си българският министър-председател подчерта, че дигитализацията оказва голямо влияние върху държавите и обществата ни, защото трансформира продукти, процеси и бизнес модели във всички отрасли - от строителството, здравеопазването до селското стопанство и туризма. Прогноза на Световния икономически форум показва, че след 2020 г. 90% от работните места ще изискват дигитални умения.  „Неслучайно те бяха основен елемент от програмата на триото Естония – България – Австрия и приоритет на Българското председателство“, заяви премиерът Бойко Борисов. Той подчерта, че образованието е в основата на всяка една икономика и благосъстоянието на гражданите.  „Точно за това в следващите 2 години България ще инвестира 50 млн. евро от оперативните програми в проект „Образование за утрешния ден“, посочи премиерът Бойко Борисов. Проектът е насочен към дигитализацията на средното образование и предвижда създаване на отворени образователни ресурси, обучение на учители и ученици по дигитални умения, информационни кампании за дигитална компетентност, медийна грамотност, киберсигурност.  „Прилагането на нови дигитални технологии във всички сфери ще спомогне за развитието на африканските икономики и постигането на целите, начертани съвместно от ЕС и Африка“, каза още българският министър-председател. Той посочи, че предпоставка всичко това да се случи, е адекватното за времето образование и високи нива на грамотност на двата континента.   Европейските държави са длъжници на Африка, каза по-късно пред журналисти премиерът Бойко Борисов, цитиран от Агенция „Фокус“.  “Поздравявам колегата Курц, че си избра една модерна, приятна, лесна тема, не като Западните Балкани. До сега ние като Европа се отнасяхме подценяващо към Африка, главно по отношение на това колко пари ще дадем за Африка и колко мигранти ще дойдат от там. И мисля, че това не е печеливш процес“, коментира Борисов, като уточни, че днешната среща цели да насърчи частния сектор да инвестира повече в Африка, както и да се повиши нивото на образование там, с оглед и демографският бум, който се наблюдава на континента. По думите му трябва да се направи и необходимото да се задържат младите там, за да се повдигне нивото на този регион.  \"Това е целта на днешното мероприятие, а тези, които водят статистика, могат да сравнят Съвета в София между ЕС и Балканите, където нито една страна не отсъстваше, с днешния. Давам тема за размисъл на моите критици“, допълни Борисов.  „Усещането на всички е, че до сега Африка се подценяваше много. Действително има държави, които са много по-уредени, по-напред, но има и други, които просто са в състояние на режим по отношение на свобода на медиите, права на човека и т.н. Така че всички ние трябва много да помогнем на Африка, те самите трябва много да си помогнат, но това е една първа крачка“, каза още премиерът, като отбеляза, че до 2020 година ЕК трябва да събере 43 млрд. евро във фондовете за Африка. По думите му фактът, че толкова много държави отсъстват от днешното заседание, е показателен.  „Първо не всички искат да са като едно цяло, когато преговорят с някоя от страните в Африка и това един изключително труден и сложен процес“, посочи той.  На въпрос колко време ще отнеме, докато обсъжданите мерки дадат ефект върху мигрантския процес, Борисов отговори:  „Според мен десетилетия. Само преди стотина година този континент беше колониална собственост и всичките им природни ресурси бяха изсмуквани по един безпощаден начин. България не е била колониатор, но бидейки в ЕС, сме съпричастни и участваме, като подпомагаме различни държави. Така че много от европейските държави са длъжници на Африка“. Борисов обърна внимание, че десетки милиони души от Африка се готвят да мигрират към Европа и този процес би бил много тежък за Стария континент.  ", "date": "2018.12.18", "title": "Борисов във Виена: Индустриалната революция носи много възможности, но и предизвикателства (ВИДЕО)"}
{"url": "http://epicenter.bg/article/Trend--79--ot-balgarite-nyama-da-hodyat-na-pochivka-v-planinata-prez-tazi-zima/171002/2/0", "text": "79% от българите няма да ходят на почивка в планината през тази зима. 69% от тях посочват финансови затруднения като основна причина за това. Данните са социологическата агенция \"Тренд\" и обхващат нагласите на българите към зимния туристически сезон. В проучването са участвали 1 007 пълнолетни граждани, които са анкетирани в периода 30 ноември - 6 декември.  Едва 12% от сънародниците ни са посочили, че ще ходят на почивка в планината през зимата. Това прави около 650 хиляди българи. 9% все още не са решили.  С огромно мнозинство обаче са хората, които няма да почиват, а основната причина за това е финансова. Останалите посочват като причина да не плануват почивка лични или семейни причини (11%), неблагоприятно здравословно състояние (11%), невъзможност за отпуск от работа (10%) и други. 13% просто не възнамеряват да ходят на почивка.  Според данните 23% от българите не са ходили на почивка в планината повече от 20 години. 25% пък въобще не помнят кога това се е случвало за последно. Едва 5% сочат, че не са ходили в планината с цел туризъм от миналата година, като толкова са и тези, които не са били на почивка от 2 години. Общо 39% от сънародниците ни не са били на планина между 3 и 10 години.  83% от тези, които все пак планират почивка настоящата зима, ще отидат на планина в България. 12% няма да напускат страната, но няма и да ходят на планина. На планина в чужбина вероятно ще отидат не повече от 4% на анкетираните.  Най-предпочитания зимен курорт у нас остава Банско - 34% възнамеряват да почиват там. 17% пък обмислят пътуване до Боровец, 12% - до Пампорово.  ", "date": "2018.12.18", "title": "Тренд: 79% от българите няма да ходят на почивка в планината през тази зима"}
{"url": "http://epicenter.bg/article/Hamid--Shte-proverim-vsichki-tvardeniya-i-fakti-za-targoviyata-s-balgarsko-grazhdanstvo/171004/2/0", "text": "Новосъздадената временна анкетна комисия за проучване на всички факти, данни и обстоятелства по повод изнесени в европейски и български медии твърдения за скандални случаи на подкупи при придобиване на българско гражданство от чужди граждани ще провери и информацията за връзка на членове на коалицията \"Обединени патриоти\" със схемата за търговия с лични документи.   Това обяви зам.-председателят на парламентарната група на ДПС и член на временната анкетна комисия Хамид Хамид за БНР. \"Ние ще проверим всички тези твърдения. Ако се установи истинност на данните, доказателствата ще бъдат изпратени в прокуратурата\", заяви Хамид.  Той подчерта, че в публикациите, които се разглеждат, се съдържат твърдения и факти за период, който е далеч преди скандала с арестувания директор на Държавната агенция за българи в чужбина Петър Харалампиев. \"Почти винаги подобни комисии излизат и с препоръки за промени в законодателството\", допълни депутатът от ДПС.  \"Такива комисии имат ограничен обхват. Но ако се съдържат каквито и да е данни, които съответстват на тези твърдения, доказателствата ще бъдат изпратени в прокуратурата. Има обща воля да се стигне до разкриване на тези твърдения и обстоятелства. Възможностите на такава анкетна комисия са да кани журналисти, граждани и всеки, който има какво да каже по темата. С този инструментариум разполага една анкетна комисия“, каза още Хамид Хамид.  ", "date": "2018.12.18", "title": "Хамид: Ще проверим всички твърдения и факти за търговията с българско гражданство"}
{"url": "http://epicenter.bg/article/57-uchenitsi-ot-Varna-sa-s-hranitelno-otravyane-sled-koledno-parti-v-zavedenie-/171006/2/0", "text": "57 ученици от Гимназия с преподаване на чужди езици „Йоан Екзарх“ във Варна са потърсили медицинска помощ със симптоми на хранително отравяне до вчера след коледно парти през почивните дни. Това каза за Радио „Фокус“ – Варна директорът на Регионалното управление на образованието Венцеслава Генова.  По думите й празненството е проведено в два поредни дни – в събота и в неделя, в заведение в центъра на Варна. Гимназистите са посетили заведението на две групи.  Случаят е докладван на Регионалната здравна инспекция и Областната дирекция на Българската агенция по безопасност на храните, които извършват проверки.  Пострадалите деца са потърсили медицинска помощ с повръщане, гадене, стомашни болки и разстройство.  ", "date": "2018.12.18", "title": "57 ученици от Варна са с хранително отравяне след коледно парти в заведение "}
{"url": "http://epicenter.bg/article/NSI--Na-1000-mazhe-v-Balgariya-se-padat-1060-zheni/171018/2/0", "text": "На 1000 мъже в България се падат 1060 жени. Жените и мъжете у нас сключват брак все по-късно – съответно на 28,4 и 31,4 години. Това сочат данните на Националния статистически институт в специална разработка, посветена на двата пола, предаде БНР. За сравнение, през 1960 година средната възраст за сключване на първи брак и при двата пола е с около 7 години по-ниска.   Според данните на националната статистика мъжете в България са малко над три милиона и 400 хиляди, а жените над три милиона и 600 хиляди. За сравнение през 1960 година на хиляда мъже са се падали хиляда и три жени, тоест разпределението по пол тогава е било по-равномерно. Средната възраст на жените при раждане на първо дете се увеличава от почти 22 години през 1980-а, на малко над 27 години през 2017 година.   През 2017 средният брой живо родени деца от една жена е 1,56. За сравнение през 1900 година той е бил почти седем деца. През учебната 2017-2018 година близо 42 хиляди от учителите от първи до 12 клас са жени, а мъжете са малко над осем хиляди.   По последни данни, средната заплата на жените е 842 лева, а на мъжете 1054 лева. Разпределението на наетите по икономически дейности и класове професии е основната причина за различието на заплатите в полза на мъжете. Например в хуманното здравеопазване около 35 на сто от жените са акушерки и медицински сестри, а 34 процента от мъжете са лекари.", "date": "2018.12.18", "title": "НСИ: На 1000 мъже в България се падат 1060 жени"}
{"url": "http://epicenter.bg/article/Iliyana-Yotova-razgovarya-s-vitseprezidenta-na--Evropa-nostra--Piyt-Yaspart/171020/2/0", "text": "Вицепрезидентът Илияна Йотова се срещна на „Дондуков“ 2 с вицепрезидента на „Европа ностра“ Пийт Яспърт.   „Европа ностра“, с президент Пласидо Доминго, е европейска мрежа за опазване на културното и природно наследство, която обединява институции и организации от над 40 държави. От България членуват три организации.  Пийт Яспърт запозна Илияна Йотова с доклада на „Европа ностра“ за опазване и развитие на паметника „Бузлуджа“. Българският вицепрезидент представи инициираната от нея кампания за съхраняване на паметни сгради, свързани с народните будители.  ", "date": "2018.12.18", "title": "Илияна Йотова разговаря с вицепрезидента на „Европа ностра“ Пийт Яспърт"}
{"url": "http://epicenter.bg/article/37-i-balgarski-voenen-kontingent-vstapi-v-izpalnenie-na-misiyata-na-NATO-v-Afganistan/171021/2/0", "text": "Официална церемония по предаване и приемане на отговорностите между 36-ти и 37-и български контингенти, участващи в мисията на НАТО в Афганистан „Решителна подкрепа“ и награждаване на отличени военнослужещи се проведе в лагера на българския контингент на летище Кандахар в Афганистан.   Актът за сдаване и приемане на правомощията между командира на 36-ти контингент полковник Веселин Василев и командира на 37-и контингент полковник Митко Димитров беше подписан в присъствието на председателя на комисията по сдаване и приемане полковник Христо Христов – началник на отдел „Операции” в Съвместното командване на силите. Това съобщиха от пресцентъра на министерството на отбраната.   В церемонията участваха командирът на Командването за тренировка, обучение, подпомагане и съветване-Юг в Кандахар бригаден генерал Джон Шанахан, заместник-командирът на Командването и командир на база „Летище Кандахар“ полковник Паул Ларсон и представители на коалиционните партньори, участващи в мисията на НАТО в Афганистан „Решителна подкрепа“.   Със заповед на командира на Националния поддържащ елемент на САЩ в Афганистан генерал-майор Андрюс Попас бяха наградени с „Бронзова звезда“ командирът на 36-ти контингент полковник Веселин Василев, щабният офицер от състава на контингента подполковник Димитър Димитров, командирът на екипа от съветници подполковник Любомир Маринов и главният сержант на 36-тия контингент старшина Петър Симеонов.   Българските военнослужещи от състава на 36-ти контингент бяха наградени с награден знак на НАТО за участие в мисията „Решителна подкрепа“.   За подкрепата и поддръжката на българските контингенти и за приноса в опазването и поддържането на мира и сигурността в света със заповед на министъра на отбраната Красимир Каракачанов бяха отличени ръководители на структури от Командването за тренировка, обучение, подпомагане и съветване - Юг в Кандахар.", "date": "2018.12.18", "title": "37-и български военен контингент встъпи в изпълнение на мисията на НАТО в Афганистан"}
{"url": "http://epicenter.bg/article/Tristranniyat-savet-obsazhda-proekta-za-nova-rabotna-zaplata-ot-560-lv-/170976/2/0", "text": "Националният съвет за тристранно сътрудничество ще заседава днес, за да обсъди проекта на постановление за определяне на новия размер на минималната заплата от 560 лева за 2019 година.   Предвиденото увеличение е с 50 лева спрямо тазгодишната минимална заплата. Така се цели да се запази покупателната способност и да се повиши стандарта на живот на нискодоходните групи от заетите. Социалните партньори ще обсъждат също предложение на КТ \"Подкрепа\" за повишаване заплащането за нощен труд, който сега се оценява на 25 стотинки за един час. Това прави 2.55 лева при сегашното ѝ ниво от 510 лева. От синдиката предлагат и ограничаване на полагането му, тъй като вреди на здравето.   Президентът Димитър Манолов с аргументите за инициативата: \"Всички институции признаха, че нощният труд е проблем. От една страна, повече от ясно е, че 25 ст. на час са подигравателно ниво, от друга страна, отсъства регламент за неговото полагане\", предаде БНР. Заседанието на Съвета за тристранно сътрудничество ще председателства вицепремиерът по икономическата и демографска политика Марияна Николова.    ", "date": "2018.12.18", "title": "Тристранният съвет обсъжда проекта за нова работна заплата от 560 лв."}
{"url": "http://epicenter.bg/article/Tsenko-Chokov-v-restorant-v-Sofiya-vmesto-pod-domashen-arest/170978/2/0", "text": "Полицията и прокуратурата започват проверка заради бившия кмет на Галиче Ценко Чоков. Причината е, че той е бил забелязан в столичен ресторант в Драгалевци.   Нова телевизия разполага със снимки, на които се вижда как Чоков е в компания със свои познати. Това се случва, докато той е под домашен арест и не би трябвало да напуска дома си. На запитване от полицията и прокуратурата отговарят, че вече работят по случая. След шумните протести и разследване, през май тази година Ценко Чоков  беше осъден на над 4 години затвор за отвличане, побой и палеж. Тогава той дойде в съдебната зала с линейка и на носилка с обяснението, че здравословното му състояние е силно влошено. Именно заради това магистратите го пуснаха под домашен арест.     ", "date": "2018.12.18", "title": "Ценко Чоков в ресторант в София вместо под домашен арест"}
{"url": "http://epicenter.bg/article/Dimitar-Nikolov--3-8-mln-leva-shte-badat-otdeleni-za-detski-nauchen-tsentar-s-planetarium-v-Burgas/171028/2/98", "text": "Около 3,8 млн лева ще бъдат отделени за детски научен център с планетариум в зоната за обществен достъп до пристанището в Бургас. Това каза по време на редовното заседание на Общински съвет – Бургас кметът Димитър Николов, предаде репортер на Радио „Фокус“ – Бургас.  По думите му от тези средства 1,8 лева ще бъдат осигурени от Държавно предприятие „Пристанищна инфраструктура“, а останалият 1 милион ще бъде дарен от верига бензиностанции.  „Нашето желание беше да се монтират популярни уреди и инсталации със забавна и най-вече научна цел. Няколко пъти коментирахме, че в града трябва да се поощрят децата, които искат да се занимават с изследвания на космоса, като се построи планетариум. Решихме да обединим двете дейности и да изградим една единствена сграда, тъй като корените на научния център и на планетариума са общи, както в управлението, така и във функциите им“, отбеляза Димитър Николов. Според него центърът, освен атракция за децата на Бургас, ще бъде привлекателен и за малчугани от други градове и райони.  23 милиона лева са предвидени за поддържане чистотата на територията на община Бургас за 2019 г., каза още градоначалникът. Според кмета Николов от тази сума 13 милиона лева са предвидени за поддържащата фирма.  „4 милиона изплащаме на държавата за глоби и санкции. Два милиона идват от другите общини, които са свързани с нашето депо. Предвидените средства за зимно почистване са около 1 милион лева, за зелени площи – също 1 милион“, отбеляза кметът.  Той добави, че поддържането на чистотата на Бургас не е лесно.  „Линията с по-малко от 300 човека не може да сортира отпадъци. Ако работят само 10 човека, щетата на депото е два пъти по-голяма, тъй като несортираните отпадъци увеличават обема на отпадъците с около 30-40%, което създава още по-големи затруднения“, каза още Николов. Внесеното предложение беше одобрено от общинския съвет.  ", "date": "2018.12.18", "title": "Димитър Николов: 3,8 млн лева ще бъдат отделени за детски научен център с планетариум в Бургас"}
{"url": "http://epicenter.bg/article/Noshtniyat-trud-ostana-25-st--sindikatite--I-nie-mozhem-da-pravim-palatki-/171029/2/0", "text": "  , предаде Канал 3.   , вбесен заради отказа днес да се постигне съгласие около промяна на ставката в съответната наредба.    . Защото вече няколко пъти този разговор го водихме, с експерти, конкретни числа и предложения. Така че, когато на нас ни се казва - \"Още от другата година ще направим работна група\", ни казват:   пред медиите в МС.   Икономическият експерт на КТ \"Подкрепа\", след като Манолов си тръгна бесен, заяви, че   Тя напомни, че  . Въпреки това, срещнахме категоричен отказ, упрекна Григорова работодателите, които не пожелали дори да представят своите виждания с колко да се повиши допълнителното заплащане на работата през нощта.   \"Подкрепа\" предлага то да е 0,5% от основната работна заплата, а КНСБ са зад колегите си и предлагат цената на нощния труд да варира от 78 стотинки до 1 лев.    Ася Гонева от КНСБ направи този извод по повод промените в закона за семейните помощи за деца, където без подоходен критерий се отпускат пари на малчугани без един или двама родители. Гонева обвини, че после Манолова използвала това за своя личен имидж, а Григорова отсече: \"Когато цяла година социалната политика беше подчинена на пиара- на пиара на един човек, на пиара на едно министерство, на пиара на едно правителство, в края на тази година ние видяхме отказ от реални действия. Действия, които биха дали изработеното на хора, които се трудят\".     \"И докато ние се оплакваме, че оставаме без медицински сестри, продължаваме да ги гоним с ниско заплащане и ниски добавки към възнагражденията, включително това за нощния труд.    и това, което ни предлагат работодателите, е те да бъдат заменени от хора извън Европейския съюз\", изригна Ваня Григорова от \"Подкрепа\".    ", "date": "2018.12.18", "title": "Нощният труд остана 25 ст., синдикатите: И ние можем да правим палатки!"}
{"url": "http://epicenter.bg/article/Megan-pokaza-bremenno-koremche-s-roklya-po-tyaloto--Snimki-/171039/10/99", "text": "Херцогинята на Съсекс се появи на самостоятелна визита в бяла рокля по тялото, която подчертаваше заобленото ѝ коремче. \r\n \r\n Меган посети специализиран старчески дом за пенсионирани хора от развлекателния бизнес.   Тя носече бяла рокля с малки букетчета на американския бранд Brock Collection, която бе комбинирана със сиво вълнено палто за 550 паунда на канадската марка Soia & Kyo.   Бившата актриса, известна с ролята си в американския сериал \"Костюмари\", се появи в чудесно настроение и разговаря с бившите звезди от сцената и телевизията в техния дом в Лондон, сред които и актьора Ричард О'Съливан и Мона Хамънд.   Един от обитателите на дома каза:  , Меган отговори:    Херцогинята, която е в очакване на първото си дете от принц Хари през пролетта, се включи в песните около пианото в трапезарията, където професионален музикант създаде коледно настроение с класическа песен. \r\n \r\n \r\n \r\n Това е първата публична поява на Меган след новото телевизионно интервю на баща ѝ Томас Маркъл, който я призова да се свърже с него. Това бе и последният официален ангажимент на бременната херцогиня преди коледните празници.   Източник: Дир.бг", "date": "2018.12.18", "title": "Меган показа бременно коремче с рокля по тялото "}
{"url": "http://epicenter.bg/article/Hit-ot-Balgariya---v-selektsiyata-na-MTV-Dance/171060/10/0", "text": "AURORA, проектът на Fabrizio Parisi&WahTony feat. Belonoga стана част от авторитетната селекция на MTV Dance. Хитът, който се радва на престижни позиции в българските музикални класации, вече е в ротация по MTV и се излъчва в над 50 страни, между които: Франция, Германия, Белгия, Дания, Израел, Холандия, Русия, Швеция, Унгария, Швейцария, Мексико.     С поставянето AURORA на международно ниво, годината завършва повече от успешно за Hybrid Sound Records. Още с първия си проект, съвместният лейбъл на Fabrizio Parisi и Антони Рикев, направи силна заявка за интернационална реализация и спази обещанието да създава само качествена музика.     ", "date": "2018.12.18", "title": "Хит от България – в селекцията на MTV Dance (видео)"}
{"url": "http://epicenter.bg/article/Hilyadi-ungartsi-otnovo-na-protest-v-Budapeshta/170989/7/0", "text": "За пети пореден ден няколко хиляди унгарци излязоха на протест срещу премиера Виктор Орбан, съобщават информационните агенции. Протестиращите се събраха пред сградата на държавната телевизия в Будапеща. Вчера от държавната медия бяха изхвърлени двама опозиционни депутати, които искаха да прочетат петиция срещу промените в кодекса на труда. Те предвиждат увеличаване до 400 часа годишно на възможността за извънреден труд по искане на работодателя. Недоволството в Унгария беше предизвикано от новото трудово законодателство, но исканията се разшириха, като вече включват премахване на корупцията, създаване на независима съдебна власт и гарантиране на независимостта на държавните медии. Протестиращите настояват и за оставка на премиера Виктор Орбан.    ", "date": "2018.12.18", "title": "Хиляди унгарци отново на протест в Будапеща"}
{"url": "http://epicenter.bg/article/Beliyat-dom--Tramp-ne-e-obeshtaval-na-Erdogan--che-shte-ekstradira-Gyulen-/170992/7/96", "text": "Президентът на САЩ Доналд Тръмп не е обещавал по време на срещата си с турския си колега Реджеп Таийп Ердоган на форума на Г-20 в Аржентина преди две седмици, че ще екстрадира мюсюлманския проповедник Фетулах Гюлен. Това е заявил служител на Белия дом, предават Reuters и Агенция \"Фокус\".  „При срещата си с Ердоган на Г-20 президентът не е обещавал да екстрадира Гюлен“, заяви неназованият източник на британската агенция.  Вчера външният министър на Турция посочи, че президентът на САЩ Доналд Тръмп е казал на турския си колега Реджеп Таийп Ердоган, че Вашингтон работи за екстрадицията на живеещия в Америка мюсюлмански проповедник Фетулах Гюлен, който е обвинен за организирането на неуспешния опит за държавен преврат в Турция през 2016 година.  „В Аржентина Тръмп каза на Ердоган, че работят за екстрадицията на Гюлен и други хора“, заяви турският външен министър, визирайки срещата на Г-20, където лидерите се срещнаха преди две седмици.  Британската агенция припомня, че Анкара отдавна иска Гюлен, който живее в самоналожено изгнание в САЩ от близо 20 години. Независимо, че е бивш съюзник на Ердоган, той е обвинен от турските власти за организацията на неуспешния опит за преврат.  Гюлен отрича да е замесен в пуча, а Тръмп миналия месец посочи, че не обмисля да замени проповедника, за да намали натиска на Турция върху Саудитска Арабия по повод убийството на саудитския журналист Джамал Хашоги в Истанбул.  Миналата седмица, посочва още „Ройтерс“, Турция започна нови инициативи, чрез които иска да спре финансирането на привържениците на Гюлен.  „Наскоро видях достоверно разследване на ФБР за това, как организацията на Гюлен избягва плащането на данъци“, обясни Чавушоглу в Доха.  Белият Дом и ФБР са отказали коментар по случая.  ", "date": "2018.12.18", "title": "Белият дом: Тръмп не е обещавал на Ердоган, че ще екстрадира Гюлен "}
{"url": "http://epicenter.bg/article/Si-Dzinpin--Nikoy-ne-mozhe-da-diktuva-na-Kitay-kakvo-da-pravi--/170994/7/0", "text": "Президентът Си Дзинпип обеща да продължи напред с „реформирането и отварянето“ на Китай, но предупреди, че никой не може да „диктува“ какво да прави, съобщават AFP и Агенция \"Фокус\".  „Никой не е в състояние да диктува на китайския народ какво трябва или не трябва да се направи“, заяви Си Дзинпин, докато Китай е изправен пред предизвикателство от страна на САЩ по отношение на търговията и дипломацията.  Политиката на реформи и откритост стана епохален етап от пътя на националното възраждане на Китай, отбеляза китайският лидер на тържествено събрание по случай 40-годишнината от въвеждането на политиката на реформи и гласност. Като най-важни стъпки по този път той отбеляза създаването на Комунистическата партия на Китай и образуването на Китайската народна република през 1949 г.  \"Реформите и откритостта са велика революция в историята на китайския народ и държава, която даде мощен тласък напред в делото на социализма с кетайска специфика\", отбеляза Си Дзинпин.  Както отбеляза китайският лидер, тази политика е съответствала на потребностите на китайския народ и е била призвана да изправи грешките на \"културната революция\" от периода 1966-1976 г.  Пекин изклюзва напълно вероятността развитието на страната да е за сметка на нанасянето на вреди на други държави, увери китайският лидер.  \"По пътя на прогреса ние ще носим високо вдигнато знамето на мира, развитието, сътрудничеството и взаимната изгода, твърдо ще защитаваме мира по цялата планета. Китай никога няма да принася в жертва интересите на други държави заради собственото си развитие, но и в никакъв случай няма да се отказва от своите законни права\", категоричен бе Си Дзинпин.  Председателят на КНР подчерта, че във връзка с така очертаната политическа линия Пекин ще засилва своите въоръжени сили с отбранителни цели. \"Развитието на Китай не представлява заплаха за нито една държава по света. Ние никога няма да се стремим към хегемония, независимо от нивото на благоденствие, което сме постигнали\", заяви китайският лидер.  В заключение Си Дзинпин подчерта, че висшето ръководство на страната възнамерява да решава ключовите за националното развитие проблеми чрез увеличаване на ръководната роля на комунистическата партия.  \"Цялата партия и целият народ са длъжни да запазят висока степен на самосъзнание в идеологията, политиката и действията и в никакъв случай да не допускат колебания\", обобщи китайският лидер.  ", "date": "2018.12.18", "title": "Си Дзинпин: Никой не може да диктува на Китай какво да прави! "}
{"url": "http://epicenter.bg/article/Naprezhenie--Gratski-i-turski-boyni-samoleti-vav-vazdushni-shvatki-nad-Egeysko-more-/170997/7/51", "text": "Турция ескалира провокациите си срещу Гърция в Егейско море в понеделник, когато турските Военновъздушни сили (ВВС) осъществиха общо 107 нарушения на гръцкото въздушно пространство, което доведе до гонитби между гръцки и турски изтребители. Това пише електронното издание на вестник Protothema, цитирано от Агенция \"Фокус\".  Общо 15 турски самолета са прелетели над Североизточно централно и Югоизточно Егейско море в хода на деня без позволение. Самолетите (12 изтребителя F-16, 2 изтребителя F-4 Phantom и един разузнавателен самолет CN-235), освен това, са направили 24 нарушения на закона за движение в Атинския район за летателна информация (РЛИ). Десет от турските самолети са били въоръжени, съобщава изданието.  По-рано в понеделник, припомня „Прототема“, четири турски изтребителя нарушиха гръцкото въздушно пространство в 14.03 и 14.06 часа и прелетяха над два гръцки острова в централната част на Егейско море. Турските F-16 и F-4 са останали в Атинското РЛИ за около половин час, преди да излязат от него.  Всички турски самолети са били идентифицирани и прихванати, съгласно установената международна практика.  По информация на електронното издание на Kathimerini, изтребителите са прелетели над островите Антропофагос и Макрониси в източната част на егейско море, част от островната верига Фурни, а друга двойка турски F-16 са засечени да преминават над островчето Ойнусес.  Самолетите са летели на височина близо 9000 метра.  ", "date": "2018.12.18", "title": "Напрежение! Гръцки и турски бойни самолети във въздушни схватки над Егейско море "}
{"url": "http://epicenter.bg/article/Priznanie--SASht-nyamat-zashtita-sreshtu-svrahzvukovite-orazhiya-na-Rusiya-i-Kitay--VIDEO--/171015/7/0", "text": "САЩ не разполагат с необходимите средства за защита срещу най-новите свръхзвукови оръжия на Китай и Русия,  , като се позовава на официален доклад на американските власти.  \"Русия и Китай разработват свръхзвукови оръжия, тъй като тяхната скорост, височина на полета и маневреност им позволяват да преодолеят мнозинството от съществуващите по света ПВО системи. Те могат да бъдат използвано за подобряване както на конвенционалните, така и на ядрените оръжия с далечен обсег. Към момента не съществуват никакви контрамерки\", цитира изданието извадки от доклада.  Във видео, разпространено от руското министерство на отбраната, е показан изтребител МиГ-31, който изстрелва ракета \"Кинжал\" по време на тренировъчен полет. Според съобщението, ракетата, въоръжена с конвенционална бойна глава, е поразила целта си, разказва Fox News.  Изданието припомня, че през март, в обръщението си към Федералното събнание, президентът Владимир Путин подчерта, че ракетата \"Кинжал\" лети със скорост над 10 пъти скоростта на звука, далекобойността ѝ е над 2000 км и може да бъде въоръжена както с ядрена, така и с конвенционална бойна глава. Според военните специалисти тя може да поразява както наземни, така и надводни цели.  При това авторът отбелязва, че Пентагонът трескаво се опитва да намери противодействие на руските и китайските оръжия. През април военното ведомство съобщи, че е сключило договор с Lockheed Martin за разработката на \"конвенционално свръхзвуково оръжие\". Стойността на сделката беше $928 млн. По-късно беше подписан още един контракт за изроботване на друг прототип на стойност $480 млн.  Това не е първото признание на държавни ведомства на САЩ, че въоръжените сили на страната не са в състояние да противостоят на най-новите въоръжения на Русия и Китай, припомнят руски медии.  В края на март високопоставен служител на Пентагона заяви на изслушвания в Сената, че Москва и Пекин \"агресивно разработват свръхзвукови оръжия\", срещу които САЩ \"засега нямат никаква защита\". Според генерала, на американците им остава да се надяват на своята \"ядрена триада\", за сдържането на потенциалния противник.   ", "date": "2018.12.18", "title": "Признание: САЩ нямат защита срещу свръхзвуковите оръжия на Русия и Китай (ВИДЕО) "}
{"url": "http://epicenter.bg/article/Dzhon-Salivan--Rusiya-iska-da-podkopae-Prespanskiya-dogovor--kakto-se-namesi-v-izborite-na-SASht-/171026/7/51", "text": "„САЩ стоят до Македония, тук съм, за да изразя цялостната подкрепа от името на САЩ за прилагането на Договора от Преспа“, заяви заместник-държавният секретар Джон Съливан на съвместна пресконференция след срещата си с македонския премиер Зоран Заев в Скопие, пише македонският „Фокус“.  Съливан е най-високопоставеният функционер от Държавния департамент, който отива на официално посещение в западната ни съседка от 2001 година насам. На пресконференцията той похвали лидерството на Заев и външния министър Никола Димитров, както и това на депутатите, които гласуваха за започване на процеса по промяна на македонската конституция.  „Считаме Македония за лидер в региона заради нейното желание за мир и сътрудничество. Искам да похваля премиера Зоран Заев и министъра Никола Димитров, както и смелото лидерство на онези депутати в парламента, които през октомври направиха нужното, за да осигурят по-светло бъдеще за Македония. Вашите гласове поставиха вашата страна на пътя към по-сигурно и богато бъдеще. Подтикваме още депутати да оставят настрана партийните интереси и да останат фокусирани върху общата стратегия. Няма алтернатива, надеждите ви са на една ръка разстояние“, заяви дипломатът.  В отговор на въпрос на журналист за руското влияние в региона, заместник-държавния секретар на САЩ заяви, че Москва иска да подкопае Договора между Македония и Гърция и че тя ще направи всичко по силите си да попречи на членството на Скопие в НАТО.  „Горд съм, че стоя тук от името на САЩ, за да дам подкрепа за онова, което правителството и гражданите на Република Македония искат – а това е влизане в ЕС и НАТО. Не сме тук да подпалваме нещо, а да подкрепим легитимните решения и храброто лидерство на премиерите на двете страни. Не е тайна, че Русия се противопоставя на Преспанския договор и никой няма съмнение, че тя ще направи всичко по силите си в собствен интерес и срещу интереса на Македония, за да подкопае процеса на прилагане на Преспанската спогодба\", заяви дипломатът.   \"САЩ стоят до Македония и не ни изненадва руското влияние на пътя, който Македония е избрала. Това сме го виждали и в други страни от ЕС, а и при тяхната намеса в изборите в САЩ през 2016 година. САЩ имат намерение да помогнат на другите правителства в разкриването на всички активности, които Русия е предприела, за да подкопае легитимните и демократични процеси в държавите“, посочи Съливан.    ", "date": "2018.12.18", "title": "Джон Съливан: Русия иска да подкопае Преспанския договор, както се намеси в изборите на САЩ "}
{"url": "http://epicenter.bg/article/Nominiraha-Zoran-Zaev-i-Aleksis-Tsipras-za-Nobelova-nagrada-za-mir-/171030/7/51", "text": "Премиерите на Македония и Гърция Зоран Заев и Алексис Ципрас са номинирани за Нобелова награда за мир за 2019 година за Договора от Преспа, с който се разрешава десетилетния спор за името на западната ни съседка, съобщава скопският телевизионен канал „1 ТВ“, цитиран от Агенция \"Фокус\".  Номинацията на двамата лидери бе обявена във вторник в Скопие от Нобеловия лауреат за мир през 2015 година Уидед Бушамауи. По нейните думи, Преспанският договор показва, че две държави са способни да седнат заедно, да преговарят и да постигнат споразумение. Тя заяви, че за нея е чест да номинира Зоран Заев и Алексис Ципрас за Нобеловата награда за мир.  „Номинацията не е само лично за Зоран Заев и Алексис Ципрас, а и за всички граждани. Това е модел за диалог и просперитет. Вярвам силно, че Македония, или трябва да кажа Северна Македония и Гърция ще получат Нобеловата награда и ще бъдат доказателство за света, че може да се постигне договор. След като бъде ратифицирано споразумението, то ще бъде силно послание, че диалогът е възможен“, заяви Бушамауи.  Освен това нобеловият лауреат отбеляза, че е дошла в Скопие, за да подкрепи този начин за постигане на договор и вярва, че той ще бъде модел за разрешаване на проблемите в бъдеще.  „Трябва да бъдете горди от това, което постигнахте“, заяви тя на обявяването на номинацията в Първия частен македонски университет ФОН.  На церемонията присъства и европейският депутат от редиците на партия СИРИЗА Стелиос Колуглу, който изрази подкрепата си за номинацията на Заев и Ципрас.  Кулоглу заяви, че ако е имало Нобелова награда за война, досега Балканите щяха да са я спечелили много пъти, а Договорът от Преспа е единственото добро и позитивно нещо, което в момента идва от Европа, която, от своя страна, в момента е разделена и се сблъсква с множество проблеми.  „Договорът от Преспа е споразумение, което решава дългогодишният проблем, не само за името, но и осигурява окончателно решение на македонския въпрос. Зоран Заев и Алексис Ципрас постигнаха договор, за който се изискваше смелост и който постави националните интереси над партийните. Договорът го дължим на предишните поколения, но и на нашите деца и следващите поколения, които трябва да живеят в мир и просперитет“, заяви евродепутатът.  Кулоглу посочи, че споразумението е имало множество противници и от двете страни, но е нелогично и двамата премиери едновременно да бъдат обвинявани от своите противници, че са предали националните интереси.  Ректорът на ФОН Нано Ружин, от своя страна заяви, че се издигат двама лидери, които са успели да излязат от модела за балканския политик.  „От тук нобелистката Бушамауи ще предложи на Нобеловия комитет в Осло да номинира Алексис Ципрас и Зоран Заев да получат Нобеловата награда за мир. Вярвам, че инициативата ще бъде подкрепена от много други приятели“, заяви Ружин.  След церемонията в Скопие, на 19 декември, Бушамауи и Кулоглу заминават за Атина, където ще се срещнат и с гръцкия премиер, за да му съобщят официално за номинацията.  ", "date": "2018.12.18", "title": "Номинираха Зоран Заев и Алексис Ципрас за Нобелова награда за мир "}
{"url": "http://epicenter.bg/article/Yaponiya-shte-se-sdobie-sas-samoletonosachi-za-prav-pat-ot-Vtorata-svetovna-voyna/171035/7/0", "text": "Японското правителство одобри петгодишен план в областта на отбраната, който предвижда въвеждането във въоръжение на два самолетоносача за пръв път след края на Втората световна война, предаде Франс прес, цитирана от Новини.бг. Япония оправдава това решение с нарастващото военно влияние на Китай в региона, отбелязва агенцията.  Предвижда се два хеликоптероносача да бъдат модифицирани за приемане на изтребители Ф-35Б, които да извършват къси излитания и кацания.  Това обаче няма да са класически самолетоносачи, доколкото изтребителите няма да да постоянно базирани на тях, а ще се ползват само при отбранителни операции, посочи японското правителство. То подчерта, че Япония не планира да притежава самолетоносачи от нападателен тип, които биха превишили допустимото от конституцията въоръжение.  Предвижда се и през следващото десетилетие да бъдат закупени 42 стелт самолета, които да са съвместими с тези кораби, като предпочитани са изтребителите Ф-35Б, както и купуване на 105 изтребителя Ф-35А.  Правителството изтъкна, че целта е да се даде повече оперативна гъвкавост на японската армия заради заплашителните действия на Китай, който редовно праща свои кораби около необитаеми острови в Източнокитайско море, за които Пекин и Токио водят териториални спорове.  \"Необходимо е да развием истински ефикасни отбранителни способности вместо само да разширяваме съществуващите\", се казва в правителствения план.  Японската конституция предвижда въоръжените сили на страната да са с чисто отбранителен характер.  Японската армия наброява 250 000 души. Петгодишният план за отбрана предвижда и мерки за киберсигурността и космическото наблюдение. Бюджетът му до март 2024 г. е около 215 милиарда евро.  Китай изрази пред Япония своето недоволство и противопоставяне на тези планове и я призова да се придържа към чисто отбранителна военна политика, заяви говорителка на китайското външно министерство.  Китай е с втория най-голям военен бюджет в света след САЩ. Той има един действащ самолетоносач, а втори е във фаза на изпитания, отбелязва Франс прес.  ", "date": "2018.12.18", "title": "Япония ще се сдобие със самолетоносачи за пръв път от Втората световна война"}
{"url": "http://epicenter.bg/article/-quot-Izvestiya-quot--SASht-vodyat-sveta-kam--quot-20-minuti-do-voyna-quot-/171036/7/0", "text": "Политиците от някои държави, граничещи с Русия, напоследък все повече призовават американски войски на тяхна територия. Желанието за разполагане на постоянни американски бази на територията ѝ беше изразено от Полша, а след провокацията в Керченския пролив - и от Украйна, пише \"Известия\".  Имайки предвид изявлението на САЩ, че планират да се оттеглят от Договора за унищожаване на ракетите със среден и по-малък обсег на действие такива покани могат да имат критично значение.  Днешната сигурност на Европа е гарантирана едностранно поради липсата на оръжие, което би могло да удари индустриалните и политическите центрове на европейските държави за кратко време. При такива обстоятелства сега всеки може да отвори американски бази на своите граници, без да се страхува за себе си.  \"Радиусът на войната\" обхваща 500 километра, колкото е обхватът на руските ракетни системи \"Искендер\". В такъв случай заложници стават балтийските държави. Тях изглежда дори не ги интересува, че цялата им територия е цел на оперативно тактическите ракети.  Ако договорът престане да съществува, няма да има гаранции за сигурност за нито един регион в Европа с американско присъствие. С появата на ракети със среден и малък обсег на действие в случай на конфликт могат да се извършат нападения над цели на хиляда километра.  В такъв случай, ако американски бази бъдат отворени в Полша и в други източноевропейски страни, можем да се радваме за американците, защото ще получат нови платформи за влияние. Трябва да се отбележи, че жителите на тези държави ще бъдат на прицел и всяка от тях може да се превърне в потенциална ядрена пустиня.  Ракетите с малък и среден радиус винаги могат да носят големи бойни глави дори и с мощни термоядрени заряди. Това са бойни глави, които в случай на война биха могли за кратко време да унищожат защитени командни позиции, икономически центрове и системи за управление.  Източноевропейските държави с такива американски ракети на тяхна територия, са изложени на опасност. Политиците, които многократно призовават американските войски в своите страни, потенциално излагат населението си на ядрен дъжд. В такъв случай мирните жители на тези държави стават заложници.  Американската сигурност обаче ще остане на същото ниво. Американците имат голям опит в решаването на глобални проблеми за сметка на Европа. Така, разполагайки на територията ѝ ракети, те правят Европа цел на евентуална ядрена атака.  Разгръщането на американските ракети със среден и малък обсег на границата на Русия приближава света до \"40 минути до състояние на война\". Точно толкова време е достатъчно, за да се провери надеждността на отчетената заплаха и да се блокира използването на собствени стратегически сили, ако заплахата е случайна, например поради компютърна грешка.  Но ако САЩ се оттеглят от договора и страните, граничещи с Русия, позволяват на американците да разположат ракети със среден обсег на територията си, светът ще премине в състояние на \"20 минути до война\". Това е период, в който няма достатъчно време да се оцени достоверността на заплахата. Съответно, всеки сигнал за заплаха от другата страна ще бъде третиран като реален и ще повлече всички последствия.  Разумните политици в западните страни възприемат опасността от заплаха, която ще им донесат американските бази в случай на оттегляне на САЩ от договора. През 80-те години на миналия век в Европа се разви масово мирно движение със стотици хиляди протести за силен натиск върху тогавашния Съветски съюз и Съединените щати за постигане на договор за тези ракети.  Днес обаче не е ясно в какво състояние е западното общество и дали неговите политици са способни да оценят заплахите. Това е особено важи за т.нар. \"млади европейци\" - политиците от Източна Европа.  Обграждането на Русия с военни бази е дългогодишна стратегия на САЩ. НАТО отказа преговори по този въпрос с презумпцията, че това са вътрешни работи. Но появата на ядрени ракети със среден и малък обхват променя нещата изцяло.  ", "date": "2018.12.18", "title": "\"Известия\": САЩ водят света към \"20 минути до война\""}
{"url": "http://epicenter.bg/article/Papata-prizova-natsionalistite-da-ne-obvinyavat-migrantite-za-vsichki-zlini-/171037/7/0", "text": "Папа Франциск осъди днес националистическите лидери, които обвиняват мигрантите за проблемите в държавите им, а те самите подхранват липсата на доверие в обществото, като преследват нечестни печалби и водят ксенофобска и расистка политика, предаде Ройтерс.  Светият отец, за когото защитата на мигрантите е важен приоритет, изрази становището си в послание във връзка с отбелязвания на 1 януари от Католическата църква Световен ден на мира.  Посланието бе изпратено до държавни глави, правителствени ръководители и международни организации.  Изявлението на Светия отец идва в момент, когато имиграцията е един от най-спорните проблеми в държави като САЩ, Италия, Германия и Унгария, отбелязва Ройтерс. Агенцията припомня, че папата е влизал в диспут относно правата на мигрантите с президента на САЩ Доналд Тръмп и италианския крайнодесен лидер Матео Салвини.  \"Политически обръщения, които са склонни да хвърлят вината за всяко зло на мигрантите и да лишават бедните от надежда, са неприемливи\", каза Франциск, без да споменава конкретни държави и политици.  Папата посочи, че днешните времена са \"белязани от климат на недоверие, който се корени в страха от различните и чужденците, или от тревогата за собствената сигурност\".  Миналата седмица Светият отец похвали първия Глобален пакт за миграцията, който поставя цели за подобряване на управлението на миграцията. Редица държави, между които САЩ, Италия, Унгария и Полша, обаче не присъстваха на форума в Мароко.  Папата осъди редица \"пороци\" на политици, които според него подкопават автентичната демокрация и водят до падение в обществения живот чрез различни форми на поквара.  Сред тези пороци папата открои злоупотребите с държавни средства, нечестните печалби, ксенофобията, расизма, липсата на загриженост за околната среда и плячкосването на природните ресурси.  Франциск предложи 8 критерия за обявяване на политик за блажен, формулирани за пръв път от виетнамския кардинал Франсоа-Ксавие Нгуен Ван Тхуан, като ръководство за поведението на високопоставените държавни служители.  Те, според папата, биха заложили цели, които политиците да си поставят. Сред тях са задълбочено разбиране на ролята им, личен пример за благонадеждност, работа за общото благо и постигане на коренна промяна.   ", "date": "2018.12.18", "title": "Папата призова националистите да не обвиняват мигрантите за всички злини "}
{"url": "http://epicenter.bg/article/Angela-Merkel-shte-poluchi-nagrada-za-mezhdunarodno-razbiratelstvo--quot-Fulbrayt-quot--/171043/7/0", "text": "Базираната във Вашингтон асоциация \"  обяви, че нейната награда за международно разбирателство за 2018 г. ще бъде присъдена на германския  , предаде Асошиейтед прес. Меркел ще получи престижното отличие за \"  и за силния й ангажимент за взаимно разбирателство, международно сътрудничество и мир\". Тя ще бъде удостоена с наградата \"Фулбрайт\" на церемония в Берлин на 28 януари.   Меркел е централна фигура в международната дипломация и усилията за разрешаване на кризи в Европа и извън нея.  Най-спорното й решение беше да позволи през 2015 г. на голям брой търсещи убежище чужденци да влязат в Германия. През същата година американското сп. \"Тайм\" я обяви за личност на годината.  По-рано този месец Харвардският университет обяви, че догодина Меркел ще бъде оратор на церемонията по завършването на студентите.   Източник: Дарик", "date": "2018.12.18", "title": "Ангела Меркел ще получи награда за международно разбирателство \"Фулбрайт\" "}
{"url": "http://epicenter.bg/article/Vladimir-Putin--Glavna-zadacha-na-armiyata-ni-e-ukrepvane-na-yadrenata-triada/171045/7/0", "text": "Най-новото оръжие, което е обезпечило сигурността на Русия за десетилетия напред, ще накара да се замислят тези, които са свикнали с милитаристка риторика, заяви руският президент Владимир Путин, цитиран от ТАСС и \"Фокус\". „Сериозни, пробивни стъпки, бяха направени в развитието на най-новото в света оръжие, което няма аналог и за което говорих в посланието си пред Федералното събрание на 1 март тази година“, заяви държавният глава. „Нашите нови системи, надявам се, ще накарат да се замислят тези, които са свикнали с милитаристка и агресивна риторика“.  Путин добави, че всички видове и родове войски на Русия през 2018 година са се развивали балансирали и по план и ядрената триада на страната е укрепена. „Всички видове и родове войски се развиваха балансирано, в съответствие с приетите планове и новата Държавна програма за въоръжение бяха снабдени със съвременни образци оръжие и техника“, заяви президентът. „Значително бе укрепена и ядрената триада, която играе ключова роля за запазването на глобалния паритет“. По неговите думи, делът на съвременното въоръжение тук е вече 82%.  Путин, обръщайки се към офицерите от Министерството на отбраната на Русия, подчерта, че укрепването на отбранителната способност, сигурността на Русия и защитата от външни заплахи остава ключова задача. Той подчерта тяхната изключително жизнена важност, която, по думите на президента, добре разбират всички политически сили и цялото общество. Държавният глава предложи да се подложи на обсъждане, как е вървяло военното строителство през 2018 година и да се определят бъдещите приоритети. Президентът благодари на всички, които са взели участие в системната и последователна работа по модернизацията на армията и флота.    Освен това, руският президент поиска Въоръжените сили на Русия да бъдат оборудвани по-бързо със съвременни оръжейни системи, способни да преодоляват перспективните системи за Противоракетна отбрана (ПРО). Сред приоритетите за идната година държавният глава назова по-нататъшното укрепване на бойния потенциал на стратегическите ядрени сили. „Трябва да преминем по-бързо към съвременното въоръжение, което има по-големи възможности за преодоляване на перспективните системи за ПРО. На ред е серийното производство и доставка в армията на ракетния комплекс с глобален обсег „Авангард“, заяви Путин.  Като цяло, руският президент посочи необходимостта, предвид съществуващите рискове, да се продължи курса на развитие на армията и флота, както и да се съхранят високите темпове на военното строителство от последните години. За първи път за създаването на хиперзвуковия „Авангард“ Путин разказа на 1 март в своето обръщение пред Федералното събрание. Малко по-късно, по време на „Директната линия“ на 7 юни 2018 година, държавният глава съобщи, че системата все още се намира в промишлено производство и се планира тя да бъде доставена на ВС на РФ през 2019 година. Първоначално носител на стратегическото хиперзвуково оръжие ще бъде ракета УР-100Н УТТХ, а в последствие – най-новата тежка ракета „Сармат“. Както съобщи на 17 декември в интервю пред печатния орган на ВС на РФ „Красня звезда“ командващият Ракетните войски със стратегическо назначение Сергей Каракаев, първите ракетни комплекси „Авангард“ с хиперзвуков блок ще застъпят на бойно дежурство през 2019 година в Домбаровското съединение в Оренбургска област.    Въоръжените сили на Русия по време на учения трябва да отработят използването на новите видове оръжия и нестандартните ситуации в боя. Такава задача постави Владимир Путин. „Програмата на ученията, далечните морски походи, трябва да отчитат нестандартните ситуации, най-съвременните форми и методи за водене на бой, както и отработването на използването на новите видове и типове въоръжение и техника“, заяви държавният глава. Той отбеляза, че понастоящем успехът на бойното поле „се решава буквално за секунди“, във връзка, с което „е важно да се скъси времето за взимане на решения“ във всички звена – от висшите офицери до младшия команден състав, за което е нужно да се усъвършенства системата за управление и връзка, разузнаването и радиоелектронната борба.  ", "date": "2018.12.18", "title": "Путин: Най-новото ни оръжие ще накара да се замислят тези, които са свикнали с милитаристка риторика"}
{"url": "http://epicenter.bg/article/Novi-snimki-i-novi-spekulatsii-za-zdravoslovnoto-sastoyanie-na-Yunker--VIDEO--/171050/7/0", "text": "Снимки на председателя на Европейската комисия Жан-Клод Юнкер породиха нови спекулации за здравословното му състояние, предава бТВ.  Той беше заснет как губи равновесие, докато се опитва да изкачи стълби по време на срещата Европейски съюз – Африка във Виена.  От кадрите се вижда, че се налага няколко души да му помогнат. От Брюксел уточниха, че Юнкер е добре и няма проблеми със здравето.  Преди няколко месеца, по време на среща на НАТО, камери уловиха как той залита. Появиха се спекулации, че е бил пиян.  Еврокомисията тогава обясни, че Юнкер е имал болезнен пристъп на ишиас и това е засегнало способността му да ходи.   ", "date": "2018.12.18", "title": "Нови снимки и нови спекулации за здравословното състояние на Юнкер (ВИДЕО) "}
{"url": "http://epicenter.bg/article/Tramp-obvini-Feysbuk--Tuitar-i-Gugal-v-pristrastnost-kam-protivnitsite-mu-/171052/7/0", "text": "Американският президент Доналд Тръмп обвини за пореден път големите интернет компании, че проявяват пристрастност към противниците му демократи. \"Фейсбук, Туитър и Гугъл са толкова благосклонни към демократите, това е смешно!\", написа той в Туитър.   Преди седмица шефът на Гугъл Сундар Пичай категорично отхвърли аналогични обвинения от страна на американския президент по време на изслушване в Конгреса.   Тръмп е особено обиден на Туитър, тъй като според него социалната мрежа е направила по-трудно абонирането за акаунта му @realDonaldTrump, който има малко над 56 милиона абонати.   \"Те изтеглиха много имена и силно забавиха равнището и скоростта на увеличаването. Нищо не признаха и не направиха!\", заяви в същата мрежа Тръмп, който явно много внимателно следи броя на абонатите си.  През последните месеци интернет гигантите редовно биват подлагани на критики от американския президент и други високопоставени републиканци, които ги обвиняват в пристрастност, без да представят доказателства. Ако ръководителите на тези технологични компании според мнозина във времето са проявявали симпатии по-скоро към демократите, то няма много признаци, подсказващи, че по политически причини Гугъл фалшифицира резултатите от търсенето, казват специалисти в областта на технологиите.  На изслушването пред комисията по правосъдие към Камарата на представителите главният изпълнителен директор на Гугъл Сундар Пичай неизменно възразяваше срещу идеята, че компанията му може да е \"политически пристрастна\", и многократно заяви, че Гугъл \"не дава предимство на информация\", която поставя в привилегирована позиция дадена група или идея.   Източник: Новини.бг", "date": "2018.12.18", "title": "Тръмп обвини Фейсбук, Туитър и Гугъл в пристрастност към противниците му "}
{"url": "http://epicenter.bg/article/Plashtat-na-frenskite-politsai-po-300-evro-za-dnite-na-protesti-na--zhaltite-zhiletki--/171051/7/0", "text": "Правителството на Франция е излязло с предложение във вторник да плаща еднократни надбавки в размер на 300 евро към заплатата на полицаите, мобилизирани във връзка с демонстрациите на „жълтите жилетки“, съобщават „Франс прес“ и ТАСС.  Заявлението на правителството е направено в ден, когато двата профсъюза на полицаите във Франция призоваха своите активисти да проведат двудневна стачка, изпълнявайки минималните си задължения, докато техните представители не бъдат приети от президента Еманюел Макрон.  Служителите на органите на реда искат подобрение на условията на труда и увеличаване на работната заплата. Както призна във вторник министърът на вътрешните работи на страната Кристоф Кастанер, държавата е задлъжняла към полицаите с 275 милиона евро за заплащане на извънреден труд. Този дълг се е натрупал в течение на 10 години, уточни министърът.  По данни на радио France Info, позоваващо се на сведения, получени от профсъюзите, средно извънредният труд за много полицаи се плаща много ниско – по-малко от 1 евро за един час.  За някои подразделения и конкретно за ударните групи на полицията за борба с организираната престъпност допълнителните часове въобще не се заплащат, независимо от голямата степен на опасност за стражите на реда.   ", "date": "2018.12.18", "title": "Плащат на френските полицаи по 300 евро за дните на протести на „жълтите жилетки“ "}
{"url": "http://epicenter.bg/article/Belgiyskiyat-premier-hvarli-ostavka-zaradi-migrantite/171062/7/0", "text": "Белгийският министър-председател Шарл Мишел заяви, че ще подаде оставка заради разпадането на управляващата коалиция, съобщава Ройтерс, цитирана от бТВ.  Мишел посочил пред депутатите си, че ще депозира оставката си пред крал Филип, след като социалистите и „зелените” внесат предложение за вот на недоверие.  Миналата седмица кабинетът на белгийския премиер се превърна в правителство на малцинството, след като коалицията напусна най-голямата партия в нея - Нов фламандски алианс. Това се случи заради позицията на партията, която се обяви против подписването на Пакта за миграция на ООН.  От 2014 година федералното правителство на Шарл Мишел е коалиция на Реформаторското движение, Новия фламандски алианс, Християндемократически и фламандски съюз и Открити фламандски либерали и демократи.  Управляващата коалиция в Белгия се разпадна поради разногласия по Пакта на ООН за миграцията. От правителството излезе партията \"Нов фламандски алианс\", съобщи вицепремиерът и министър на външните работи Дидие Рейндерс.  \"Министър-председателят (Шарл Мишел) се намира на аудиенция при краля, където ще обяви нов състав на правителството без партията \"Нов фламандски алианс\", заяви Рейндерс.  \"Нов фламандски алианс\", най-голямата политическа партия в холандскоезичната област Фландрия, през последните седмици блокираше подписването от Белгия на Пакта на ООН за миграцията, заплашвайки с излизане от управляващата коалиция, припомня агенцията.  НФА е единствената от четирите партии в правителствената коалиция, която е против пакта.  Редица европейски страни вече заявиха, че няма да подкрепят това споразумение за регулиране на миграцията, включително Унгария, Австрия, Италия, България, Хърватия, Чехия, Полша, Швейцария, Словакия, отбелязва ДПА.  ", "date": "2018.12.18", "title": "Белгийският премиер хвърля оставка заради мигрантите"}
{"url": "http://epicenter.bg/article/Stolichna-biblioteka-vrachi-yubileynite-si-godishni-nagradi-za-peti-poreden-pat--Snimki-/171047/6/0", "text": "На 18 декември 2018 г., в годината на 90-годишния си юбилей, при огромен интерес Столична библиотека връчи за 5 път годишните си награди. Церемонията беше открита от директорката на библиотеката госпожа Юлия Цинзова, която представи Библиотеката на София през изтеклата година.   Бяха връчени награди за Писател на годината, Читател на годината и за медии, популяризирали дейността на библиотеката.     – Георги Господинов (най-четен автор на художествена литература);  – проф. Николай Овчаров;  – Божана Апостолова.   В   в библиотеката са: Владимир Зарев, Алек Попов, Захари Карабашлиев и Венета Райкова.    На церемонията бяха връчени награди за читатели в следните категории:  – Христина Савова; „Виртуален читател“ – Галина Бончева;  – Ема Николова (10 г.).  – сем. Георгиеви.   Награди за медийно отразяване на Столична библиотека 2018 получиха: • БНТ, Дирекция „Новини“,  • бТВ,  • БНР.   • в-к „Онлайн Труд“    • в-к „19 минути“.   Един от призовете за Медийно отразяване, раздел Електронна медия, бе връчен от Валерия Велева, гл. редактор на информационно-аналитичния сайт \"Епицентър.бг\", удостоен с наградата за 2016-та година.    Сред гостите, които връчиха награди, бяха още: госпожа Йорданка Фандъкова - кмет на СО, доц. д-р Т. Чобанов - зам.-кмет на СО, Деница Сачева - зам.-министър на МОН, доц. Елка Трайкова, доц. Михаил Груев, Бойко Ламбовски, Марин Бодаков, миналогодишни носители на наградите, като акад. Георги Марков, Анжела Димчева, Ивинела Самуилова, Ангел Игов, журналисти и мнозина други. На събитието присъстваше и Биляна Генова - директор на дирекция „Култура“ на СО.    Гостите и участниците бяха поздравени от вокална формация „Светоглас“.", "date": "2018.12.18", "title": "Столична библиотека връчи юбилейните си годишни награди за пети пореден път (Снимки)"}
{"url": "http://epicenter.bg/article/Kancho-Stoychev--/171007/11/0", "text": "     - Не можем да започнем какъвто и да било анализ каква e била годината в България, без да погледнем голямата част, от която сме ние – Европа, какво се случва в Европа и каква беше годината в Европа. И от друга страна без да погледнем и това какво се случва в света, в който се намира Европа, тоест глобалната картина.   И ако започнем от нашия любим континент и съюз, ние виждаме, че това беше една, изпълнена със сблъсъци и проблеми година, която най-точно може да бъде характеризирана със задълбочаваща се криза на представителната демокрация. Не казвам на демокрацията, а именно на този тип представителна демокрация, която откъсва избрания от хората да ги представлява елит, завърта го този елит в олигархични кръгове, съвсем се прекъсва връзката с управляваните, със суверена, който би следвало да задава посоката на развитие, откъдето следват огромни равнища на недоволство и на недоверие. Демокрацията е система, която изцяло се основава върху доверие. Ударът в доверието за демокрацията е удар във фундамента.   Може би е излишно да изброявам за нашите слушатели – и Франция, и Италия, и положението в Германия, та стигаме чак до проблеми, които никога на нашия континент не е имало, да спомена Швеция например. Там се изостря социалното напрежение.   Глобално погледнато отминалата година окончателно унищожи надеждата и знаците преди 12 месеца, че е възможно разбирателство между САЩ и Русия.   Всъщност основният глобален конфликт в момента не е между Щатите и Русия, а между Щатите и Китай. Това са двете истински икономически суперсили, които се съревновават за икономическа доминация.   Знаем – това е свързано и с властовата политическа доминация. Но Русия, бидейки, както често се определя – военен гигант и икономическо джудже именно във военните си измерения взема второто място и се явява изключително важна част от пъзела за пренареждане на глобалния ред.   Да, в криза е не просто и само представителната демокрация по света. В криза е и установеният след Втората световна война глобален ред.   И тази година, за съжаление, ясно показва пътят, към който ще се върви. За съжаление, това ще е път на допълнително напрежение и конфронтация с огромни рискове, струва ми се, не за глобална война, но с огромни рискове за локални една или две войни, които за съжаление ще засегнат и Европа, като потенциалните пунктове на подобно стълкновение, което най-вероятно дори ще бъде и нарочно инициирано с погрешната мисъл, че някой може да спечели от подобен сблъсък.   Двете точки са Косово и Украйна.   Виждаме, че и двете точки са изключително близки до нас.   Сега се връщам на България. Ние не сме изключение от кризата, която е в Европа. Кризата на представителната демокрация е даже може би и по-дълбока в България. Недоверието в управляващите е огромно. Нараства протестният потенциал, който даже в определена степен вече се изяви. И със сигурност през следващата година той рязко ще се изяви този потенциал.   Продължава и сблъсъкът вътре в обществото. Той през годината ми се струва, че стана необратим. Обществото е разделено на няколко части. На политическо равнище виждаме сблъска между управляващите и опозицията, който става все по-непримирим, което не вещае нищо кой знае колко добро, тъй като едно управление със стратегически цели, с дългосрочен характер изисква базово разбирателство. Такова през изминалата година не се постигна. Нещо повече – това, което се задава идната година, е повече сблъсък, а не повече разбирателство.     - Аз не виждам отстъпление. Това, което регистрират повечето колеги социолози и включително нашата изследователска група, е изравняване на потенциалния електорален резултат между ГЕРБ и БСП с отчетлива ерозия на ГЕРБ, а не по линия на ръст на БСП. Ръст няма. При БСП има стабилизация на високо равнище, но едва ли има възможности за ръст, докато при ГЕРБ, както се казва – има възможности за ход надолу.   Да погледнем какво се случва през изминалата година. През изминалата година България не промени своето последно място в Европа и в редица отношения, в редица критерии дори се отдалечи от предишни свои малко по-добри представяния в ключови класации, в ключови сфери.   Тоест в кратък извод България продължава не просто да е последна, но продължава да се отдалечава от това, което наричаме „сърцето на Европа“ – европейските постижения.     - Казвал съм го много пъти и пак ще го кажа – страната не се управлява. Тази коалиция, която е на власт, тя властва. Между власт и управлението разликата е от земята до небето.   Властването, взимането на властта, задържането на властта и упражняването на властта е един процес и изисква едни качества, докато управлението на страната изисква съвсем други качества. България вече 10 години не е управлявана, а се властва над България.   Само ще дам един кратък пример. В резултат на властване напредък не може да бъде постигнат в една демократична среда, каквато е европейската. Тази година беше приет за десета поредна година дефицитен бюджет. Как може да се говори за успех или каквото и да било придвижване напред? Защо? Хайде, в първите години на това десетилетие, добре. Но последните няколко години някой може ли да даде смислен отговор защо се планира дефицит?   Нека погледнем ръста на държавния дълг. Тука ни се разказва, че някакъв заем бил връщан и бил намаляван дългът. Как да намалява дългът, като той планово се увеличава? За да знаем защо, тук опозицията е съвършено права, за да може да се планират едни бюджети, които са изкуствено дефицитни, за да може после едни пари да се разпределят извън волята на Народното събрание, тоест извън волята и погледите на обществото.   И ако се насочим вече към следващата година, тя е изборна година.   Със сигурност по закон два пъти ще гласуваме. Твърде вероятно е, да не кажа, че е почти сигурно, че ще бъдат три пъти, тъй като парламентарни предсрочни избори „чукат“ на вратата ни. Искам да разсея една илюзия, че каквото и да било ще бъде решено в резултат на европейските избори в България. Това е една голяма илюзия. Да, някой ще обяви победа. Но на европейски избори победа в България и никъде не може да бъде обявявана. Какво значи? Че едните ще имат 4 евродепутата, а другите ще имат 5, или 6 и 4. Да, но има още 10 места, които България има. Със сигурност нито една партия няма да постигне 8 + места. Никой не го предвижда, нито едва ли е възможно да се случи. По-скоро не е възможно. Тоест ще има един частичен резултат, който някой ще обяви за победа - било БСП, понеже има едно място повече, било ГЕРБ, защото има евродепутатско място повече?    И какво? Това ще успокои българите ли? Това ще даде нов мандат на доверие? По никакъв начин няма да даде нов мандат на доверие. Напротив – при положение, че ГЕРБ, които с всички сили се опитват да додрапат до тези избори, за да регистрират едно място повече, да обявяват някаква гръмка победа и да се опитат да легитимират своето продължаващо участие, вече Господ знае колко години напред, това ще доведе до взрив в обществото.   И всички политически партии трябва много добре да си дадат сметка, че европейските избори не са развръзка на ситуацията в България. Те са допълнителна завръзка на ситуацията.   Чак, когато започнат да мислят по този начин, може би ще достигнат до някакви по-прагматични идеи.     - Грешка би било да ги определяме в черно-белите тонове. Тоест само като добро и лошо. Или както имаше едно американско филмче за по-простата публика „Том и Джери“, даже за по-голяма простота единият герой беше бял, другият черен, за да не сбърка някой кой е лошият.   Сложни са тези отношения, защото в тях има и конкурентост, и съперничество, но има и предопределено сътрудничество. Това, че съществува напрежение – това е безспорен факт според мен, че има напрежение в тези отношения. Това по никакъв начин не може еднозначно да се тълкува като негатив. Напротив – според мен това дава огромна сила на БСП, тъй като събужда един много важен дебат вътре в тази партия. Във всички случай прави много по-интересен и продуктивен вътрешнопартийния живот.   А това увлича също така и хората, защото на хората им е писнало да гледат партии, в които доминира лицемерието и всичко на повърхността е идеално и равно, а всъщност всички знаем, че това не е така. Така че аз не мисля, че това е недостатък в случая.   Да, Станишев е силен лидер, доказал се лидер. Човек с наистина огромни международни постижения и принос. Нинова също е изключително силен лидер, което го виждаме. То си личи просто. Тя излъчва сила, енергия и политическа власт. Така че какво лошо? Нищо лошо няма.     - Трудно ми е да си представя, че ще се явят заедно на евроизборите, но дори да се явят заедно, което може би ще се стремят да го направят, това няма да им донесе кой знае колко голям плюс, защото те успяха да пропилеят една добра инерция, която бяха натрупали допреди няколко месеца. Допреди големите скандали със Симеонов, с „Атака“ и така нататък. Техният образ и в обществото, и сред техните привърженици вече е разделен, вече не е единен. Така че дори да се явят обединени, това не означава, че те ще отбележат добър резултата. Тъй като нека не забравяме, че европейските избори – бариерата е 6%, а не 4 %.     - Това, което ще има най-голямо отражение, е неадекватността на управляващата коалиция. Като че ли те си зариват главата в пясъка и не искат да видят реалните проблеми. Те даже не успяват да сменят наратива.   Ние продължаваме, публиката, да слушаме как някакви барабани свирят някакви тържествени маршове за някакви феноменални успехи. А от друга страна виждаме, че България е не просто на дъното, че България копае дъното. Ето това противоречие, което според мен управляващите не осъзнават в необходимата степен, ще им изиграе най-голямата, щях да кажа шега, ако не бе трагедия.     - Политическата ситуация ще ескалира. Тя няма да ескалира и веднага да премине в някакви цветя и рози. Очаквам по-скоро напрегнати времена. За мен няма съмнение, че България ще премине през криза. И колкото по-бързо и организирано го направим, толкова по-добре, защото вторият вариант е да преминем през една дълга и неорганизирана криза, която винаги завършва с неизвестен резултат.     - Не разбирам смисъла на „политическа перспектива“. Може би имате предвид политически ходове. Ако са политически ходове, аз мисля, че тези политически ходове ще бъдат в крайна сметка продиктувани от волята на избирателя. И всъщност в негови ръце, както винаги, е и ключовата завръзка. Тъй като виждаме една нарастваща инфлация, едно драстично задълбочаване на неравенствата в страната и то неравенства на ниско равнище, защото неравенства има и в Германия, но равнищата на неравенства в Германия са други. То ще се стигне до изразяване на недоволство по един доста по-убедителен начин, тъй знаем, че зимните месеци изпразват семейния бюджет. И фактът, че ние вече 28 години правим политически прогнози по това време на база на климатични особености, тоест дали е пролет, лято, есен, зима, показва една огромна неразвитост на страната.   И за успехи не може да става дума, ако ние продължаваме като индианци да сме зависими дали е пролет, лято, есен, зима. Напредналите нации, нациите, към които се стремим и континентът, на който живеем, по никакъв начин не си определят съдбата в зависимост от сезона. Нашата съдба все още зависи от сезона. Това само по себе си е показателно.     - Кой е политическият играч през изминалата година? Аз бих споменал двама души.   Безспорно президентът Радев в рамките на пълномощията му не взема като че ли позиция на наблюдател, взе доста активна позиция.   Същевременно трябва да отдадем дължимото и на борбеността на Корнелия Нинова. Тежка година за нея, но ние видяхме независимо дали я харесваме, или не я харесваме, или кой я харесва, или не я харесва, вие питате за политически качества. Видяхме отчетливи политически качества и успех в една линия, която тя налага. Правилна или неправилно, също не коментирам, но категорично е политически успех.     - Напълно легитимно, колкото и да се опитват управляващите да твърдят обратното. Той ги удари в сърцето, даже не намериха сили да отидат. Единственото, за което намериха сили, е да кажат: „Той няма право да говори“.   Всеки български гражданин има право да обсъжда избирателната система, камо ли президентът, който олицетворява нацията. Българското общество в момента е страшно възбудено на тема честност на изборите, изборни механизми, начин на гласуване. И това, че управляващите казаха: „Не му е там времето и мястото. Времето и мястото му е в парламента“ е тежък автогол. Хората отдавна в България нямат доверие в този парламент, в този тип парламент, в този тип представителна демокрация.   И президентът напипва този пулс, поставяйки на обсъждане въпроси като как гласуваме, по каква система, кого избираме, защо го избираме и така нататък. Това са напълно легитимни въпроси. Даже бих казал – това са съдбоносните въпроси. И фактът, че управляващите бягат от съдбоносните въпроси, виждаме какво се случи с машинното гласуване. Там няма никакъв риск, за разлика от електронното гласуване, тъй като машинното гласуване не може да бъде манипулирано. То е и евтино. Като техническо решение е доста евтино. И фактът, че се отказват, сериозно ще постави под съмнение легитимността на следващите избори.     - Икономика, икономика, икономика. Бизнес средата в страната се влошава. Някак си ни се казва съвършено погрешно, защото тези управляващи май са убедени, че нещо те раздават някакви пари, че нещо те правят. Трябва ясно да знаем всички и да помним, че всички пари, които харчи правителството – дали увеличава, намалява заплати, пенсии – всичко това са наши пари. Това са пари, които са изработени от трудещите се, заетите хора и от българския бизнес, защото ние живеем в 90% частна икономическа среда, капиталистическа икономическа среда.   Именно тези условия са влошаващи се. Те са отвратителни. Не говоря само за корупцията. Говоря за административния произвол, говоря за монополизирането, липса на борба с монополите, картелизиране, което не само ограбва българския гражданин, но и убива възможността за българско производство. И винаги повтарям едно и също – няма и не може да има държава, няма такава държава на света, която да не почива върху собствено производство. Да, има едно-две изключения държави и банки, но те са плод на международно споразумение от типа на Монако, Лихтенщайн и така нататък. Ние естествено не можем да бъдем такава държава.   Успехът ни като българи и успехът ни като държава изисква успех и на българското производство, каквото и да е то. Българската държава не се грижи за това производство. Не само, че не се грижи, а и пречи. Така че, ако просто престане да пречи, това вече би било голяма победа.  ", "date": "2018.12.18", "title": "Кънчо Стойчев: Какви успехи, когато правим политическите прогнози като индианци - лято ли е или зима"}
{"url": "http://epicenter.bg/article/Aleks-Aleksiev-/171017/11/0", "text": "         - Купуването на изтребителите е нещо, което ще се реши доста бързо, така че това не е толкова важно, според мен. Много по-важно е енергийната диверсификация, а също и това какво става с Украйна, руската агресия там. Това са много по-важни теми за доста по-дълго време.     - Разбира се, че е важно. Ние сме член на НАТО. В НАТО има една-единствена сила, голяма сила, това са САЩ. Да се говори, че ние можем да останем действителен член на НАТО и в същото време да купуваме ненатовски самолети, е просто смешно. Да не говорим за техническите показатели, да не говорим за това, че ако придобием F-16, бихме могли с течение на времето доста бързо да преминем към по-модерни изтребители, примерно от трета генерация като F-35, R-22 и т.н. Това е просто, тези хора които искат да купуваме ненатовски самолети, не желаят да сме член на НАТО. Това е моето заключение.     - Това, което каза Бойко Борисов е смешно. Черно море от много отдавна е в акваторията на НАТО, както и на Русия. Така че да се смята в момента, че това едва ли не е море само за платноходки и за увеселителни яхти, просто не е сериозно. Разбира се, че като част от НАТО, да не говорим, че голямата част от държавите от акваторията на Черно море са или вече членове на НАТО, примерно Румъния, България, Турция, или такива, които желаят да са членове на НАТО като Украйна и Грузия, например. То е просто, според мен е смешно дори да се дискутира това.   Черно море винаги е било в обсега на НАТО. И сега тепърва да започнем да обсъждаме дали това е актуално, просто показва някакво фундаментално незнание на ситуацията, на геополитическата ситуация.   Да не говорим затова че, това което Русия прави, особено с последните си агресивни действия, го превръща в море - зона на конфликт. Това трябва да се разбере. Няма никакво съмнение за това. И в тази връзка България просто не може да си позволи да остане извън това.   Да не говорим, че това което не се споменава в българската преса – има цяла редица български кораби, които бяха спрени от нормалните си търговски визити в Мариупол, в Бердянск и прочие, от руснаците. Какво е това? Това е просто една икономическа блокада. Това не може да се позволи. Това е против международното право и руснаците би трябвало съответно да си извлекат някакви изводи от това.     - Безспорно, че Русия е водила войни за проливите, които не са нейни, никога не са били нейни. Русия е водила агресивни войни за тях, включително войни, които засягат пряко България.   Мога да ви напомня, че 1915 г. тогавашният външен министър на Русия, Сергей Сазонов, изпрати тайна нота на Франция и Англия, в която казваше, че Русия иска проливите. Иска проливите да й принадлежат със забележете, с прилежащи територии. Какво значи с прилежащи територии? Това значи България. Така че руската империалистическа агресия спрямо проливите, спрямо България съществува. Но това не значи, че трябва да се съгласим с това.       - Вижте, единственият икономически коз, който има Русия срещу България, тъй като търговия между двете страни почти не съществува е, че те ни продават газ, а ние можем да намерим газ от много други места.   Това е съвсем друга тема, за която за съжаление в България не се говори. Това, което е от геополитическо значение не са толкова военноморски бази във Варна или Бургас, а това че САЩ са пред загубата на основната си база в Турция - „Инджирлик“ и ако да кажем някой иска да помогне на България, става въпрос за военновъздушни бази, които да заменят „Инджирлик“.   Дали ще стане? Според мен не, тъй като нашите управници просто не са готови за това. Те са прекалено обвързани с Русия. А каква ще бъде реакцията? Това лично мен не ме интересува.   Русия е една сила със затихващи способности. Погледнете какво е Русия? В България много се говори за това колко е велика Русия. Русия като икономическа сила е по-долу от Италия и Южна Корея. Да не говорим за наистина големи държави. Симпатизирам на руснаците от историческа гледна точка, но това което Владимир Путин прави в момента за съжаление е да деиндустриализира Русия.   И когато след време историята на Русия напише за тези години, положително ще пише, че Путин нанесе най-големите вреди на Русия. Не са американците, не е НАТО, не е ЕС, а самият Путин. За какво говорим тук? Ще ви дам един единствен пример.   В момента Русия произвежда един-единствен самолет, който се продава на западните държави. Казва се „Сухой суперджет 100“. Защо се продава? Защото единствено нещо, което е руско в него е ламарината. Всичко останало – авиониката, моторите са западни. Русия е до такава степен изостанала, че то е дори смешно да се говори. За хора, които знаят какво става, са убедени че Путин направо унищожава Русия. Това поне е моето мнение.     - България сега съвсем явно е в невралгична точка на геополитиката, както говорихме вече за Черно море, за Украйна, между Украйна, Русия и Турция. Така че, поне според мен, България би трябвало и тя да е в полезрението на САЩ. Доколко това е важна, стратегическа позиция, трудно е да се каже, тъй като ние като че ли правим всичко възможно да се правим на едва ли не васали на Русия.   И ако направим и тази глупост да купим самолети, които не са натовски, това само може фактически да задълбочи мнението на западни политици, особено на американски политици, че България, макар и да е член на НАТО, не се смята за такъв.     - Не е случайно. Случайности в политиката няма по принцип. Това, за което говорим от гледна точка на Кипър е най-вече свързано с икономиката и с енергийната независимост. Знаете много добре, че съвсем наскоро бяха открити огромни залежи на газ в Кипър, както и в Израел преди това, в Египет. Въобще Източното крайбрежие на Средиземно море става едва ли не една от най-важните зони на производство на газ в света. Вероятно ще има тръбопровод между Израел и Гърция, и евентуално в Италия. Въобще се появяват нови възможности за диверсификация на източниците на газ и от това България трябва да се възползва. В момента се говори за нови терминали за втечнен газ в Гърция, на остров Кърк в Хърватия вече има построен такъв терминал. В Букурещ се събраха почти всички лидери източноевропейски държави да говорят за това как може да се осигури диверсификация и допълнителни източници на енергия, тъй като това което в момента съществува, особено за България, е пагубно. Ние разчитаме само на Русия, като източник на нашата енергия, което е не знам как да го оприлича, но от геополитическа гледна точка е пагубно за България. И това се вижда от факта, че ние плащаме едва ли не най-високите цени. Принципът в Източна Европа е колкото си по-близък до Русия, толкова повече плащаш. Затова крайно време е България да намери начин да диверсифициране своите източници за енергия, особено на газ, както и на петрол.     - Надявам се, че няма, въпреки че това е напълно възможно, вие споменахте „Турски поток-2“. Руснаците пак играят с това, Путин беше казал преди време, че едва ли не те могат да решат „Турски поток-2“ да не минава през България.   Това са малко академични разговори, според мен, тъй като до „Турски поток-2“ няма да се стигне.   Това мога да ви обещая. Защо? Защото американците са против „Северен поток-2“, който е тясно свързан с „Турски поток-2“. Може би сте забелязали, че дори американският конгрес преди няколко дни прокара резолюция. Какво значи това? Американците ще наложат санкции на западни фирми, които в момента строят или поне финансират отчасти „Северен поток-2“.   Това значи, че те ще се откажат от този проект. Той е чисто политически, независимо от това какво говорят немците и специално госпожа Меркел, че бил комерсиален проект. Няма нищо комерсиално в него. Той е чисто политически проект на Путин.   И в момента, в който „Северен поток-2“ бъде спрян, ще бъде спрян и „Турски поток 2“. Това го каза в прав текст вчера Съливан. Много по-важно е ние да направим съответните изводи от това, което става в геополитиката и за съжаление нашите управници, като че ли са до такава степен свързани с Русия и с единствения доставчик на газ „Газпром“, който е един политически орган на Путин, като че ли отказваме да гледаме на настоящите интереси, национални интереси на страната.   За какво говоря тук? Ще ви кажа, че тук в България въобще не се вписва за това.    ", "date": "2018.12.18", "title": "Алекс Алексиев: Русия е сила със затихващи способности! По икономика е по-долу от Италия!"}
{"url": "http://epicenter.bg/article/Evrostat--Bum-na--quot-mamini-sincheta-quot--v-Italiya-/171046/4/0", "text": "В Италия броят на „мамините синчета“ расте неудържимо и през 2017 г. бележи истински „бум“ – заключиха най-тиражните вестници на Апенините „Кориере дела сера“ и „Република“ в коментари на данните, публикувани от Статистическата служба на Европейския съюз (ЕВРОСТАТ), цитира \"Монитор\".  Изводът на всекидневниците е съвсем закономерен, тъй като според авторитетната институция през миналата година под един покрив с мама и тате са живели 66,4% от италианците на възраст между 18 и 34 години или с почти две на сто повече от предишната 2016 г. Докато средната за 28-те страни от ЕС цифра на показателя е 50%, като по него пред Италия са само Хърватска, Малта и Гърция.  Разбира се, категорията „мамини синчета“ не включва само млади мъже, но и млади жени, които предпочитат да си живуркат с родителите вместо да организират бита си самостоятелно и независимо. В интерес на истината обаче на Апенините „мамините синчета“ бият „мамините дъщери“ с почти 13 пункта – първите са 72,7% от всички представители на силния пол на възраст между 18 и 34 години, докато вторите са 59,8% от нежния пол в същата възрастова група. Освен това младите мъже се овъртат все повече и повече около полите на мама – броят им само за година е нараснал с около два пункта, докато този на младите жени е останал в проценти почти същия като преди.  Що се отнася до причините, които карат младите хора да остават да живеят с родителите си, медиите сочат на първо място голямата безработица сред тях и липсата на материална сигурност. От друга страна обаче социолозите смятат, че разглезени от телевизията, мъжете и жените на възраст между 18 и 34 години, не искат да рискуват като родителите си и не се впускат лесно в предприемачески начинания. И все повече и повече търсят сигурна държавна или наемна работа, която да не е много високо платена, но да им осигурява безметежно живуркане в тесен приятелски кръг. По възможност дори без семейство и деца – неща, за които италианците вече май се сещат чак след 35 г.!  ", "date": "2018.12.18", "title": "Евростат: Бум на \"мамини синчета\" в Италия!"}
{"url": "http://epicenter.bg/article/Bryuksel-s-komentar-po-kazusa--Balgarski-energien-holding--/171049/4/0", "text": "Брюксел излязе с коментар по казуса с глобата на „Български енергиен холдинг”, предаде бТв.  Еврокомисарят по конкуренцията Маргрете Вестагер препоръча бизнесът на двете дъщерни компании на холдинга - \"Булгартрансгаз\", който контролира инфраструктурата и \"Булгаргаз\", която продава синьото гориво на клиентите, да бъде разделен.  „Разнообразието на източниците на енергийни доставки носи сигурност. Това се отнася за всяка страна-членка. За нас беше важно да се промени структурата на енергийния холдинг, за да не се повтаря незаконната дейност”, посочи Маргрете Вестагер.  ", "date": "2018.12.18", "title": "Брюксел с коментар по казуса „Български енергиен холдинг” "}
{"url": "http://epicenter.bg/article/Ministerstvo-na-turizma--Zhirardeli-ne-e-savetnik-na-ministar-Nikolina-Angelkova-/171054/4/0", "text": "Австрийският скиор Марк Жирардели, който вчера обяви, че е мажоритарен собственик на „Юлен” АД., не е съветник на министъра на туризма Николина Ангелкова. Това заявиха от ресорното ведомство, след постъпили запитвания, предаде бТВ.  Петкратният носител на Световната купа по ски алпийски дисциплини е бил посланик на българския туризъм зад граница в периода от декември 2014 г. до началото на 2016 г. От Министерството на туризма допълват, че Жирардели не е получавал възнаграждение за популяризирането на България сред международните среди и функцията си на съветник.  „Информацията, че Марк Жирардели е собственик на „Т.А.К. Сървисиз лимитед“ беше представена в понеделник, 17 декември 2018 г. До тогава този факт не е бил известен на Министерството на туризма. Що се отнася до твърдения за възможен конфликт на интереси – той не е налице, тъй като г-н Жирардели по никакъв начин не е участвал в предложения за развитието на конкретни курорти в България”, казват още от ресорното ведомство.  От министерството на туризма заявяват, че не носят отговорност за приемането на планове за управление на националните паркове, както и с правилата за провеждане на концесионни процедури в планинските курорти.  Твърдението, че легендата на ските не е бил съветник на министъра, обаче влиза в противоречие   според което \"На пресконференция на 12.12.2014 г. министър Ангелкова представи приоритетите в работата си и ски легендата Марк Жирардели като свой съветник за зимния туризъм.\"  ", "date": "2018.12.18", "title": "Министерство на туризма: Жирардели не е съветник на министър Николина Ангелкова "}
{"url": "http://epicenter.bg/article/68-godishna-zhena-e-pochinala-ot-zadushavane-pri-pozhar-v-Burgas-/170991/3/0", "text": "68-годишна жена е починала от задушаване вследствие на пожар на ул. „Княз Борис“ в Бургас. Това съобщи за Радио „Фокус“-Бургас дежурният от ОДМВР-Бургас. Сигнал за инцидента е подаден в 21.05 часа. Пожарът е възникнал на първия етаж на жилищна кооперация. Няма данни за умишлен палеж.  Противопожарните екипи са влезли през прозореца, не са били разбивани входни врати.  В апартамента е бил и съпругът на загиналата жена, на 69-годишна възраст, който е бил спасен.  ", "date": "2018.12.18", "title": "68-годишна жена е починала от задушаване при пожар в Бургас "}
{"url": "http://epicenter.bg/article/Desislava-Ivancheva-Utre-ya-kamilata--ya-kamilara--Pri-nas-programata-e-e-promenliva/170993/3/0", "text": "Подсъдимите за получаване на подкуп от 70 000 евро - отстранената кметица на \"Младост\" Десислава Иванчева, бившата й заместничка Биляна Петрова и посредникът в престъпната схема Петко Дюлгеров, също бивш кмет на столичния район - са обсъждали какво смятат да правят с парите, спечелени от корупция.   Това се разбира от стенограмата на разговора между тримата, записан с разрешени от съдия специални разузнавателни средства (СРС), непосредствено след като изнудваният предприемач Александър Ваклин е предал предварително белязани банкноти в евро, съобщи „Правен свят“.   Преди две седмици стенограмите от СРС-та бяха разсекретени от Специализирания наказателен съд, а \"Правен свят\" публикува отделни части от тях, с оглед високия обществен интерес по делото.   Четвъртата част от поредицата разкрива подробности за случилото се в последното денонощие преди ареста на престъпната група.   Записите отново потвърждават, че Иванчева умишлено е забавила преписките на Ваклин, с цел облага, както и че след получаването на подкупа, тя изразява готовност незабавно \"да ги пусне\".   Става ясно още, че Десислава Иванчева е имала желание да получи парите още в понеделник - първият работен ден след срещата със строителя в кабинета й, проведена в петък вечер. На няколко пъти бившата кметица по недвусмислен начин дава да се разбере, че ако не получи договорения подкуп преписките на Ваклин няма да се предвижат.   От проследената комуникация се разбира също така, че престъпното трио е прилагало идентични схеми за изнудване, като тази към Ваклин, и спрямо други инвеститори, до степен, че се е налагало да се водят записки.   Денят е 16 април (понеделник). Първият работен ден след петък – 13-ти април, когато Ваклин за първи път се видя \"очи в очи\" с тогавашната кметица Десислава Иванчева и Биляна Петрова. След като подкупът е останал непредаден, комуникацията между изнудвания и посредника се възстановява по обедно време в понеделник. Ваклин звъни на Дюлгеров, за да му потвърди, че парите са налични, но за да ги предаде очаква действия от страна на кметицата – да препрати документите му към Столична община:             Петко Дюлгеров прави многократни опити да се свърже с Иванчева и Петрова, но безуспешни. Както по-късно самата Десислава Иванчева му обяснява, в понеделник сутринта двете участвали в няколко мероприятия на общината. Докато очаква връзка с тях, Дюлгеров намира начин да се добере до информация за преписките на Ваклин, като се обажда на секретарката на Иванчева, която познава от времето, в което е бил кмет на \"Младост\".                 Малко по-късно Иванчева звъни на Дюлгеров. От разговора им, който е изключително предпазлив и лаконичен, става ясно, че тя умишлено не е повдигала темата за подкупа по време на срещата й с Ваклин, защото за това отговарял \"Пепи\" (Петко Дюлгеров).         Следват няколко часа, в които Дюлгеров провежда кратък разговор с Биляна Петрова, като двамата се уточняват да се чуят отново по-късно. Около 20.30 часа Дюлгеров звъни на телефона на Петрова. Двамата говорят отново за преписките на Ваклин и начина, по който следва да бъдат изпратени от Община \"Младост\" до Столична община. Телефонният разговор се провежда в присъствието на Иванчева. Това се разбира когато Дюлгеров и Петрова се уточняват за среща на другия ден – вторник, 17 април. Тогава Иванчева взима телефона на Петрова и дава да се разбере, че иска да получи парите още същата вечер.               Дюлгеров се обажда на Ваклин и двамата се уточняват да се видят в 10.00 часа на 17 април в заведение на ул. \"Раковска\", за да може да бъдат предадени \"документите\", както изнудващите са наричали парите за подкупа.       Денят е 17 април (вторник). От записа на разговора между Биляна Петрова и Десислава Иванчева се разбира, че за двете официалното работно време е относително понятие. Записът е направен минути преди 9 часа.     Междувременно Александър Ваклин и Петко Дюлгеров се срещат в заведение на улиците \"Раковски\" и \"Ген. Гурко\", където парите по първата вноска от 70 000 евро от искания подкуп най-накрая са предадени. Дюлгеров влиза в контакт с Иванчева и Петрова, но променят мястото на срещата си, за да не са близо до Столична община. Новото място е заведение, отново на ул. \"Раковски\", до градинката на бившия ресторант \"Кристал\". Там триото прекарва около един час, а обсъжданите теми се оказват доста любопитни – от това какво да се прави с придобитите чрез корупция средства, до планиране на конкретни действия срещу инвеститори, които Иванчева не харесвала.                   Триото обсъжда дори как да намери доверени лица, които да управляват бизнес проектите им, за да не попаднат в конфликт на интереси.                 От записите става ясно още, че тримата умишлено са без или с изключени телефони, т.е. службите са успели да приложат специалното разузнавателно средство чрез друг технически способ. По част от обсъжданите теми тримата говорят с кодови думи – \"ливанците\", \"нещата\" и др.         Когато провеждат този разговор – Иванчева, Петрова и Дюлгеров вече са взели парите. Кметицата се сеща, че трябва да изпълни и ангажимента си.        И макар всичко да се прави по аматьорски конспиративно, оказва се, че Десислава Иванчева дори си води бележки, за да не забравя какви ангажименти и срещу какво е поемала.           Минути по-късно срещата приключва и тримата се разделят. Десислава Иванчева и Биляна Петрова са арестувани пред Спортната палата, а Петко Дюлгеров близо до Народния театър.    ", "date": "2018.12.18", "title": "Десислава Иванчева в СРС-та: Утре я камилата, я камиларя. При нас програмата е-е променлива"}
{"url": "http://epicenter.bg/article/Ubietsat-ot-h-l-Rila-zabil-nozhitsa-v-okoto-na-zhertvata--zashtoto-bilo-otvoreno-/170996/3/0", "text": "Изключително зверско е било убийството на младата жена в столичния хотел \"Рила\". Това стана ясно от разказа на началника на отдел \"Криминална полиция\" комисар Ангел Бадънков. Той говори в интервю за bTV и разкри брутални подробности около ужасяващото деяние и относно поведението на арестувания за убийството Димитър Ръжев.  \"Първо е решил да я удуши. Удушил момичето. Впоследствие започнал да я удря в главата с бутилка от уиски и накрая, когато момичето било мъртво, той се ядосал, че едното и око е било отворено, а другото затворено, и направил това зверство и да забие ножица в окото. Явно като се е друсал, са му са се отключили някакви психични проблеми.  Според мен момичето не е дало никакъв повод да ѝ бъде направено това деяние, явно момчето е имало някакви проблеми, които в един момент са избили\", обяви комисар Бадънков.  Той разкри и неприятна, макар и неофициална статистика.  \"За съжаление това е факт. Има по 1-2 такива случаи в годината. По мой анализ винаги жестокостите се случват около Нова година. В последните години това е факт\", допълни шефът на \"Криминална полиция”.  По думите му Димитър не е типичният луд, напротив - трезвомислещ е.  \"При беседите с него след престъплението той се правеше на луд. Направи ми впечатление, че говореше много подредено и смислено. След като разказа подробно как е минал последния му ден и когато се стигна до извършването на зверството само повтаряше \"трябваше\".  Успяха да го хванат служителите от 1-во РПУ, колегите показаха висок професионализъм. Те бяха призовани в хотела. Видели са лицето, предразположили го, за да няма последствия. Те самите са го накарали да ги заведе до местопрестъплението\", разказва комисарят.  Разследващият поясни, че Димитър и жертвата Златена са се познавали от няколко месеца, но не може да бъде казано със сигурност, че двамата са имали интимни взаимоотношения, въпреки че точно това е твърдял заловеният за убийството.  \"Той заяви, че са имали интимни отношения от няколко месеца, но предстои разследване по въпроса. Момичето по никакъв начин не е дало повод да направи това нещо. Каза ми, че преди 2-3 дни е употребявал наркотици и алкохол\", добави комисар Бадънков.", "date": "2018.12.18", "title": "Зверство! Убиецът от х-л Рила забил ножица в окото на жертвата, защото било отворено "}
{"url": "http://epicenter.bg/article/Hvanaha-heroin-za-pochti-1-milion-leva-v-rezervna-guma-na-avtomobil/171008/3/0", "text": "Над 10 кг хероин в резервна гума на лек автомобил откриха митническите служители на Митнически пункт Капитан Андреево. Стойността на наркотика по цени на съдебната система е 931 050 лв., съобщават от Агенция \"Митници\".   Хероинът е открит при митническа проверка на влизащ в страната от Турция на 17.12.2018 г. лек автомобил с турска регистрация. Колата е управлявал сръбски гражданин, който е пътувал сам. На българския митнически пункт той е обявил, че не внася нищо за деклариране.   Митническите служители селектират автомобила за щателна митническа проверка, при която откриват вътре в резервната гума в багажника на колата 20 полиетиленови плика, съдържащи бежово на цвят прахообразно вещество. При извършения полеви наркотест, веществото реагира на хероин. Иззетото общо бруто количество наркотик е 10,345 кг.   По случая е образувано досъдебно производство по описа на Митница Бургас, което се провежда от разследващ митнически инспектор, под надзора на Окръжна прокуратура Хасково.", "date": "2018.12.18", "title": "Хванаха хероин за почти 1 милион лева в резервна гума на автомобил"}
{"url": "http://epicenter.bg/article/Prokuratura-iska-arest-za-Tsenko-Chokov--zasechen-bil-v-zavedenie-v-Dragalevtsi-/171022/3/0", "text": "Районна прокуратура – София образува наказателно производство за даване на невярно заключение за здравословното състояние на Ценко Чоков от вещи лица пред Апелативен специализиран наказателен съд. Апелативна специализирана прокуратура се самосезира по публикации в медиите за това, че подсъдимият Ценко Чоков, спрямо когото на 26.09.2018 г. е определена мярка за неотклонение „Домашен арест“ се е отклонил от определената му от съда мярка и на 17.12.2018 г. е посетил столично заведение. Това съобщиха от държавното обвинение.  Същевременно в Апелативна специализирана прокуратура постъпи и информация от МВР за установеното отклонение от мярката за неотклонение на подсъдимия Ценко Чоков, в която допълнително е уточнено, че лицето не се придвижва с болнична носилка, с която последният път се яви в съдебно заседание пред Апелативния специализиран наказателен съд, а е установен в питейно заведение, намиращо се в кв. Драгалевци, гр. София.  Към настоящия момент делото се намира в съдебна фаза. Апелативният специализиран наказателен съд разглежда като втора съдебна инстанция наказателното производство срещу Ценко Чоков и други подсъдими лица, като с присъда от Специализирания наказателен съд Ценко Чоков е признат за виновен за причиняване на средна телесна повреда, отвличане и палеж и му е наложено наказание лишаване от свобода за срок от 4 години и 6 месеца. С протоколно определение от 26.09.2018 г. АпСпС измени мярката за неотклонение на Чоков от „задържане под стража“ в „домашен арест“, поради влошаване на здравословното му състояние и предстоящи оперативни интервенции.  Апелативната специализирана прокуратура ще настоява пред съда Ценко Чоков да бъде задържан под стража, поради нарушаване и неизпълнение определената му от съда мярката на неотклонение, а предвид и очевидната липса на пречки от здравословно естество да търпи най-тежката мярка за неотклонение.  По повод публикациите в медиите за това, че подсъдимият Чоков нарушава определената му мярка за неотклонение и се намира в добро здравословно състояние, Районна прокуратура – София се самосезира и образува наказателно производство за съзнателно даване на невярно заключение за здравословното състояние на Ценко Чоков пред надлежен орган – Апелативен специализиран наказателен съд /престъпление по чл. 291 ал.1 от НК/.  ", "date": "2018.12.18", "title": "Прокуратура иска арест за Ценко Чоков, засечен бил в заведение в Драгалевци "}
{"url": "http://epicenter.bg/article/Rumyana-Arnaudova--Chokov-e-poluchil-razreshenie-da-poseti-stomatolog--a-ne-krachma/171033/3/0", "text": "На 10 май беше произнесена първата присъда срещу Ценко Чоков. Той оспорва мярката си \"задържане под стража\", защото счита, че е неправилно осъден. На 26 септември Апелативният спецсъд изменя мярката за неотклонение на Чоков от „Задържане под стража“ в „Домашен арест“, поради влошаване на здравословното му състояние и предстоящи оперативни интервенции. Всички помним как се явяваше в носилка в съдебната зала.  Това каза на извънреден брифинг говорителят на главния прокурор Румяна Арнаудова, която даде подробности около случая с Ценко Чоков.   \"Прокуратурата се самосезира по материали от медиите. Получихме и информация от СДВР за установеното отклонение от мярката за неотклонение на подсъдимия Ценко Чоков, в която допълнително е уточнено, че лицето не се придвижва с болнична носилка, с която последният път се яви в съдебно заседание пред Апелативния специализиран наказателен съд, а е установен в питейно заведение намиращо се в кв. „Драгалевци“ в София, като е бил във видимо отлично здравословно състояние. Тук искам да уточня, че на Ценко Чоков е било разрешено да посети стоматолог, а не заведение. Има категорично нарушаване на мярката за нетоклонение и ние имаме пълното основание да поискаме изменение на мярката. В заведението Чоков е употребявал напиткаи, хранил се е, не е бил в инвалидна количка. Има категорични доказателства за това и ние ще настояваме Апелативният спецсъд да измени мярката му в най-тежката. Явно е, че вече е добре и може да посещава съдебните заседания, както и да остане в следствения арест\", разкри Арнаудова.  \"На 26 септември Апецапелативният спецсъд е решил, че задравословното състояние на Чоков не разрешава той да остане в ареста. Предоставени са документи и експертизи, а съдът е взел това решение. Очевидно към тази дата тези медицински проблеми вече не съществуват. Прокуратуарата се е самосезирала и за съдебно-медицинските експертизи. Започваме проверка и на тях. Последната съдебно-медицинска експертиза е изготвена на 2 ноември. Тя гласи, че състоянието му е толкова тежко, че не може да се явява в съдебна зала. Той е страдал от много тежки заболявания, които подлежат на оперативна намеса. Започваме досъдебно производство. Няма да кажа името на лекаря и от коя болница е. Вещето лице, изготвило експертизата, го грози от 1 до 3 години затвор. Ще проверим и другите екепсертизите\", категорична бе Арнаудова.  \"За мен мярката \"домашен арест\" не постига целите си, но съществува в Наказателния кодекс. Категорично считам, че тази мярка не постига резултати за процесуалните дела. Имали сме и много други такива примери. Подсъдими са идвали с инвалидни колички, патерици и когато мярката им стане домашен арест, изведнъж оздравяват\", завърши Арнаудова.  ", "date": "2018.12.18", "title": "Румяна Арнаудова: Чоков е получил разрешение да посети стоматолог, а не кръчма!"}
{"url": "http://epicenter.bg/article/Zashtitnik-po-deloto--Ivancheva--tvardi--che-Bilyana-Petrova-e-bila-nasilvana/171042/3/0", "text": "Подсъдимата заместник-кметица на столичния район Младост Биляна Петрова, е била насилвана, за да лъжесвидетелства, съобщи БТВ, като се позова на защитата на Петрова.  Адвокатът на Петрова – Ирен Савова, заявила това на пресконференция по повод навършването на 8 месеца от задържането ѝ за подкуп, заедно с отстранената кметица на община Младост Десислава Иванчева.  Адвокатите обясниха, че вчера в съдебната зала по време на процеса е станало ясно, че Петрова е насилвана и заплашвана.  Кой я е насилвал обаче не става ясно. Утре е разпитът на служителите от Комисията за противодействие на корупцията, напомня БТВ.  От сдружение „Зелен Младост” поискаха заместник-главният прокурор Иван Гешев и председателят на антикорупционната комисия Пламен Георгиев да си подадат оставките или да бъдат отстранени.  „Вчера госпожа Петрова се наложи да се съблече в съдебната залата, за да покаже как е насилвана от колеги от Комисията, на които не им зная имената, за да покаже какво насилие е упражнено върху нея, за да лъжесвидетелства”, заяви Ирен Савова, адвокат на Биляна Петрова.   Делото срещу Иванчева и Петрова е знаково за цялата история на нашия преход, изтъква на пресконференцията Петър Кърджилов от \"Зелените\".  30 свидетели, разпитани от Специализираната прокуратура, разказали, че Иванчева и Петрова не са искали за себе си дарения.   Кърджилов сочи, че в протоколите липсват и данни за принудително изнудване и натиск от страна на бившия кмет на район \"Младост\".  Според адвокатите двете версии на предаването на подкупа се разминават.  Нарушена е и презумпцията за невинност, акцентира Кърджилов.  Разпитаните свидетели не са давали показания за получаване на подкуп, а за забавени преписки, стана ясно от изведените протоколи.  Адвокат Димитър Марковски обясни, че \"публичността в рамките на делото е много важна, защото всеки един от вас е интелигентен и мислещ човек и може самостоятелно да си добие впечатленията за тези фрапантни разминавания, които са били подредени в рамките на това абсолютно едностранно и поръчково досъдебно производство\".  В никои случаи защитниците не са позволявали делото да бъде бавено, най-вече заради условията, в които се намират двете обвиняеми, заяви Марковски.  \"Няма как някой да излезе и да твърди от прокуратурата, че са гарантирани условия за честен съдебен процес\", категоричен е адвокатът.  Защитникът на Иванчева изрази мнение, че съдът трябва да даде непосредствена възможност да се направят доказателствени искания, защото се представя едната страна на монетата.  \"Не бива да се допуска възможността да се слуша само една абсолютно изопачена обвинителна теза\", категоричен беше той.  Здравословното и психическото състояние и на двете обвиняеми с всеки изминал ден в ареста се влошавало.  Също така се наблюдавала свръхамбиция в конкретното дело, което излиза извън рамките на нормалното поведение от страна на прокуратурата, коментира адвокатът. Това, по думите му, е недопустимо.  Адвокатът на бившия зам.-кмет Биляна Петрова не е съгласна да се правят пресконференции, в които да се излага теза, публични обвинения и всичко това да ангажира цялата държава.  Наказателните дела не трябва да бъдат толкова широко медийно обсъждани, защото се затруднява работата на защитата, обясни Ирен Савова.  \"За втори пореден път съм в дело, което тръгва с грандиозни обвинения, които след това не могат да бъдат доказани\", допълни тя.   ", "date": "2018.12.18", "title": "Защитник по делото „Иванчева” твърди, че Биляна Петрова е била насилвана"}
{"url": "http://epicenter.bg/article/Idva-prolet-po-Koleda/171040/2/0", "text": "След валежите и захлаждането в последните дни ще последва затопляне. Това показват средносрочните модели за времето, съобщава Дарик.  Покачването на температурите ще започне още в края на тази седмица и ще продължи и през следващата, в края на която ще посрещнем Коледа. Възможно е температурите на места в страната да надхвърлят дори 10 градуса. Снегът, там където в последните дни се образува снежна покривка, бързо ще се стопи и ще се превърне в киша.  В петък е възможно да има слаби превалявания на места, след това и в началото на следващата седмица, но те няма да променят характера на времето.  В събота и неделя от запад на изток отново ще превали. Валежите ще са предимно от дъжд, в планините и планинските райони - от сняг. Но и затоплянето ще продължи. В началото на следващата седмица вятърът ще отслабне, в Източна България ще стане северен. Ще има още валежи, но ще са предимно слаби и на места, като в североизточните райони дъждът ще премине в сняг.  Меко време се очертава и в дните около Нова година, показват метеорологичните модели. В периода след 27 декември е възможно да има валежи, но още не може да се прогнозира дали ще са от дъжд или сняг.  След коледните празници, до края на годината, по-често ще преобладава облачно време, макар че ще има и временни разкъсвания и намаления на облачността. На места ще има и слаби превалявания от сняг. Температурите ще бъдат близки до обичайните.", "date": "2018.12.18", "title": "Идва пролет по Коледа"}
{"url": "http://epicenter.bg/article/Kmetat-na-Plovdiv-kani-sagrazhdanite-si-na-ploshtada-na-razfasovaneto-na-dve-praseta--VIDEO--/171041/2/0", "text": " Ще има и коледари с геги и гевреци. Към почерпката има също така лютеница, кисели краставички и хляб.  За това съобщиха във Фейсбук от групата \"Забелязано в Пловдив\", като качиха и видео от заседание на общинския съвет в града, на което    \"Община Пловдив организира един ритуал, който има за цел спазването на българските традиции около Коледа\", заявява кметът.   Самият Тотев анонсира идеята на заседание на общинския съвет. , обяви Тотев.   Той обяви, че всички са поканени да се спази тази традиция - със скара, вино, хляб, кисели краставички и лютеница.   Освен свинското, на своеобразния български коледен панаир ще има още занаятчии, които ще приготвят традиционен коледен хляб, също така винари и други. Месото ще бъде безплатно, като общинска полиция и охрана ще следят за спазване на обществения ред.   Пред местния сайт Trafficnews.bg Тотев коментира, че   По думите му това е проект, който е свързан с българските традиции и не бива да бъде свеждан само до двете прасета на площада.   . Това, което плануваме в Коледните дни, не бива да го принизяваме, като \"две прасета на площада\".   Това ще е културно събитие  с Ути Бъчваров, заедно с народни изпълнители, които ще пресъздадат българските обичаи на Коледата\", обясни Тотев.  ", "date": "2018.12.18", "title": "Кметът на Пловдив кани съгражданите си под елхата на разфасоването на две прасета (ВИДЕО) "}
{"url": "http://epicenter.bg/article/Prezidentat-i-saprugata-mu-posetiha-drevniya-grad-Petra-v-Yordaniya-/171044/2/0", "text": "Президентът Румен Радев и съпругата му Десислава посетиха древния град петра в Йордания вчера. Снимки от посещението им са публикувани на официалната страница в Туитър на Археологическия парк.  Президентът и съпругата му бяха на официално посещение в Йордания по покана на крал Абдула II. Във водената от него делегация бяха вицепремиерът и министър на външните работи Екатерина Захариева, ръководителите на Българската агенция за инвестиции и на Изпълнителната агенция за насърчаване на малките и средни предприятия, както и представители на десетки български компании.  На срещата с близкоизточния монарх бе уточнено, че двете страни имат нужда от взаимноизгодно сътрудничество и се надяват активният политически диалог да допринесе за развитието на връзките между бизнеса, за увеличаване на двустранния стокообмен, ръст на инвестициите и туризма.  На срещата бе обсъдена и политическата ситуация в региона на Близкия Изток, проблемът с мигрантите и бежанците. Йордания е дала подслон на милиони бежанци, като само от последната криза в Сирия, те са над 1.3 млн. души.  Двамата държавни глави са изразили готовност за засилване на сътрудничеството и споделянето на добри практики в сферата на отбраната и сигурността, обмена на технологии и създаване на съвместни предприятия.  В рамките на посещението си президентът напарив визита и в Центъра за подготовка на специалните сили в Йордания. Десислава Радева пък посети център за социална интеграция на жени в неравностойно положение в йорданската столица.  Двамата се срещнаха и с българската общност в страната.  ", "date": "2018.12.18", "title": "Президентът и съпругата му посетиха древния град Петра в Йордания "}
{"url": "http://epicenter.bg/article/Kamarata-na-avtomobilnite-prevozvachi--Lesno-shte-se-registrirame-v-chuzhbina--no-koy-shte-plashta-danatsi-/171048/2/0", "text": "Камарата на автомобилните превозвачи в България иска спешна междуинституционална и надпартийна среща за пакета „Мобилност“ 1. Това става ясно от отворено писмо на Камарата на автомобилните превозвачи в България.  В него се посочва, че очакват провеждането на такава среща в най-кратък срок, тъй като разглеждането на промените в транспортната комисия към Европейския парламент е предвидено за 10 януари 2019 година.  В писмото превозвачите заявяват, че ясно се вижда желанието на Европа да изолира българските превозвачи, като отбелязват, че след приемането на най-тежките до сега текстове от Съвета на Европа, последната информация свързана с развитието по Пакет за мобилност (I част) утежнява допълнително нещата, тъй като отново изважда на преден план изискването за връщане на моторните превозни средства.  „Както неведнъж сме споменавали, това би било изискване, което е непосилно за нас, превозвачите. Празните курсове и финансовата загуба ще доведат до цени на навлото много под себестойност и съответно това ще доведе до закриване на много от фирмите. Дали малките ще оцелеят за сметка на големите, защото са по-гъвкави или големите ще оцелеят за сметка на малките, няма значение, щом говорим за оцеляване, значи условията не само ще са непосилни за бизнеса, те ще се отразят на цялата икономика. В допълнение ще се увеличат опашките по границите и часовете чакане, които няма да имат само финансовата тежест за предприятията, те ще доведат и до меко казано капан на граничните пунктове“, се посочва в писмото.  Според превозвачите дори и при отпадане на изискването за прибиране на превозното средство в страната на установяване на превозвача, ситуацията не се променя значително и от дванадесетте хиляди транспортни фирми, притежаващи Лиценз на Общността за международен автомобилен превоз на товари, регистрирани в България ще останал малцина. Те посочват още, че в тази ситуация има нужда от обединение на всички сили.  „Лесно е да си регистрираме фирмите си в чужбина и още по-лесно е да си плащаме данъците там и го заявяваме категорично. Но питаме тогава, какво става с българския бюджет, питаме какво става с пенсиите на хората, питаме какво става с хора с увреждания, какво става със здравеопазването. Питаме се къде остава държавата? Не желаем да напуснем родните си места и да изнесем бизнеса си в чужбина, където да сме емигранти, затова апелираме за спешна междуинституционална и надпартийна среща, на която да се обсъди държавата с какви средства може да осъществи необходимото съдействие за защита на националния ни интерес“, заявяват от Камарата на автомобилните превозвачи в България.   ", "date": "2018.12.18", "title": "Камарата на автомобилните превозвачи: Лесно ще се регистрираме в чужбина, но кой ще плаща данъци?"}
{"url": "http://epicenter.bg/article/Zhivko-Georgiev--BSP-nabira-podkrepa-sred-aktivnoto-naselenie-na-stranata-/171053/2/0", "text": "БСП набира подкрепа сред активното население на страната, заяви социологът Живко Георгиев в предаването \"Лице в лице\" по БТВ в коментар за политическата 2018 години.   Георгиев припомни изследване от януари т.г., според което преднината на ГЕРБ пред БСП е била 2,5%. Според аналогично изследване от декември тя се е стопила до 0,5%. Изводът на Живко Георгиев е, че не толкова ерозира доверието към управляващата партия, колкото социалистите трупат доверие. В момента има пълен паритет, но негативните нагласи към ГЕРБ са по-големи отколкото към БСП, посочи социологът.   Живко Георгиев е категоричен, че големите губещи в политическата 2018-а са Обединени патриоти. Те са се свили с 40%, казва той.   Запитан какви са скандалите, успехите и провалите през годината, Живко Георгиев изтъкна, че в обществената оценка нещата не изглеждат толкова розови, колкото са в отчетите на властта. Неговият извод е, че \"расте усещането за изчерпване на модела\", характеризиращ се със симбиоза между бизнеса и част от политическия елит. Расте общото усещане, че този политически модел вече се върти на празни обороти и не генерира надежда, казва той.   Много малко трябва, за да се отприщат процеси от типа на \"жълтите жилетки\", е \"присъдата\" на Живко Георгиев: \"Достигат се прагове на търпение, което може да доведе до радикализация, от типа на \"жълтите жилетки\" във Франция!\"   \"Едно е реалната ситуация, друго е нашето усещане за него\", коментира политологът Стойчо Стойчев, също гост на предаването \"Лице в лице\". \"Изследванията за корупцията и щастието показват, че ние сме по-нещастни от някои африкански държави. Въпреки, че сме по-благоустроени. Когато хората попътуват, дори и в Западна Европа ще видят, че те не живеят много по-добре от нас\", смята Стойчев. И направи извода, че \"нашата представа за окаяното ни положение е силно хиперболизирана\". \"Нека погледнем реалните показатели на икономическия растеж. Тогава ще видим, че нещата не отиват на зле. Имаме базови промени от последните години, но качеството трябва да се повиши\", коментира Стойчев.  \"Българският политически живот генерира постоянни скандали. Всеки следващ захлупва предишния и помним само последния. Най-големият скандал на годината беше, случаят с майките на деца с увреждания, но и най-добрите промени бяха за тях и хората с увреждания. В парламента няма алтернатива, няма ниво на опозиционност - трябва да ги търсим извън парламента. БСП никога не са прехвърляли 1 милион гласоподаватели, а ГЕРБ никога не са падали под 1 милион гласоподаватели\", обръща внимание политологът.   Живко Георгиев заяви, че предсрочни избори са възможни. Той допълни, че вече нараства тревожността и в т. нар. средна класа, които са 15-20%. Стойчев заяви, че българският политически живот е живот на скандали, които продължават по няколко седмици и в последствия затихват и няма как да бъдат йерархично подредени. Той обаче открои изказването на лидера на НДСБ Валери Симеонов по отношение на майките на деца с увреждания.          ", "date": "2018.12.18", "title": "Живко Георгиев: БСП набира подкрепа сред активното население на страната!"}
{"url": "http://epicenter.bg/article/Shveytsarskata-poslanichka-se-sreshtna-s-protestirashtite-ot-osem-plovdivski-sela/171055/2/0", "text": "Посланичката на Швейцария у нас, Нейно превъзходителство  Мюриел Берсе Коен, изпълни обещанието си, дадено преди близо месец, да се срещне с протестиращите против кариерата на Холсим, съсипваща природата на осем от най-китните пловдивски села.   На 27 ноември т.г.  председателят на ПК”Екогласност” инж. Емил Георгиев, придружен от жители на застрашените села, внесе обръщение до висшия дипломат, защото е убеден, че швейцарската компания, която стопанисва кариерата, не би и помислила да добива инертни материали по толкова драстичен начин.   На уговорената среща в посолството, освен г-н Георгиев, присъстваха кметът на с. Марково  Пламен Кабаков и Юлия Бачева от Инициативния комитет.„Мисля, че имаме предпоставки за съвместна и добра дейност“, заяви след разговора в посолството Емил Георгиев. - Запознахме Нейно Превъзходителство с безспорните нарушения и държахме да знае, че ние искаме примера на Швейцария - фирмите, които действат на наши територии да са дисциплинирани и да спазват българското законодателство. Поканихме я да дойде и да се запознае с проблемите на място. Чакаме да видим дали ще се приеме поканата\", добави председателят на „Екогласност“.    Той е уверил Мюриел Берсе Коен, че всички институции са запознати с проблема.  Напукани къщи, дихателни затруднения, висока заболеваемост, утежнена пътно-транспортна ситуация, замърсяване,  разрушаване на исторически паметници, поради вибрациите … това са само част от грижите, които швейцарската компания „Холсим“ създава на жителите на  селищата Белащица, Брани Поле, Брестник, Марково и Гълъбово.   Пълната незаинтересованост от страна на българския клон и желанието да продължи концесията за още 25 години, предизвиква едногодишните протести на местните хора. Лекари от региона могат да докажат с данни и факти повишаването на респираторните и астматични заболявания. Всичко това се дължи на несъобразяването със здравните, екологични и етични норми от страна на концесионера.   „Тези действия на концесионера „Холсим” поставят под въпрос усилията на Конфедерация Швейцария за опазване на околната среда в България чрез Българо-швейцарската програма за сътрудничество, защото именно швейцарска компания руши екологията и здравето на хората.   Концесионерът „Холсим”- България бездейства по отношение възстановяване на нарушените територии и ландшафт по източните била на Калояновите възвишения, в северните части на централните Родопи и това е видно за всеки, който е посетил района.   Швейцария е известна в България с прекрасната си природа, нека и нашата българска природа да остане чиста и привлекателна, нека швейцарските компании да не бъдат свързвани с разрушителни действия на наша родна територия.   Тези действия на алчни инвеститори разколебават вярата и смисъла на 102 годишните двустранни дипломатически отношения, които имат двете страни.   Припомняме, че преди повече от два месеца 7 села излязоха на протест заради каменната кариера, която може да доведе до екокатастрофа. Те искаха да кажат „Стоп на кариерите в Белащица”, казват в обръщение местните жители.    Министърът на енергетиката Теменужка Петкова е предизвикала проверка, останала без последствия на местно ниво. Екоминистърът Нено Димов, здравният министър Кирил Ананиев, социалният министър Бисер Петков, земеделският минстър Румен Порожанов и шефът на Агенция „Пътна инфраструктура“ инж. Светослав Глосов са информирани неколкократно.   Засега институциите проявяват загриженост на думи, но опасността тази част на Родопите да остане без връх Калоян, подкопан от кариерата, е значителна. Застрашен е манастир на 1000 години!   Бездействието на чиновниците кара местните хора да мислят, че единствено намесата на премиера Бойко Борисов ще разреши казуса.  Министерството на здравеопазването е отговорило на многобройните жалби чрез зам.-министър Светлана Йорданова.   В него тя обяснява, че авторите на доклада трябва да докажат категорично, че реализацията на инвестиционното намерение няма да създаде риск за здравето на населението в района. Министерството счита, че предоставянето на концесия е необосновано тъй като това ще се отрази на качеството на живота на жителите и населените места в района, което може да има здравни и икономически последици.", "date": "2018.12.18", "title": "Швейцарската посланичка се срещна с протестиращите от осем пловдивски села"}
{"url": "http://epicenter.bg/article/Tsvetanov--Evroizborite-dogodina-shte-badat-politicheski-test-za-GERB-predi-mestniya-vot/171056/2/0", "text": "Изборите за Европейски парламент догодина ще бъдат политически тест за ГЕРБ преди местния вот. Това заяви председателят на ПГ на ГЕРБ и зам.-председател на партията Цветан Цветанов пред 700 членове и симпатизанти на ГЕРБ-София. Всички те изгледаха спектакъла „Царицата на Чардаша“ в Националния музикален театър „Стефан Македонски“.   Възможността да се насладят на легендарната оперета бе осигурена от народните представители от ГЕРБ-София и от общинските съветници от ГЕРБ в СОС, съобщиха от пресцентъра на партията.  ", "date": "2018.12.18", "title": "Цветанов: Евроизборите ще бъдат политически тест за ГЕРБ преди местния вот"}
{"url": "http://epicenter.bg/article/Ministerskiyat-savet-shte-razgleda-proekta-za-novata-minimalna-rabotna-zaplata-ot-560-lv-/171057/2/0", "text": "Утре, на редовно заседание, правителството ще разгледа Проект на постановление за определяне на нов размер на минималната работна заплата за страната, съобщава пресцентърът на кабинета. Предложението, обсъдено и със социалните партньори, е минималната работа заплата да се покачи от първи януари 2019 година от 510 на 560 лева.   МС ще обсъди и проект за изменение на Наредбата за пенсиите и осигурителния стаж, приета с постановление номер 30 на МС от 2000 г., съобщиха от правителствената пресслужба.   В предварителния дневен ред от 45 точки има предложение за одобряване на допълнителен трансфер по бюджета на държавното обществено осигуряване за 2018 г., както и предложения за допълнителни разходи по бюджетите на няколко министерства.   Очаква се кабинетът да разгледа проект на решение за даване на съгласие ръководителят на управляващия орган на ОП \"Иновации и конкурентоспособност\" в Министерството на икономиката да подпише административен договор за предоставяне на безвъзмездна финансова помощ за изграждане на междусистемна газова връзка Гърция - България.   Правителството ще разгледа проект на наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища. Кабинетът ще обсъди и изменение на решение номер 611 на МС от 2018 г. за одобряване на План за действие, включващ мерки за изпълнение на намеренията на република България за присъединяване към Валутния механизъм 2 и към Банковия съюз на ЕС.", "date": "2018.12.18", "title": "Министерският съвет ще разгледа проекта за новата минимална работна заплата от 560 лв."}
{"url": "http://epicenter.bg/article/Parlamentat-zakriva-ministerstvoto-za-evropredsedatelstvoto--Ot-1-yanuari-Pavlova-nyama-da-e-ministar/171058/2/0", "text": "Парламентът закрива министерството за европредседателството. От 1 януари то престава да съществуува, а Лиляна Павлова вече няма да е министър. Това става ясно от предложение на премиера Бойко Борисов, депозирано в деловодството на парламента.   Народните представители ще гласуват министерството за българското председателство на Съвета на ЕС да отиде в историята в четвъртък.   В мотивите си премиерът Борисов посочва, че в края на годината приключва ротационното председателство на ЕС на триото Естония – България – Австрия.   Министър Павлова получи днес поздравление за добре свършена работа от извънредните и пълномощни посланици на държавите членки на Европейски съюз, акредитирани в България. Първите дипломати на страните от ЕС и министър Павлова са се срещнали в Зала 6 на НДК днес, за да отчетат резултатите и постиженията по досиетата от програмата на Триото Естония - България - Австрия, държавите, които председателстваха Съвета на Европейския съюз през последните 18 месеца, съобщиха от пресцентъра на ресорното министерство на Павлова.   Тя е представила добрите практики, научените уроци и напредъка, постигнат през шестте месеца, през които страната ни ръководи заседанията на Съвета на ЕС (1 януари - 30 юни 2018 г.).   \"Показахме как можем да постигнем наистина силно сътрудничество и диалог на различни нива, бяхме прозрачни и отворени и това беше ключът към успеха, е казала Павлова пред посланиците. Заедно успяхме да изпратим силни послания, които избрахме и за девизи на нашите страни, започвайки от \"Единство чрез баланс\", показахме как \"Съединението прави силата\" и че всички заедно работим за \"Европа, която защитава, е подчертала тя.   Павлова е посочила, че през този период на предизвикателства и изпитания за Европа, страната ни е трябвало да защитава националните интереси и в същото време да бъде честен и балансиран посредник между различните позиции на държавите членки. Павлова е благодарила на посланиците и на служителите на дипломатическите представителства за сътрудничеството през целия период на работата на Тройката.   Първите дипломати на Естония и Австрия също са представили резултатите от техните ротационни председателства, а заместник-посланикът на Румъния - приоритетите на неговата страна в навечерието на първото за неговата страна председателство, което започва на 1 януари 2019 година. В срещата са участвали и заместник-министрите за Българското председателство на Съвета на ЕС 2018 Моника Панайотова и Олег Петков, заместник-министърът на външните работи Емилия Кралева и експерти, представители на Министерския съвет и ръководителят на Представителството на Европейската комисия в България Огнян Златев.  ", "date": "2018.12.18", "title": "Парламентът закрива министерството за европредседателството. От 1 януари Павлова няма да е министър"}
{"url": "http://epicenter.bg/article/Bortsite-na-Karamantsi-s-5-medala-ot-turnir-v-stolitsata/171059/2/0", "text": "Клубът по борба „Буря” Караманци се класира на първо място в турнира по борба „Янчо Патриков” в София.   Клубът бе представен на турнира от 5 състезатели и спечели 5 медала – 3 златни, 1 сребърен и 1 бронзов.  Мурат Иляз спечели златен медал в категорията до 32 кг. Той бе обявен и за най-техничен състезател на турнира. В категорията до 38 кг Беркай Тефик се окичи със сребро, а Нур Абдула от същия клуб остана трети. При 52-килограмовите Джанер Иляз също спечели златен медал.   Същият успех постигна и Алпай Ферад в категорията до 68 кг. В категорията до 38 кг бяхме ощетени от домакините ЦСКА, иначе и там щяхме да вземем златото, сподели треньорът Джейхан Тефик.   В турнира участваха 18 отбора от цялата страна. ", "date": "2018.12.18", "title": "Борците на Караманци с 5 медала от турнир в столицата"}
