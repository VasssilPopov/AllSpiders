{"url": "http://epicenter.bg/article/Rumen-Porozhanov--Nyama-da-podam-ostavka-/159474/2/0", "text": "Няма да подам оставка, заяви земеделският министър Румен Порожанов на пресконференция след заседание на Консултативния съвет по животновъдство. По-рано днес тя му беше поискана от лидера на БСП Корнелия Нинова.   \r\n „Никой не би й отказал информация за едно или друго, но тя не е поискана нито официално, нито неофициално за проби. В момента, в който излязоха резултатите от пробите, се стартираха нещата за първите две огнища. Лично изпратих екип от министерството в централната лаборатория да прегледат начина, по който са направени изследванията. Взех копие от протоколите. С потвърждението на първата проба от Франция. Оставка няма да подам. Не смятам, че съм направил нещо незаконно. Ние сме в едно правителство, в което аз лично съм поканен от Бойко Борисов “, заяви Порожанов. \r\n", "date": "2018.07.17", "title": "Румен Порожанов: Няма да подам оставка!"}
{"url": "http://epicenter.bg/article/Letishte--Sofiya--Ima-choveshka-greshka-pri-obsluzhvane-na-polet-na-13-yuli--vodi-se-razsledvane/159451/2/0", "text": "На 13 юли в 15.30 часа частен полет с 5 души на борда каца на летище София. Полетът е пристигнал от летателна площадка „Драгановци“ и същия ден в 16:48 ч. е излетял за Скиатос, Гърция. Това съобщиха от пресцентъра на летището.   „Летище София“ ЕАД води разследване по случая. Предварителните данни сочат за човешка грешка, свързана с обслужването на полета от наземния оператор „Летище София“.   До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения.      ", "date": "2018.07.17", "title": "Летище „София“: Има човешка грешка при обслужване на полет на 13 юли, води се разследване"}
{"url": "http://epicenter.bg/article/Zala--39-39-Arena-Shumen-39-39--s-akt-16--Borisov-na-ofitsialnoto-otkrivane-v-sabota/159453/2/0", "text": "13-членна държавна комисия е приела без никакви забележки многофункционалната зала Арена Шумен и след като има Акт 16, тя официално ще бъде открита в събота, съобщи Дарикнюз.бг.  За официалната церемония ще пристигне и министър председателят Бойко Борисов. Церемонията започва в 18,30 часа, но влизането на официалното събитие е срещу покана или пропуск. Другата седмица пък ще се организират дни на отворените врати, за да могат шуменци да разгледат съоръжението.  Официалната церемония в събота ще включва демонстрации на клубовете по различни спортове и концерт на Ансамбъл \"Българе\" и други познати певци.  Мащабният проект струваше 8,5 милиона лева на държавния бюджет.  Архитектурата на залата е забележителна, каза ръководителят на строежа Емил Мартинов. Имаше доста сложни конструкции, които произтичат от сложната архитектура. Имаме двойно усукана фасада, доста умувахме как да направим тази фасада, доабви той.  Около залата има 21 дка паркова територия, 200 новозасадени дървета, пейки и фонтани, 300 паркоместа.  Освен основната площадка в сградата има още кафене, фитнес зала, сауна, както и съблекални и помещения за треньори, журналисти и медицински лица.  Засега обектът ще се стопанисва от общината, посочи кметът Любомир Христов и допълни, че ако се появи приемлив вариант, който да е изгоден за всички, ще бъде разгледан.  По думите му месечната издръжка на съоръжението е около 5000 лева. Засега ще е под шапката на общинското предприятие \"Общински жилища и имоти\", а за временен директор е назначен Пламен Инджев.  На следваща сесия на Общинския съвет предстои да се гласуват и цените за наем.  ", "date": "2018.07.17", "title": "Бойко Борисов открива в събота зала \"Арена Шумен\""}
{"url": "http://epicenter.bg/article/V-Blagoevgrad-se-uchredi-Organizatsiya-za-upravlenie-na-Rilo-Pirinski-turisticheski-rayon/159449/2/0", "text": "В Благоевград беше учредена Организация за управление на Рило-Пирински туристически район, предаде радио „Фокус“ - Пирин.   Заседанието се провежда в Заседателната зала на Областна администрация - Благоевград.   Учредителната община е Банско, като на срещата присъстват представители на общините Благоевград, Банско, Белица, Гърмен, Гоце Делчев, Дупница, Кресна, Костенец, Петрич, Разлог, Сандански, Сапарева баня, Сатовча, Хаджидимово и Якоруда, както и сдруженията „Долината на Места” и „Съюз на туристическия бизнес – Банско”.   На заседанието присъства и Валентина Червенкова, представител от Министерство на туризма. Първа точка от дневния ред беше приемане на решение за учредяване на Организация за управление на Рило-Пирински туристически район. На заседанието ще бъде приет устав на организацията, както и избор на членове на Управителния съвет и на Контролния съвет.   Предстои да се приеме решение за формите на финансиране на организацията. ", "date": "2018.07.17", "title": "В Благоевград се учреди Организация за управление на Рило-Пирински туристически район"}
{"url": "http://epicenter.bg/article/BABH--Nay-veroyatno-chumata-e-doshla-ot-nelegalen-vnos-na-zhivotni-ot-Turtsiya/159455/2/0", "text": "Най-вероятната причина за проникване на чумата по животните в България и ЕС е нелегално транспортиране на заразено животно от Турция, обяви д-р Ивайла Давидова от Българската агенция за безопасност на храните по време на пресконференция днес.   „Дори и в момента в сградата на БАБХ има представители на лабораторията в Монпелие, които извършват изследванията и най-вероятната причина за проникване на вируса на територията на България и Европейския съюз е нелегално транспортиране на животно, най-вероятно заразено, от Турция в България. Това не е прецедент, тъй като най-често около религиозни празници се случва нелегална търговия. Най-вероятно е станало по този начин”, посочи тя, цитирана от \"Фокус\".   Д-р Давидова беше категорична – придвижването на животни винаги трябва да е с документи.   Директорът на Областната дирекция по безопасност на храните в София д-р Камен Николов обяви, че ще развенчае три фалшиви новини: „Първо, това, че населението не е информирано достатъчно за това какво се случва с чумата. Това не е вярно, защото нашите колеги провеждат комисии и на тях присъстват всички заинтересовани страни – кметове, областни управители, пожарна, МВР и др. На второ място, това, че нашите колеги работят непрофесионално. Това не е вярно, тъй като в огнищата са изпратени колеги с изключително висок опит. Третото, което не е вярно е, че поведението в този случай има алтернатива. Единственото решение е евтаназия на животните, алтернатива няма“.   До момента са избити над 4000 животни, а в Шарково остават още 115 за евтаназия.   „Болестта е особено опасна, силно заразна и подходяща като употреба за биологично оръжие. Мерките за превенция и борба с това заболяване изисква високо ниво на биосигурност и не включват поставяне под карантина. Нужна е евтаназия по хуманен начин. Всяко присъствие на хора без подходяща екипировка на мястото на огнищата и опитите за пренос на животни с цел да бъдат спасени повишава неимоверно риска от повишаването на разпространението на болестта във вътрешността на страната”, обяви и председателят на Съюза на ветеринарните лекари в България д-р Михаил Бащевалов.   Организацията се обяви против „политизирането и извличането на изгода от човешкото нещастие, против езика на омразата и ксенофобията”, като последното е във връзка с обидните коментари към наетите да помагат на ветеринарите работници, сред които има и роми.  ", "date": "2018.07.17", "title": "БАБХ: Най-вероятно чумата е дошла от нелегален внос на животни от Турция"}
{"url": "http://epicenter.bg/article/Valeri-Simeonov--Koy-sam-az-da-gonya-ombudsmana-na-Balgariya--Tova-e-falshiva-novina-/159456/2/0", "text": "Вицепремиерът Валери Симеонов обяви за фалшива новина съобщението от БСП, че той уж изгонил омбудсмана Мая Манолова от днешното закрито заседание на Националния съвет за тристранно сътрудничество (НСТС).  \"Това е фалшива новина. Никой не е гонил Мая Манолова. Кой съм аз да изгоня омбудсмана на България?! Чисто и просто приложих правилника при пълната подкрепа на всички участници и членове на Тристранния съвет“, заяви Симеонов.  Той разясни и взетите решения след заседанието на НСТС. \"Слагаме край на възможността с шипове в гърба и два избити зъба да се взима инвалидност. Ще пресечем и порочния феномен в цели села да има болни с епилепсия или със заболявания на горните дихателни пътища\", каза вицепремиерът Валери Симеонов след заседанието.  На него са обсъдени промени в наредбата за медицинската експертиза и правилника за устройството и организацията на работа на органите на медицинска експертиза. Точката за промени в Кодекса за социалното осигуряване беше отложена, тъй като вносителят отсъстваше от залата.  \"По първа точка обсъдихме плюсовете и минусите, както и евентуалните рискове от въвеждането на тази нормативна уредба, бих казал революционна по своя характер. Тя внася сериозни промени в системата за оценка на медицинската експертиза. Имаме съгласие за внасянето в МС на въпросните документи от КРИБ и КНСБ като работодателски организации. Останалите колеги не получихме еднозначна подкрепа“, коментира вицепремиерът.  Симеонов обясни, че механизмът, по който ще се прави медицинската експертиза, ще отсява всички случаи, при които има натрупвания от маловажни заболявания, които водят до нереално висок процент на инвалидизиране.  Той акцентира, че хората вече няма да бъдат обслужвани от едни и същи лекари в комисиите на ТЕЛК, които работят от десетилетия в тях и са подложени на корупционен натиск, а ще се въведе ротационния принцип на формирането на лекарските комисии и така възможността за корупционни практики ще бъдат силно ограничени.  \"Тези две теми са много силно обществено чувствителни. Хората с увреждания, на които към момента са им присъдени някакви права, рискуват да изгубят тези права или те да бъдат редуцирани. Според мен тази реформа трябваше да се случи по друг начин и първата стъпка трябваше да бъде установяването на \"фалшивите ТЕЛК-ове“, защото не знаем дали НЕЛК ще е в състояние да ревизира по медицински път, а не само по документи решенията на предходните комисии, заяви Димитър Манолов от КТ „Подкрепа“. \"За нас хората, които имат някакви права, не трябва да ги загубят. Настояваме да се запазят плащанията такива каквито са\".  Вицепрезидентът на КНСБ Иван Кокалов заяви, че на този етап се въздържат от подкрепа и поиска да получи отговори на няколко въпроса, засягащи лечението чрез рехабилитация, определянето на работоспособността и процента на инвалидност, както дали НЕЛК ще може да извършват свои изследвания, с които да потвърдят или отхвърлят диагнозата в ТЕЛК-овете.  \"Важен момент е и оценката на процента на инвалидизиране. Там където имаме 80%, но има съпътстващи заболявания от тях може до 20% да се сумира върху основното заболяване, т.е. да стане 100% неработоспособността. Беше ни даден пример, че ако основното заболяване е паднало под 80%, но има увреден орган, ще се взима това увреждане, а не от основното заболяване“, подчерта Кокалов.  Димитър Бранков от Българската стопанска камара заяви, че е очаквал много по-радикален подход при промяна на медицинската експертиза.  \"Това е продиктувано от мащаба на проблема, с който се сблъскваме повече от 20 години. По тази причина и в нашето становище настояваме незабавно да бъде възприета международната класификация на функционалността, уврежданията и здравето на СЗО както е направено в редица други страни. Не е оправдано да се бави нейното приемане. Години наред не се прилага и оценка на риска, което позволява в редица села да има едно и също заболяване, покриващо 70-80% от населението. Това повече не може да се търпи“, беше категоричен Бранков.  Вицепремиерът Симеонов заяви, че три дни след обнародване на Наредбата и Правилника НЕЛК трябва незабавно да започнат ревизиране на издадените до момента решения от ТЕЛК. А Димитър Манолов от КТ „Подкрепа“ настоя да се направи карта с населените места и да се види къде точно има скупчване на болни от една и съща болест и НЕЛК да не проверява само документите, защото по негови думи те ще са изпипани, а и да извършат медицински прегледи.    ", "date": "2018.07.17", "title": "Валери Симеонов: Кой съм аз да гоня омбудсмана на България? Това е фалшива новина!"}
{"url": "http://epicenter.bg/article/Korabite--uchastvashti-v-uchenieto--Briz-2018--zapochnaha-deystviya-na-more/159458/2/0", "text": "На националното военноморско учение с международно участие „Бриз 2018” днес, 17 юли, започна изпълнението на предварително планираните епизоди на море, съобщиха от пресцентъра на Министерство на отбраната.   Под командването на командира на флотилия бойни и спомагателни кораби флотилен адмирал Мален Чубенков корабите от многонационалното оперативно съединение напуснаха Пункта за базиране Бургас, Пристанище Бургас и излязоха на море.   Те извършиха преход, по време на който бяха отработени задачи по осигуряване на безопасен маршрут, свободен от морски мини, за преминаване на корабите при напускане на пункта за базиране и пристанището и съвместно маневриране в състава на тактическата група, след което заеха районите за отработване на планираните епизоди.   Действията на корабните групи включват: отработване на задачи по откриване и отразяване атаки на бързоходни лодки; водене на бойни действия с надводен противник самостоятелно и в състава на групите през деня и нощта; приемане и предаване на товари по вертикален способ от вертолет от българските Военноморски сили; тактическо маневриране; търсене на мини; свързочни учения и борба с подводен противник.", "date": "2018.07.17", "title": "Корабите, участващи в учението „Бриз 2018“, започнаха действия на море"}
{"url": "http://epicenter.bg/article/BSP-iska-izslushvane-na-rakovodstvoto-na--Toplofikatsiya-Sofiya-/159460/2/0", "text": "Общинските съветници от БСП ще поискат изслушване на ръководството на „Топлофикация София“ в комисиите на Столичния общински съвет по икономика и собственост, финанси и бюджет и иженерна инфраструктура и енергийно планиране. Поводът за искането е информацията, че “Булгаргаз“ ще даде „Топлофикация София\" на частен съдебен изпълнител, ако не плати просрочените си задължения за природен газ, които вече са почти 100 милиона лева.   Само за периода от септември миналата година до юли тази година са натрупани близо 52 милиона лева. Според изпълнителния директор Николай Павлов „Булгаргаз“ ще предприеме действия по принудително събиране на вземанията, ако „Топлофикация София“ не заплати 40 милиона лева до края на юли, а останалата част до 52 милиона - до края на август.  „Отдавна се знае, че отоплителното дружество е в тежко финансово състояние, а управляващите от ГЕРБ, без много да мислят, го натовариха с още един кредит от 67 милиона евро за изграждането на RDF-инсталацията. Вероятността „Топлофикация София“ да изпадне във фактически фалит става все по-реална, а това общинско дружество изпълнява важна социална функция. Ето защо е нужно в най-кратък срок да бъде изслушано ръководството му и да бъдат предприети мерки за стабилизиране преди новия отоплителен сезон“, считат от БСП – София.  „Безхаберното отношение на ГЕРБ към финансовото състояние на „Топлофикация София“, оставя неприятното усещане, че целта е някой да придобие активите на дружеството на безценица“, категорични са столичните социалисти.      ", "date": "2018.07.17", "title": "БСП иска изслушване на ръководството на „Топлофикация София“"}
{"url": "http://epicenter.bg/article/Evakuiraha-tsyal-zhilishten-blok-v-Chepelare-zaradi-detska-igra-s-ogan/159412/3/0", "text": "Евакуираха цял жилищен блок в Чепеларе заради пожар, тръгнал от детска игра с огън.   Сигналът за пожара е получен вчера около 16.00 ч., като било съобщено за горящ бойлер в жилищна сграда, намираща се на ул.“Хан Аспарух“, съобщават от полицията, предаде Dariknews.   Веднага на място бил изпратен един екип на местната пожарна. Оказало се, че гори електрическият уред, който бил оставен в стълбищна клетка на четвърти етаж. Хората от блока били евакуирани и започнало гасенето на пожара.   Впоследствие станало ясно, че огънят е тръгнал след детска игра, при която е подпален кашона, в който е бил поставен бойлера. Няма сериозни поражения и пострадали хора.", "date": "2018.07.17", "title": "Евакуираха цял жилищен блок в Чепеларе заради детска игра с огън"}
{"url": "http://epicenter.bg/article/Evrostat--Samoubivat-se-po-dvama-balgari-na-den/159388/4/0", "text": "Средно по двама българи на ден отнемат живота си, като през 2015 г. броят на самоубийците у нас е бил 682 души, от които 523 мъже и 159 жени, показват данни от анализ на Евростат за самоубийствата на Стария континент за въпросната година. Това означава, че 9 българи на 100 000 души сами са отнели живота си през 2015 г., при среден показател за ЕС - 11 на 100 000. Броят на българите, посегнали на живота си, намалява през годините, като за сравнение през 2014 г. самоубийствата у нас са били 714, а техният пик е бил през 2011 и 2012 г., когато са се самоубили съответно 800 и 811 българи, показват данни на Националния център за обществено здраве и анализи /НЦОЗА/.   В НЦОЗА от миналата година работят по проект \"Подобрени услуги за психично здраве\", чиято основна цел е да намали с около 10 на сто броят на самоубийствата у нас. Проектът е подкрепен от Норвежкия финансов механизъм и финансовия механизъм на Европейското икономическо пространство като основно се работи по повишаване на знанието в обществото за тревожността и депресията, които са в основата на извършените опити за самоубийство. Годишно около 3000 българи посягат на живота си като съотношението на неуспешните опити към успешните е приблизително 4:1. Близо половината от опитите за самоубийство, както и реализираните опити /около 45 процента/, са заради конфликти в семейството, показват данни на експерти от НЦОЗА. Втора водеща причина за това българите да посягат на живота си, са тежките психични разстройства - около 12 на сто от самоубийствата. Следват: неуспешна любов - 8 на сто от случаите; тежко физическо страдание - 7 на сто; тежки финансови затруднения - 5 на сто. Заради загуба на работата си са посегнали на живота си едва 1-2 процента от самоубийците у нас.   Над 56 000 са самоубийствата в ЕС   Повече от 56 хиляди са били реализираните самоубийства в ЕС през 2015 г., което съставлява около 1 процент от всички смъртни случаи в Евросъюза - над 5 милиона. Най-много самоубийства на глава от населението са регистрирани в Латвия - 30 случая на 100 000 жители. Следват: Словения - 21 случая, Литва и Унгария - по 19 случая на 100 хиляди и др. Най-нисък дял регистрирани самоубийства на глава от населението е регистриран в Кипър - 4 на 100 хиляди, Гърция - 5 на 100 хиляди и Италия - 6 на 100 хиляди. В абсолютно изражение най-голям брой самоубийства са регистрирани в Германия /10 200/ и Франция /9 200/, следвани от Полша /5 400/, Обединеното кралство /4 700/, Италия и Испания - по 3 600 самоубийства. Картината при съседите ни е доста разнообразна: в Гърция има реализирани 529 самоубийства /по 5 на 100 хиляди/, в Румъния - 2 225 /11 на 100 хиляди/ в Сърбия - 1 064 /15 на 100 хиляди/ и в Турция - 1 532 самоубийства - или по 2 на 100 хиляди души население, сочи европейската статистика. Като цяло в ЕС се самоубиват повече мъжете - почти 8 от 10 самоубийства - се отнасят до мъжете и едва 20 на сто - до жените. Друга характеристика на самоубийците в ЕС е фактът, че около 30 процента от тях са на възраст между 45 и 60 години или всеки трети самоубиец в ЕС потенциално е бил в разцвета на живота си и в трудоспособна възраст, отчита Евростат.    ", "date": "2018.07.17", "title": "Евростат: Самоубиват се по двама българи на ден"}
{"url": "http://epicenter.bg/article/Istoriya--na-17-yuli-1393-g--Tarnovo-pada-pod-osmanska-vlast/159399/11/0", "text": "След тримесечна обсада войските на османския султан Баязид I навлизат в Търново. Столицата на Втората българска държава е превзета. Градът е напълно разрушен.   По заповед на Баязид I са посечени 100 видни търновски боляри. Българските извори съобщават, че за жителите му появата на огромна османска армия е изненадваща.   Малкото извори и тяхната неясна информация дават големи възможности за хипотези и дискусии, в които се предлагат различни варианти за последните дни от историята на Търново като българска столица. Някои съвременни автори реконструират целия ход на османския щурм и рисуват героичната съпротива на защитниците на града на базата на предположения. Други, анализирайки данните от изворите, твърдят, че след мъчителната и дълга обсада градът е принуден да капитулира. Аргументът им е примирителното и неясно съобщение на Григорий Цамблак: “варварите постигнаха целта си и завладяха града, но не чрез силата си, а защото Божията воля допусна”. С влизането на завоевателите в Търново са ликвидирани всички български институции, а с тях и българската власт. Градът е поставен в положение на военна окупация. Цялата власт е предадена в ръцете на османски военен управител, командир на многоброен отряд, който е оставен в бившата българска столица.    ", "date": "2018.07.17", "title": "История: на 17 юли 1393 г. Търново пада под османска власт"}
{"url": "http://epicenter.bg/article/Ekzarhiyata---balgarskoto-sartse-na-Istanbul/159465/6/0", "text": " Един от именитите реставратори на исторически паметници в  Република  Турция - арх. Фикрие Булунмаз ще гостува на варненци и гостите на морската столица на 3 август, петък, от 20:00 ч.   Фестивалният и конгресен център ще бъде домакин на националната премиера на документалния филм на режисьора Стилиян Иванов  “Екзархията - българското сърце на Истанбул”, който разказва за нашенското училище край Босфора и за феноменалната Желязна църква на Златния рог.   На премиерата г-жа Булунмаз ще представи богат снимков материал, който проследява цялостния процес по реставрацията на църквата св. Стефан. Ще присъства и генералният консул на  България в Истанбул  г-н Ангел Ангелов.   Почетен гост е министърът на външните работи г-жа Екатерина Захариева.   Зрителите ще могат да зададат своите въпроси както на екипа създал документалната творба, така и на архитекта-реставратор на българската светиня. След продължила шест години цялостна реставрация българската желязната църква „Св. Стефан” в Истанбул е готова. За да съхранят автентичния облик на храма, над 40 специалисти са реставрирали всичко в него парче по парче.   През 2018 г. храмът отбеляза 120 години от създаването си. Желязната църква „Св. Стефан” е сред архитектурните чудеса на Турция от 1898 г. до днес. Никъде по света няма друг храм с такава конструкция, освен  катедралата „Свети Луи” на Мартиника.  Частите на църквата са дошли на парчета по вода и след това са сглобявани. С годините обаче водата сериозно е подкопала основите на храма и железните колони са обхванати от ръжда и корозия. Това се оказва най-сложното и тежко изпитание пред архитектите.   “Цяло чудо е, че камбанарията е оцеляла”, казва ръководителят на архитектурния проект Фикрие Булунмаз. Тя е специалист с 40-годишен опит и е сред реставраторите и на византийския храм „Св. София” в Истанбул. С екипа са успели не само да укрепят и обновят желязната църква, но да запазят напълно оригиналната архитектура.   Желязната църква е паметник от изключително важно значение за българите в Турция и за България. Строителството на този храм е започнало през 1891 г. с позволението на султан Абдулхамид Втори. Използвани са 500 тона стомана, като частите са изливани във Виена и транспортирани по Дунава до Истанбул. През 1898 г. църквата е отворена със зрелищна церемония, за да покаже пробуждането на българското културно и религиозно съзнание.   Премиерата на филма у нас ще се състои с любезното съдействието на хотел Черно море - домакин на гостите.  ", "date": "2018.07.17", "title": "Екзархията – българското сърце на Истанбул"}
{"url": "http://epicenter.bg/article/Unishtozhitelni-kritiki-sreshtu-Tramp-v-SASht--Putin-specheli-ot-sreshtata-v-Helzinki/159389/7/0", "text": "Истинска буря се надига срещу  президента на САЩ Доналд Тръмп след срещата му с руския му колега Владимир Путин.   Редица западни издания засипват с критики Тръмп, и то чуждестранни издания – например британските вестници The Guardian и The Independent. The Guardian е категоричен в оценката си – Путин спечели, а дори Тереза Мей загуби, не само Тръмп. А The Independent е още по-краен: \"Тръмп обиди собствените си служби\".      и правоохранителни органи за предполагаемата руска намеса в президентските избори в САЩ през 2016 г. Тръмп разбуни духовете в Америка и с изказването си, че САЩ също носят отговорност за влошаването на отношенията с Русия и са се държали глупаво.   \" .\" Така влиятелният сенатор републиканец  определи срещата във финландската столица. Президентът не само не е казал истината за един противник на Америка, но и не е защитил същността ѝ - република на свободни хора, посветена на каузата на свободата у дома и в чужбина, смята Маккейн.  \" .   Припомняме, че Тръмп открито обяви на пресконференцията с Путин, че не вижда причина Русия да се е месила в американските президентски избори, които той спечели, а Путин добави, че е доволен, че Тръмп е спечелил, защото искал да се подобрят отношенията между САЩ и Русия.   Първо на четири очи между Путин и Тръмп (само в присъствието на преводачите на двамата президенти), а след това и в разширен състав, с по шестима съветници, както и на пресконференцията -    Реакцията на демократите в САЩ беше повече от очаквана, но особено показателна е   Илвес, цитиран от лявото издание The Hill. Илвес е категоричен – ако аз решах да повярвам на Путин, а не експертите от собствената ми разузнавателна общност, че има намеса на Русия в президентските избори на страната ми, тогава щяха да ме подложат на импийчмънт.    \"Президентът трябва да оцени, че Русия не е наш съюзник. Няма никакъв морален еквивалент между САЩ и Русия, която остава враждебна към нашите най-основни ценности и идеали. Съединените щати трябва да се съсредоточат върху това, да държат Русия отговорна и да сложат край на подлите атаки срещу демокрацията\", каза Райън.   \"Вземайки предвид нападателното и непостоянно поведение на президента Тръмп към нашите най-близки приятели и съюзници в Брюксел и Великобритания, днешната среща отбелязва най-ниска точка в американската президентска история.    В хора от критики се включи и известният актьор и бивш губернатор на Калифорния от квотата на демократите   \"Питах се кога ще поиска автограф или селфи\", добавя Терминатора, който е безкрайно суров в оценката си: \"Ти буквално предаде разузнавателните ни служби, правосъдната ни система и най-лошо - страната ни. Ти си президентът на САЩ - не трябва да правиш така, какво ти става?!\". Германия се пита - предизвиква ли Тръмп ЕС със срещата си с Путин?   \"Русия се намеси на изборите ни през 2016 г. Нашите разузнавателни агенции са единодушни по въпроса - припомни сенатор Орин Хач ( Юта). -   ( Аризона).   \"Пропусната възможност от президента Тръмп да държи Русия отговорна за намесата на изборите и да я предупреди да не се меси в бъдеще“, написа в Туитър сенатор   ( Южна Каролина).   Бившият председател на Конгреса на САЩ  , който винаги е подкрепял президента Доналд Тръмп, заяви,    Бившият кандидат-президент  заяви, че \"решението на президента Тръмп да застане на страната на Путин, а не на разузнавателните агенции на САЩ е  \". \"Да се твърди, че има морално равенство между САЩ и Русия не само че противоречи на логиката и историята, но и  , убеден е той.     Сенатор   (Вирджиния) определи като срамен \"фактът, че президентът зае страната на Путин\".   Според сенатор   (Масачузетс), която се смята за потенциален опонент на Тръмп на президентските избори през 2020 г., той е засрамил Америка, подкопал е нейните институции, отслабил е съюзниците ѝ и е прегърнал \"диктатор\".   \"Русия се е месила в нашите избори и атакува нашата демокрация. Той трябваше да държи Путин отговорен, а не награден\", допълни тя. За сенатор   (Вирджиния) „това е тъжен и срамен момент за нацията ни“.   Сенатор   (Флорида) вече се опасява, че Путин може да се намеси и в изборите за Конгрес през ноември.   Бившият вицепрезидент на САЩ   разкритикува Тръмп, който отказал да осъди предполагаемата руска намеса в изборите.  Бившият кандидат за президент на САЩ от Демократическата партия  заяви, че  . Председателят на фракцията на Демократическата партия в сената на САЩ   заяви: \"Един притеснителен въпрос виси сега над Белия дом: какво би накарало Тръмп да постави интересите на Русия над тези на САЩ“. Единственият влиятелен политик в САЩ, похвалил Доналд Тръмп е сенаторът от Републиканската партия от щата Кентъки  , който заяви, че  Той посочи, че  . Според Пол е важно САЩ да поддържат открит диалог с противниците си, особено ако се надяват да променят тяхното поведение. „Трябва да открием начин да направим диалога по-добър“, допълни той.   „ “.   Самият Путин коментира, че усилията на Запада да изолира Русия са се провалили, защото Русия е твърде голяма в световен мащаб, за да се случи това. В руската преса като цяло наблягат, че няма съвместен меморандум от срещата, но в. \"Комерсант\" коментира, че най-реалистично изглежда да има напредък по преговорите за договора СТАРТ (за стратегическите нападателни оръжия).   Днес, 17 юли, предстои среща на Тръмп с конгресмени – заради случилото се в Хелзинки, но няма подробности с кои точно конгресмени ще се види американският президент.", "date": "2018.07.17", "title": "Унищожителни критики срещу Тръмп в САЩ: Путин спечели от срещата в Хелзинки"}
{"url": "http://epicenter.bg/article/Trima-prezidenti-i-edin-chadar-na-finala-na-Svetovnoto--Putin-li-ostavi-Makron-i-Kitarovich-pod-dazhda/159427/8/16", "text": "Историята с чадъра, който покриваше само главата на Владимир Путин от дъжда на финала на Мондиал 2018, се превърна в световна тема за коментари. Както е известно, награждаването на световния шампион Франция и подгласника Хърватия протече при обилен порой над Москва, но само руският президент беше скрит от водата.   Над него беше опънат чадър, а френският президент Еманюел Макрон и държавният глава на Хърватия Колинда Грабар-Китарович останаха под дъжда. Мнозина побързаха да обвинят Путин в липса на кавалерство, а домакините на световното първенство получиха критики за гаф с организацията. Вестник „Московский комсомолец“ обаче разкри причината и вината за това не е в руската страна. Гафът е на хората от охраната на Макрон и Грабар-Китарович. Именно те трябва да се грижат за осигуряването на чадър над главите на своите президенти.   „Грижата за чадъра над високопоставено държавно лице се пада именно на неговата лична охрана, тъй като тя е отговорна за неговия живот и здраве. В протокола на нашата Федерална служба за охрана е записано, че чадърът трябва да бъде отворен над главата на президента веднага след първите капки дъжд“, обясниха от Кремъл пред руското издание.   „В повечето случаи охранителите на чуждестранните гости са против хората, за които отговорят, да получават плащове или чадъри от странични лица. Това са утвърдени мерки за сигурност, въпреки че може да изглеждат странно отстрани. В тази връзка въпросите за чадъра трябва да бъдат отправени към гардовете на Макрон и Грабар-Китарович“, допълниха от руската служба по протокола.   Източник: Блиц", "date": "2018.07.17", "title": "Трима президенти и един чадър на финала на Световното, Путин ли остави Макрон и Китарович под дъжда"}
{"url": "http://epicenter.bg/article/Anna-Popova-redom-do-Maradona--Monika-Selesh-i-Karolina-Herera/159382/10/0", "text": "По време на българското европредседателство, един млад и много успешен наш адвокат също получи сериозно световно признание. На очарователната адв. Анна Попова бе връчена официална акредитация за избoра й за посланик на добра воля за България и Източна Европа за ООН на една от най-престижните организации в света, борещи се срещу недохранването в глобален мащаб.    е единствената неправителствена международна организация със статус на постоянен наблюдател в  , имаща правото да използва Спирулина в борбата срещу недохранването.   Това е огромна чест и отговорност за адв. Попова, чието име стана част от престижна интернационална компания в лицето на футболната легенда Марадона (първи брадовчед на главния секретар на организацията Ремиджио Мартин Марадона), тенис звездата Моника Селеш, Каролина Херера, принцеса Рания от Дубай и ръпъра К2, който записа песен с Роналдиньо под логото на организацията. GWA на IIMSAM има много силна подкрепа от семейството на Шейха на Дубай, кралските семейство на Саудитска Арабия, Испания и Италия.   Mеждународната oрганизация има мисии в бедстващи райони засегнати от войната, подпомага хора в неравностойно положение и има много сериозни постижения, сред които е работата по изграждане на “Камп Марадона” в Кения, където децата от ранна детска възраст биват възпитавани със спорт и подпомагани в развитието си.       У нас адв. Анна Попова е известна с редица обществено значими случаи, с делата на литовският бизнесмен Денис Ершов, на \"Петрол Холдинг\"АД и на родни и чужди политици и бизнесмени. Има много интересни дела с международен елемент, свързани със защита на човешки права, нарушени в следствие на политически възгледи и етническа принадлежност, което е и любима й материя.   През тази година Адв. Анна Попова получи още едно сериозно признание в качеството си на член на международният орден на Рицарите Тамплиери от Йерусалим. През aприл на Международен магистрален съвет на организацията бяха номинирани кандидати от различни държави за делегати в мисията на ООН, Женева, като Анна Попова бе единодушно избрана да представлява България.Нейната номинация бе излъчена от Генерал-майор (o.p.) акад.Румен Ралчев и официално бе съобщена на пролетния конвент на OSMTH състоял се в Св. Влас тази година.   “Адв. Анна Попова е впечатляваща млада дама и личност с богата социална ангажираност в сферата на защита на човешките права и свободи, както у нас, така и в международен план. Освен всичко Ани е пътешественик, мечтател и обича да прави живота красив. Да общуващ и да работиш с човек като нея е истинска привилегия, защото в тази професия няма нищо по-важно от доверието, честността и почтеността.   Aдв.Попова е официален адвокат на Фондация “Стоян Камбарев” и мога да споделя, че работи изцяло пробоно за нас, което е нещо изключително рядко срещано в днешно време. Много се радвам, че и цялатанаша адвокатска общност я цени и уважава, защотов края на миналата година,адв. Попова беше номинирана за Aдвокат-жена на годината в националните награди за правосъдие \"Темида цената на истината\"- сподели Деси Тенекеджиева за адвоката на Фондацията специално от Лондон.  ", "date": "2018.07.17", "title": "Анна Попова редом до Марадона, Моника Селеш и Kаролина Херера"}
{"url": "http://epicenter.bg/article/Menemen-ot-letni-zelenchutsi/159462/9/25", "text": "\r\n \r\n Необходими продукти: \r\n \r\n \r\n \r\n Чушките, доматите и лукът се нарязват на едри кубчета. \r\n   \r\n Лукът се задушава в горещо олио. Прибавят се и зеленчуците. Ястието се овкусява с черен пипер и сол. \r\n   \r\n С помощта на дървена шпатула се правят гнезда и във всяко гнездо се слага по едно яйце без да се разбърква. \r\n   \r\n Ястието се оставя да си къкри до желаната твърдост на яйцата. \r\n След като се отстрани от огъня се поръсва със листенца магданоз.  \r\n", "date": "2018.07.17", "title": "Менемен от летни зеленчуци"}
{"url": "http://epicenter.bg/article/Madona-sas-semeen-portret-ot-Malavi-s-6-te-si-detsa/159411/10/100", "text": "Мадона се завърна в Малави, за да отбележи първата годишнина на Центъра за детска хирургия и интензивно лечение Мърси Джеймс, пише Дир.бг   Лечебното заведение носи името на едно от четирите ѝ осиновени от Малави деца. Звездата има общо шест деца - биологични син и дъщеря, 12-годишните Дейвид и Мърси, осиновени от Малави, както и 5-годишните близначки Естер и Стела, които също са от югоизточната африканска страна.   Мадона си направи семейна снимка с шестте си деца, на която всички изглеждат много щастливи.   Певицата  в момента работи върху 14-ия си студиен албум. Мадона е майка на две биологични деца - Лудрес Леон на 21 години от актьора Карлос Леон и 17-годишен син Роко Ричи от режисьора Гай Ричи.", "date": "2018.07.17", "title": "Мадона със семеен портрет от Малави с 6-те си деца"}
{"url": "http://epicenter.bg/article/Tomas-Markal--Dashterya-mi-e-uzhasena-ot-ochakvaniyata--koito-padat-na-pleshtite---Pritesnen-sam-za-neya/159416/10/100", "text": "Бащата на херцогинята на Съсекс каза, че е притеснен за Меган, защото по думите му в усмивката ѝ личали напрежение и стрес.   73-годишният Маркъл смята, че 36-годишната му дъщеря е притисната от кралските задължения.   Той смята, че Меган се опитва да маскира стреса, когато се появява на обществени събития, но е \"ужасена\" от очакванията, които падат на плещите ѝ.   , споделя загрижения баща.   Той допълва:   ", "date": "2018.07.17", "title": "Томас Маркъл: Дъщеря ми е ужасена от очакванията, които падат на плещите ѝ! Притеснен съм за нея"}
{"url": "http://epicenter.bg/article/Sher-i-Meril-Striyp-zavladyaha-cherveniya-kilim-v-London--snimki-/159422/10/99", "text": "Премиерата на продължението на филма \"Мама мия!\" събра звездите в Лондон. Двете звезди на продукцията 29-годишната Лили Джеймс и 35-годишната Аманда Сейфрид изглеждаха зашеметяващо в тоалетите си. Джеймс бе облечена с в пищна двуцветна рокля в бяло и синьо, а колежката ѝ бе с черен костюм с бродирани цветя.   Шоуто обаче все пак принадлежеше на легендите в лицето на Шер и Мерил Стрийп, а погледите бяха вперени в тях.   Шер бе с черен тоалет и дълга къдрава коса, а Мерил Стрийп бе в синя асиметрична рокля с черен колан с бляскави елементи, съчетан с обувките.   По червения килим преминаха и Анди Гарсия, Пиърс Броснан със съпругата си, Коли Фърт и др.   Източник: Дир.бг", "date": "2018.07.17", "title": "Шер и Мерил Стрийп завладяха червения килим в Лондон (снимки)"}
{"url": "http://epicenter.bg/article/malaniya/159434/10/99", "text": "Вчерашната среща между президентите на двете световни сили САЩ и Русия предизвика истинска медийна буря. Редица западни издания засипаха с критики Тръмп, докато руската преса наблегна на факта, че няма съвместен меморандум от срещата.  Случайно уловен момент показва как външният министър на Русия   заглежда изящните крака на първата дама. Снимката е направена по време на пресконференцията в една от залите на Президентския дворец в Хелзинки от един от 1400-те представители на медии от света.     Едната група потребители смело твърди, че Лавров е   А другата - изразява учудване относно винаги перфектния външен вид на Мелания Тръмп. Някои от постовете дори задават риторичния въпрос как първата дама успява да носи обувки на толкова висок ток в продължение на дълго време.   В допълнение на тезата, че 68-годишният руски министър е ценител на женската красота е и негова реплика от форума вчера. По адрес на гостенката си от Америка той заявява:   Изречението недвусмислено показва високата му оценка за красотата и фигурата на 48-годишната първа дама.   ", "date": "2018.07.17", "title": "Лавров се заплесна по краката на Мелания: Тя е по-добре от супер! (Снимки)"}
{"url": "http://epicenter.bg/article/Vnuchkata-na-Greys-Keli-otpraznuva-20-iya-si-rozhden-den-s-pishtno-parti-/159444/10/100", "text": "Внучката на холивудската актриса, превърнала се в монакска принцеса Грейс Кели - Камил, отпразнува 20-ия си рожден ден в Монте Карло.   В неделя Камил Готлиб, която е дъщеря на принцеса Стефани Монакска, празнува в хотел на авеню \"Принцеса Грейс\", носещо името на баба ѝ и смятано за най-скъпата улица в света.   20-годишната красавица често е сравнява по красота с баба си, русокосата любимка на Хичкок.    Вчера Камил сподели снимки в профила си в Инстаграм, на които позира с приятели. Компанията е отседнала в Льо Меридиен Бийч Плаза в Монте Карло, който разполага с частен плаж.   Камил е най-малката дъщеря на принцеса Стефани. Самоличността на баща ѝ никога не е била потвърдена публично, но се смята, че това Жан-Раймон Готлийб, бивш парижки жандармерист и ски инструктор, който е работил като охрана в Двореца на принца с Монако. Той е бил лична охрана на принцеса Стефани, но напуска, когато стават двойка за кратко. \r\n \r\n \r\n \r\n Принцеса Стефани има още две деца - Луи и Полин от бившия си съпруг Даниел Дюкре, с когото се развеждат през 1996 след 4-годишен брак. Камил идва на бял свят две години след раздялата ѝ с Дюкре.   Източник: Дир.бг", "date": "2018.07.17", "title": "Внучката на Грейс Кели отпразнува 20-ия си рожден ден с пищно парти "}
{"url": "http://epicenter.bg/article/Pamela-Andersan--Amerikantsite-sa-programirani-da-mrazyat-Rusiya/159450/10/100", "text": "Американските граждани са програмирани да мразят Русия, каза Памела Андерсън.   Звездата от сериала \"Спасители на плажа\" даде интервю пред изданието от Ню Йорк The Daily Beast. \"Руснаците са много емоционални и открити хора. Те искат да  постъпват правилно и да си живеят живота. Това са моите лични впечатления, каза тя.   Родената в Канада актриса заяви, че американците смятат гражданите на най-голямата по територия държава в света за глупаци и ограничени хора. Това обаче не е така. Мисля, че хората в САЩ са програмирани да бъдат русофоби\", посочи Спасителката пред таблоида.   Андерсън през последно време започна активно да защитава създателя и главния редактор на сайта WikiLeaks Джулиън Асанж. Спасителката се появи няколко пъти в еквадорското посолство в Лондон, където австралиецът се крие от американски съд. Той се страхува, че може да бъде предаде на САЩ и осъден на смърт заради публикуването на засекретени документи. Заради посещенията на артистката се заговори, че тя и Асанж са любовници.   Преди няколко дни обаче се появи информация, че Андерсън има нов избраник. Тя смята да сключи брак с френския футболист Адил Рами.   Източник: Новини.бг", "date": "2018.07.17", "title": "Памела Андерсън: Американците са програмирани да мразят Русия"}
{"url": "http://epicenter.bg/article/Prints-Uilyam-za-Leydi-Dayana--Tya-shteshe-da-bade-nekontroliruema-baba/159459/10/99", "text": "Внезапната смърт на принцеса Даяна преобърна живота на британското кралско семейство и  разби живота на две малки момчета - Уилям и Хари. Днес принцовете правят всичко възможно паметта на майка им да живее вечно.   След дълги години младите мъже намериха сили да разкажат каква е била в действителност принцесата на Уелс.    Братята споделят, че майка им е била истинско дете и често е постъпвала неочаквано.   Херцогът на Кеймбридж съжалява, че принцеса Даяна не се е запознала със съпругата му и няма възможността да вижда как растат внуците й.    Уилям непрекъснато разказва на децата си за своята майка и е уверен, че от нея би излязла изключителна баба. \"Тя щеше да бъде прекрасна баба. Това много щеше да й хареса, тя обичаше децата от цялата си душа\", споделя той.    \"Тя щеше да бъде неконтролируема баба, напълно неконтролируема. Щеше да идва, докато децата се къпят и щеше да настава пълна анархия - навсякъде пяна, мехурчета, локви..\", добавя Уилям.     За силната любов на Уилям към Даяна свидетелства и разговорът, който двамата са провели малко след развода й с Чарлз.   След като двамата разтрогват брака си, принцесата на Уелс се прощава и с титлата си \"нейно кралско височество\", което много я огорчава. Говори се, че кралица Елизабет II е била против крайната мярка, но синът й Чарлз настоявал за това. Според правилата на етикета, от този момент Даяна била длъжна да се покланя дори на собствените си деца.    Една вечер, докато син и майка си говорели, Уилям й дал сърцераздирателно обещание: \"Недей да страдаш, мамо. Един ден, когато стана крал, ще ти върна титлата\".    За съжаление, Даяна не успя да доживее този момент. Кой знае, може един ден Уилям да изпълни обещанието си и макар и посмъртно, да върне титлата на майка си.    Източник: Блиц", "date": "2018.07.17", "title": "Принц Уилям за Лейди Даяна: Тя щеше да бъде неконтролируема баба"}
{"url": "http://epicenter.bg/article/Srednata-vazrast-v-Astana-e-23-godini/159467/10/0", "text": "Възможно ли е идеята за една столица да бъде нарисувана върху салфетка  и насред степите да озовеш в Париж, Виена и Барселона? О, да! Видях го с очите си в Казахстан. Там където опитах прабългарския кумис. Няма да ми стане любимото питие, но в Астана определено се влюбих.   Извадих късмета да попадна в казахстанската столица по време на празниците за 20-ата й годишнина. Онази салфетка, върху която президентът Нурсултан Назърбаев е нахвърлил плана на бъдещия град днес се пази в музея, а цяла плеяда световни архитекти са вложили таланта си в превръщането на малкия районен център Целиноград в Астана, което на казахски означава просто столица.  Затова когато чуете „стария град” не си мислете, че ще видите сгради от времето когато тук е  била крепостта Ак Мола, разположена на Пътя на коприната. Класическите блокове –хрушчовки днес са облагородени със стенописи и кахлени декорации, а населението от един милион души се шири на 700 кв.км. Всъщност, безкрайната степ наоколо била един от аргументите столицата да се премести от Алмати – за да има накъде да се разраства. Друг довод е разположението на Астана – точно в центъра на Казахстан, чиято територия е половината от площта на целия Европейски съюз.  Средната възраст на жителите е 23 години. За младите семейства правителството строи евтини жилища като за старт в живота. Обемът на инвестициите в столицата е нараснал 30 пъти, а брутният регионален продукт - 90. Но когато преди да тръгна към Астана ми казаха, че градът прилича на Дубай, ама с повече зеленина, хич не им хванах вяра.   Президентът Назърбаев обича да се шегува, че столицата Астана е по-млада от гугъл. А аз с изумление разбрах, че по програмата „Цифров Казахстан” страната вече има електронно правителство. Онова, същото за което у нас само си говорим.  От 1 юли в държавата са въведени, освен електронните здравни карти и дигитални паспорти на всяко превозно средство. Така, когато си купувате кола втора ръка ще научите точно на коя дата е бил одран левия калник. Благодарение на природните богатства на Казахстан – нефт, газ и уран, Астана се е превърнала в еталон за модерна архитектура. Подобният на юрта мол „Хан Шатир” е построен от прочутия архитект Норман Фостър.  Търговският център разполага с динозавърски парк и плаж с пясък и вълни, на които може да се кара сърф. Младите имат свежо чувство за хумор и затова повечето от модерните постройки се кичат със сочни прякори.  Сградата на местната газова компания се нарича „Запалката”, защото няколко пъти в нея избухвал пожар. В списъка със забавни имена влизат още сапунерката, огледалото, бурканите, яйцето, летящата чиния,  пирамидата – все обществени сгради с голямо значение като университета, двореца на мира и съгласието, националния архив, концертна зала, цирка…. Внушителни са двете златни кули с офиси в подстъпите на президентския дворец, изграден в ислямски стил, в чиито купол са вградени образите на слънцето и на могъщата птица – степен орел. Никой не минава през Астана без да се отбие във високата 150 метра кула Байтерек,  в превод от казахски - топола. Сградата е дело на Норман Фостер, също като и пирамидата на Двореца на мира и съгласието. В дизайна й е залегнала легендата за магичната птица на щастието Самрук, която поставя яйце в клоните на познатото от фолклора Дърво на живота. Кулата символизира традициите, втъкани в основата на казахстанската държава, както и стремежът към технологичен прогрес. Златното кълбо на върха й тежи 300 тона. Отгоре можете да разгледате Астана докъдето ви поглед стига, а вътре да видите символите на 17 религии. Не бива да пропускате и задължителния ритуал – да поставите длан в отливка от ръката на президента Назърбаев и да си намислите нещо. Местните се кълнат, че всяко желание се сбъдва. Аз чакам. Гиганският глобус на архитектите Ейдриан Смит и Гордън Гил, създаден за Експото през 2017 година, очаква превръщането си в музей. Величествената джамия Нур Астана е най-голямата в тази част на Азия. Отвън поразява със златните си куполи, а вътре с безкрайните сини килими и  тежки кристални полилеи. И най-вече с хората, малко от които са влезли да се помолят. Повечето разговарят, приседнали удобно на пода.  Изобщо, макар болшинството  от жителите да са мюсюлмани, животът е повече от светски. По улиците се срещат доста къси поли и минималистични шорти, за разлика от случайните забрадки. А саудитската банка, която дава заеми без лихва, но само на правоверни, които могат да докажат, че живеят по законите на Шариата, не успява да си намери клиенти. Пешеходната зона на Астана се нарича Водно-зеления булевард, заради изобилието от растителност и пищни фонтани, разнообразени с инсталации на млади художници, посветени на рециклирането и опазването на околната среда.  Недалеч е и „Зеленият квартал”, в който блоковете са построени така, че да задържат топлината в лютата казахстанска зима при минус 40 градуса и да държат хладно в не по-малко лютото лято с плюс 40 по Целзий. Отоплението и осветлението идват от слънчеви панели на покрива, водата се рециклира, а изкуственият канал придава усещането за дом на брега на реката. Не че Астана си няма река – по Ишим плават туристически корабчета, а паркът около нея е любимо място за отдих. В началото ви споменах, че с едно прекосяване на широките многолентови проспекти можете да попаднете от Париж в Барселона или Виена. Ами да! Преди четири години  е завършен френският квартал, който се гордее със собствена Айфелова кула и паметник на Шарл де Гол, а сградите са копие на онези в прочутия 16 арондисман в Париж. Във Виена жилищните домове пък са досущ като в старинната част на австрийската столица. МУЗИКАЛЕН ПРЕХОД Най-големият ми журналистически късмет, обаче бе възможността да присъствам на световната премиера на тържествената ода „Искрящата Астана”.  Дори и без музиката, сградата на Държавния театър за опера и балет е архитектурна кантата.  Построена е за три години от специалисти от 33 страни -  албански зидари, френски интериорни дизайнери, италиански майстори по акустиката и германски инженери за сценичните машинарии. Резултатът  е един от най-уникалните театри в света и най-мащабният в Централна Азия. Отвън постройката силно напомня Болшой театър, а залата  - творчески прочит на Ла Скала. Само сцената е на площ 1500 квадратни метра, а цялата сграда с 60 гримьорни е над 3000 квадрата. Фоайето е постлано с италиански мрамор,  тежкият 150 тона кристален полилей е от Бохемия. Всичко това е съчетано с типични казахски мотиви и 3Д стенописи. Тук са гастролирали световни светила като Пласидо Доминго и Хосе Карерас, Анна Нетребко и Зубин Мета,  Елена Образцова и Валерий Гергиев. Но цялото тържество на обстановката бе пометено от Shine Astana, както е оригиналното заглавие на сър Карл Дженкинс. Изборът на автора не е случаен – преди десетилетия той открива чара на казахската музика и започва да използва типични инструменти в творбите си. Обявен е за един от десетте най-големи композитори на съвремието. Специално за 20-годишнината на Астана като столица сър Карл Дженкинс създава симфонично произведение за повече от 1000 музиканти. Да, правилно чухте – 1000 музиканти.   Този запис направих с телефона си и не може да се похвали с качество, но поне ще добиете представа как звучи оркестър, в който само цигулките и виолите бяха над  сто. Музикантите от Италия, Австрия, Германия, Холандия, Гърция, Хърватия, Русия, Беларус, България, Таджикистан, Узбекистан и разбира се, от домакините, бяха репетирали неуморно в продължение на месец и половина, за да звучат като един под палката на световноизвестния диригент  Алан Бурибаев. Представяте ли си каква организация, логистични усилия и средства са необходими. Но резултатът бе такъв, че при вдигането на завесата от публиката се изтръгна спонтанен вик, който с известни вариации се повтаряше до помитащия съзнанието мощен финал.  ", "date": "2018.07.17", "title": "1000 музиканти изпълниха Shine Astana за 20-годишнината на казахстанската столица"}
{"url": "http://epicenter.bg/article/Nov-danak--quot-Gradushka-quot--vdiga-tsenite-na-zastrahovkite-/159415/2/0", "text": "Нов данък „Градушка” ще вдигне цените на най-масовите застраховки, предупреждават от бранша, съобщи Нова телевизия. Повод за това е законопроект, който предвижда процент от имуществените полици да отива във фонд за борба с градушките в цялата страна.   Ракетната система за борба с градушките в момента покрива едва 1/3 от територията на страната. Целта е да се осигури 100% превенция. Това ще струва 28 млн. лева годишно.   Част от парите ще са от бюджета. Друга част ще е от задължителната вноска от земеделските стопани, а останалото - от застраховките. От бранша предупреждават, че това ще е за сметка на всички, които застраховат имуществото си – дори за кражба.   Според земеделското министерство, ако превенцията обхване цялата страна, това ще спести от разходите на застрахователите за щети от градушка.   Те обаче не са убедени в това и предлагат задължителни полици за производителите, които получават субсидии.", "date": "2018.07.17", "title": "Нов данък \"Градушка\" вдига цените на застраховките?"}
{"url": "http://epicenter.bg/article/Radev--Predprietite-ot-strana-na-BABH--MZHG-i-MVR-merki-sreshtu-chumata-po-zhivotnite-sa-adekvatni/159417/2/0", "text": "Предприетите от страна на Българската агенция по безопасност на храните, Министерство на земеделието, храните и горите и Министерство на вътрешните работи мерки срещу чумата по животните са адекватни. Това каза   след извънредното заседание на Председателския съвет на парламента за чумата по животните, предаде агенция „Фокус“.   „Два часа близо обсъждахме. Получихме много забележки от всички парламентарни групи. Това за първи път се случва в Европа, действията бяха бързи. Ние решаваме така и се опитахме да докажем на народните представители, че мерките на БАБХ, МЗХГ и МВР са адекватни\", каза Радев.   „   Съмнения дали има чума, или няма, за нас няма - затова сме предприели съответните мерки. Това каза   след извънредното заседание на Председателския съвет на парламента за чумата по животните   „По никакъв начин на експертно ниво не бяха направени забележки. Винаги по всяко време всяка заповед за евтаназия е придружавана с протоколи“, каза д-р Илиев. Той поясни, че през цялото време е бил в контакт с европейските експерти.   „Сега има група от Европа, които са на терен, с които да оценим достатъчно ефективни ли са нашите действия. Надявам се да спрем възможността чумата да се разпространи в страната“, каза д-р Илиев. Според него други мерки освен евтаназия, ще предизвикат повече санкции от сегашните за животновъдите.   Нека не се допускат спекулации с чумата по животните в Странджа. Това каза   след извънредното заседание.   „Хора, които тръгват да ловят риба в мътна вода, да приберат въдиците, да не се опитат да го правят, защото е опасно за всички. Съжалявам, че опозицията не застана сред нас“, каза Сидеров.   По думите му не трябва да се работи с внушения, че нещо се върши незаконно. „Всичко е точно като мерки. Имаме доказателства, че болест има“, каза Сидеров.   Министерството на земеделието, храните и горите ще наеме компания да изчисти и дезинфекцира стопанствата на животновъдите от Странджа. Това каза  след извънредното заседание.   „Една добра идея, която смятаме да реализираме - тъй като на много от стопаните ще бъдат трудно да почистят своите стопанства сами, това ще бъде направено с наета от нас компания“, каза той и добави, че това се прави, тъй като почистването няма да бъде по силите на малките стопани.    ", "date": "2018.07.17", "title": "Радев: Предприетите от страна на БАБХ, МЗХГ и МВР мерки срещу чумата по животните са адекватни"}
{"url": "http://epicenter.bg/article/Ne-dopusnaha-Maya-Manolova-na-zasedanieto-na-Tristranniya-savet/159420/2/0", "text": "Членовете на Националния съвет за тристранно сътрудничество не допуснаха омбудсмана Мая Манолова да присъства на заседанието, съобщи bTV.   Омбудсманът обясни, че темите, които ще се обсъждат са важни, а по един от законопроектите дори тя е вносител - този за ранното пенсиониране на миньорите. „Мястото на омбудсмана е там, където се обсъждат проблеми, които засягат правата хората и това ми е разрешено от закона за омбудсмана“, коментира Манолова.   Тя обясни, че Светлана Ангелова от ГЕРБ я е помолила да защити съвета на Тристранка вместо нея, тъй като народният представител има ангажимент в избирателния си район. По думите й социалният министър Бисер Петков е знаел за това от седмица.   Вицепремиерът Валери Симеонов каза, че не може да се нарушава правилника на заседанието на НСТС, дори и да дойдат главният прокурор или министър-председателят неканени.   Членовете на НСТС обсъждат проектите на постановление на Министерския съвет за изменение и допълнение на Правилника за устройството и организацията на работа на органите за медицинска експертиза.   Работодателите не приемат степента на увреждане да се определя от водещото заболяване. Според тях това не е начинът да се решат натрупаните с години проблеми.  ", "date": "2018.07.17", "title": "Валери Симеонв изгони Мая Манолова от заседанието на Тристранния съвет (Видео)"}
{"url": "http://epicenter.bg/article/GERB-svali-shefa-na-Obshtinskiya-savet-v-Smolyan/159423/2/0", "text": "Cмeниxa пpeдceдaтeля нa Oбщинcĸи cъвeт в Cмoлян. Toвa cтaнa нa вчерашното редoвнo зaceдaниe нa мecтния пapлaмeнт. Πo пpeдлoжeниe нa гpyпaтa oбщинcĸи cъвeтници oт ГEPБ, зa пъpвa тoчĸa oт днeвния peд бe пpeдлoжeнa cмянa нa пpeдceдaтeля нa OбC-Cмoлян Димитъp Kpъcтaнoв от БСП. C 15 глaca „зa” пpeдлoжeниeтo бe пpиeтo, пише местното издание smolyannews.com.   Moтивитe ни нaй-oбщo ca cиcтeмнo нecпpaвянe cъc зaдължeниятa мy ĸaтo пpeдceдaтeл нa OбC, oбoбщи пpeдceдaтeлят нa гpyпaтa cъвeтници нa ГEPБ Aнгeл Бeзepгянoв. И oщe, чe дoceгaшният пpeдceдaтeл e изpaзявaл пoлитичecĸитe cи пpиcтpacтия, нeпpaвилнo e пpилaгaл Зaĸoнa зa мecтнoтo caмoyпpaвлeниe, нeзaчитaнe нa Πpaвилниĸa нa Зaĸoнa и дp. Cпopeд гpyпaтa oбщинcĸи cъвeтници oт ГEPБ, Димитъp Kpъcтaнoв нe ycпя дa бъдe oбeдинитeлнa фигypa.   Cпopeд пpeдxoдния пpeдceдaтeл нa OбC Филип Toпoв мoтивитe зa oтcтpaнявaнe нa Kpъcтaнoв ca нeпpaвилни и тeндeнциoзни и зaдaдe въпpocът: Koмy e нyжнo тoвa? Дoceгaшният пpeдceдaтeл нa мecтния пapлaмeнт инж.Димитъp Kpъcтaнoв пocoчи, чe мoтивитe ca нeocнoвaтeлни и бeзпoчвeни. Toй зaяви в зaлaтa, чe мoжe дa e дoпycĸaл гpeшĸи, нo тe в ниĸaĸъв cлyчaй нe ca тeндeнциoзни.   Cлeд дeбaти и oбcъждaния eдинcтвeнoтo пpeдлoжeниe зa нoв пpeдceдaтeл нa Oбщинcĸия cъвeт бe бившият ĸмeт нa Cмoлян Дaнчo Kиpяĸoв, който в момента е от ГЕРБ. Oт 24 cъвeтници в зaлaтa, 17 глacyвaxa “Зa” нeгoвaтa ĸaндидaтypa, пpaзнитe плиĸoвe бяxa 7. Taĸa нoвият пpeдceдaтeл нa мecтния пapлaмeнт e инж. Дaнчo Kиpяĸoв.   Kиpяĸoв блaгoдapи нa oбщинcĸитe cъвeтници oт ГEPБ зa нoминaциятa и глacyвaнoтo мy дoвepиe. Hoвoизбpaният пpeдceдaтeл нa OбC зaяви, чe ce нaдявa нa пoлзoтвopнa paбoтa в мecтния пapлaмeнт в пoлзa нa вcичĸи, ĸoитo ca ни глacyвaли дoвepиe.   Дaнчo Kиpяĸoв e poдeн пpeз 1961 г. Зaвъpшил e „Texнoлoгия нa мaшинocтpoeнeтo” и пo cпeциaлнocт e мaшинeн инжeнep. Paбoтил e ĸaтo мeниджъp в cфepaтa нa пpoизвoдcтвeнaтa дeйнocт нa виcoĸo-тexнoлoгични пpoдyĸти. Πpeз 1999 г. e избpaн зa ĸмeт нa oбщинa Cмoлян. Имa чacтeн бизнec. Oт 2011 гoдинa e oбщинcĸи cъвeтниĸ oт ГEPБ в Cмoлян.   Дaнчo Kиpяĸoв e тpeтият пpeдceдaтeл нa OбC - Cмoлян oт нaчaлoтo нa мaндaтa.", "date": "2018.07.17", "title": "ГЕРБ свалиха червения шеф на Общинския съвет в Смолян"}
{"url": "http://epicenter.bg/article/BSP--Nepriemlivo-e-Ombudsmanat-da-bade-gonen-ot-zasedanie-na-Tristranniya-savet/159429/2/0", "text": "Неприемливо е Омбудсманът да бъде гонен от заседание на Тристранния съвет, още повече в момент, когато се обсъждат ТЕЛК и пенсионирането на миньорите - въпроси, които засягат пряко живота на хиляди българи.   Това се казва в позицията на Националния съвет на БСП, съобщиха от пресцентъра на партията.   Социалистите припомнят, че ролята на обществения защитник е да отстоява правата на човека.   В тази връзка, аргументът за неспазена процедура по присъствие на Омбудсмана на заседанието е несъстоятелен и е опит за поредно непрозрачно вземане на решения.   Припомняме, че в петък, народни представители от БСП за България се срещнаха с миньори. И тогава, и сега заявяваме, че подкрепяме промените за пенсионирането им.   По-рано днес, омбудсманът Мая Манолова не бе допусната до заседанието на Тристранния съвет от вицепремиера Валери Симеонов.", "date": "2018.07.17", "title": "БСП: Неприемливо е Омбудсманът да бъде гонен от заседание на Тристранния съвет"}
{"url": "http://epicenter.bg/article/Tsvetanov--Zapadnite-Balkani-shte-sa-aktualna-tema-po-vreme-na-avstriyskoto-i-rumansko-predsedatelstvo/159430/2/0", "text": "По време на Австрийското и Румънското председателство темата за Западните Балкани ще остане актуална. Така ще осигурим нужната свързаност на страните от региона и ще гарантираме сигурността на Балканите и Европа.   Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на кръглата маса „Постигнатото в областта на вътрешните работи по време на Българското председателство на Съвета на Европейския Съюз“, съобщиха от пресцентъра на ГЕРБ.   В рамките на събитието, което се проведе в Народното събрание, бе направен обзор на акцентите от работата на Министерство на вътрешните работи по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество и други.   По време на своето изказване Цветан Цветанов информира, че по време на Българското председателство са били дискутирани и съответно затворени изключително важни досиета в областта на сигурността. „Европа е много по-различна след 2015 г. Вследствие на мигрантския поток цялата работа на сектор „Сигурност“ оттогава значително се промени. Неслучайно в проектобюджета на ЕС за 2021- 2027 г. са предвидените повече средства за миграция и вътрешен ред“, отбеляза Цветанов.   Председателят на Комисията по вътрешна сигурност и обществен ред засегна и темата за нелегалната миграция, като посочи, че тя е тясно свързана и с трафика на хора. По думите му в държавния бюджет трябва да се заделят повече средства за Националната комисия за борба с трафика на хора, като подчерта нуждата от създаването и на нейни регионални звена.   „България беше в много неблагоприятна ситуация след като в един от последните доклади на Държавния департамент на САЩ бяхме поставени във втора група под постоянно наблюдение. Ние обаче предприехме нужните действия, изработихме съответните нормативни разпоредби и резултатите не закъсняха – бяхме извадени от втора група“, сподели Цветанов и допълни, че въпреки този успех работата на държавата няма да приключи дотук.   В рамките на кръглата маса Цветан Цветанов изтъкна, че в рамките на Българското председателство на Съвета на ЕС бяха приети процедурните правила за работата на Съвместната група за парламентарен контрол над дейността на Европол. Той разказа, че тези процедурни правила са били обект за сериозни дебати по време на една от последните срещи на Съвместната група в Брюксел, като на нея не е било постигнато съгласие и някои от страните са имали резерви. „След много активна работа и ползотворен диалог в София правилата бяха приети с консенсус, като по този начин осигурихме нужната прозрачност в работата на Службата, която ще е гаранция за спазването на човешките права“, каза председателят на Комисията по вътрешна сигурност и обществен ред.   „Като председател на ЕС България свърши отлична работа, като повдигна всички важни за Европа въпроси. Това председателство разбра колко сложен е проблемът с миграцията и подходи изключително балансирано, взе предвид всички притеснения и отне част от напрежението по границите“, бяха думите на д-р Михаил Шпинделегер, който е генерален директор на Международния център за развитие на миграционната политика. Той коментира, че българското председателство е върнало в европейския дневен ред темата за Западните Балкани и е заявило категорично пред Европа, че този регион има нужда от перспектива. „Австрийското председателство ще продължи работата на България по темата Западни Балкани, което означава, че страната ви е осигурила отлична основа за надграждане на досегашните успехи“, заяви д-р Шпинделегер.   „Няма как да говорим за трафика на хора без да повдигнем и темата за насилието на жени. Радостна съм, че по време на една неотдавнашна дискусия еврокомисарят Мария Габриел определи този въпрос като приоритетен за ЕС. Това е силен знак за ангажираността на Съюза, като такава виждаме и от страна на България“, заяви на свой ред експертът по международни програми и проекти на фондация „Асоциация Анимус“ Антоанета Василева. По думите й в борбата срещу трафика на хора и насилието над жените ключова е превенцията, но за целта са необходими още дискусии, които да направят съпричастни максимален брой хора с този проблем.", "date": "2018.07.17", "title": "Цветанов: Западните Балкани ще са актуална тема по време на австрийското и румънско председателство"}
{"url": "http://epicenter.bg/article/Lyubomir-Kyuchukov--Sreshtata-Tramp-Putin-beshe-sabitie--za-protses-e-rano-da-govorim/159432/2/0", "text": "След историческата среща между американския президент Доналд Тръмп и руския му колега Владимир Путин в Хелзинки, двамата обявиха нов етап в отношенията си. В студиото на Bulgaria ON AIR последствията от нея коментираха директорът на Института за икономика и международни отношения и бивш заместник-министър на външните работи Любомир Кючуков и журналистът и бивш кореспондент на БНР в Москва Чавдар Стефанов. „И двамата световни лидери смятат, че Русия не се е намесвала при избирането на Тръмп. Тук промяна в позициите няма и не е възможно да има. Ако има нещо, по което Тръмп и Путин са на едно и също мнение, това е, че Русия не се е намесвала в изборите. Интригата по-скоро се премести във вътрешнополитическата зона на САЩ - за или против Тръмп\", каза бившият заместник-министър на външните работи Любомир Кючуков.  „Избирането на Тръмп даде шанс на Русия за подобряване на отношенията Русия – САЩ. Тръмп е много по-непредсказуем в своите отношения и би могъл да направи такава стъпка, докато избирането на Хилари Клинтън щеше да продължи досегашната политика. Има основание да се смята, че с президента Тръмп има възможност да се случи подобряване на отношенията. Самата среща е събитие. Големият въпрос е дали ще е просто епизод или ще стартира процес - това ще видим в бъдеще. По време на срещата нямаше договаряне, а „инвентаризация“ на позициите на двете страни по всички световни проблеми“, продължи Кючуков.  Според журналиста Чавдар Стефанов, Путин е предложил бизнес сделка на Тръмп - да си разпределят пазара за газ и нефт.  „Русия не успя да промени своята промишленост и продължи да се основава на петрола и газа. САЩ са голям играч в бранша. Путин предлага да не се закача „Северен поток“, а да се опитат да регулират пазара. Делегациите също не бяха неравностойни - това показа различни подходи“, коментира Чавдар Стефанов.  Според директора на Института за икономика и международни отношения Любомир Кючуков въпреки темите, които са били поставени на масата, не може да се каже че има реални съглашения, а по-скоро са били отправени оферти.  \"Финализирани решения не можеха да се очакват от такава среща. Позициите бяха преповторени. Израел и Иран негласно присъстваха, но има едно голяма отсъствие - Европа отсъстваше и като тема и като фактор\", каза още Любомир Кючуков.  Журналистът Стефанов допълни, че на пресконференцията по време на срещата Путин за пръв път е признал за окупацията на Крим с думите „ние организирахме референдум в Крим“. „Ако се базираме на думите на Сергей Лавров, който рядко се изхвърля и който каза, че това е повече от супер, оттук нататък може да се очаква, че на ниво външнополитически ведомства ще има някакъв диалог“, прогнозира Кючуков. ", "date": "2018.07.17", "title": "Любомир Кючуков: Срещата Тръмп-Путин беше събитие, за процес е рано да говорим"}
{"url": "http://epicenter.bg/article/Softuerni-problemi-zadrastiha-granichni-punktove/159433/2/0", "text": "10-километрова опашка от тежкотоварни камиони на граничния пункт „Дунав мост” при Русе. Причината е в подмяната на софтуер от Агенция \"Митници\" за пътни такси и разрешителни, съобщи  bTV .   Обработката на всички превозни средства се извършва на ръка.   Колоната от камиони по пътя за Силистра стига до разклона за град Мартен, а шофьорите недоволстват, че заради тахошайбите и работното време се е наложило да се редят два пъти на опашка.   Сред изчакващите има и водачи, превозващи опасни товари, които не бяха пропуснати с предимство от полицията.   Очаква се движението в района на пункта да бъде затруднено през целия ден.   Рекорден трафик и проблем с информационните системи от турска страна доведе до огромно задръстване и на граничен пункт \"Капитан Андреево\" снощи.   Колоната от автомобили е достигнала близо 5 километра.   Струпването на автомобили е започнало малко след 19 ч. вечерта, когато турските информационни системи са отказали за близо час.   Около 10 хиляди коли с над 40 хиляди пътници са преминали за последното денонощие през „Капитан Андреево”.   Към момента преминаването на граничния пункт се извършва нормално.  ", "date": "2018.07.17", "title": "Софтуерни проблеми задръстиха гранични пунктове"}
{"url": "http://epicenter.bg/article/Shte-sanirat-bivshata-Treta-poliklinika-v-Burgas/159436/2/98", "text": "Проектът на Община Бургас за въвеждане на мерки за енергийна ефективност в сградата на ДКЦ II - бившата Трета поликлиника - получи официално одобрение. Очаква се да бъде осигурено необходимото финансиране, за да стартират строително-монтажните дейности, предаде „Дарик“. По време на предстоящото заседание на местния парламент ще бъде разгледано предложение на кмета Димитър Николов, за санирането на Диагностично - консултативен център I (той се помещава в част от сградния ансамбъл на УМБАЛ Бургас) също да се търси финансиране от Националния екодоверителен фонд. По новите правила, като отделни бенефициенти могат да бъдат идентифицирани еднолични търговски дружества със 100 % държавно и/или общинско участие, които са лечебни заведения или които предоставят услуги от общ икономически интерес.   Сградите и на ДКЦ II, и на ДКЦ I не са ремонтирани основно от десетилетия, а през прага им пристъпват десетки хиляди души годишно. Обновяването им е от общ интерес както за пациентите, така и за медицинските работници.", "date": "2018.07.17", "title": "Ще санират бившата Трета поликлиника в Бургас"}
{"url": "http://epicenter.bg/article/Patriarh-Neofit-pozdravi-vsichki-balgari-i-gi-prizova---Da-obichat-vyarata-si-/159437/2/0", "text": "Българският патриарх Неофит се надява с Божията помощ да се подпомогне процеса на признаване на автокефалността на Македонската православна църква-Охридска архиепископия, който той определи като едно „добро начинание“, предаде БГНЕС.   „Ще се молим Бог да бъде нашият помощник в това добро начинание! Ние обичаме братята македонци и с тях ще бъдем радостни и честиви! За много години!“, каза българският патриарх Неофит, отговаряйки на въпрос на БГНЕС как ще подпомогнем Вселенската патриаршия при разрешаването на въпроса с автокефалността на Македонската православна църква-Охридска архиепископия.   Патриарх Неофит взе участие в тържествената литургия по случай празника на Света Марина, който се състоя в едноименния храм, който се намира в двора на Софийската митрополия.   В храма се бяха събрали десетки богомолци. По случай празника Негово Светейшество патриарх Неофит поздрави всички българи и ги призова: „Да обичат вярата си! Да обичат всички, които са възлюбени в Христа!“. ", "date": "2018.07.17", "title": "Патриарх Неофит поздрави българите с празника на св. Марина и ги призова: „Да обичат вярата си!“"}
{"url": "http://epicenter.bg/article/Rumen-Petkov-senzatsionno--Chasten-samolet-e-izletyal-neproveren-ot-letishte--Sofiya-/159439/2/0", "text": "На 13 юли 2018 г. самолет е излетял от летище „София“ без проверка от граничните власти – ще бъда щастлив, ако ме опровергаят. Това обяви председателят на АБВ Румен Петков на пресконференция.   „В петък 13, между 17 ч. и 19 ч. самолет с определен брой пътници на борда е излетял от летище „София“, без каквато и да е проверка от граничните власти – нито на пътниците, нито на техния багаж. Ако, това е вярно, първо би било абсолютно непочтено, ръководството на МВР да се опита да прехвърли отговорността върху летищните власти“, каза Петков.   Той уточни, че става въпрос за частен самолет.   Според Румен Петков ако не се стигне до оставки на най-високо ниво, то ще говорим за „неспособността на министър-председателя да създаде условия българските граници да бъдат ефективно управлявани на летището”.   Всичките ни приказки, че сме готови за Шенген, този министър ги разрушава с всички сили, които има под ръка“, каза Петков, визирайки министъра на вътрешните работи Валентин Радев.   По-рано през годината вече избухна подобен скандал, след като стана ясно, че много от пътниците на кацнал в София самолет въобще не са били проверени заради липсата на цяла смяна гранични полицаи. Това доведе до уволнения и оставки, като обаче от МВР бяха категорични, че действията на униформените не са били преднамерени.   На днешната пресконференция Петков поиска КСНС за чумата по животните и призова ЕК да се заеме по-активно с борбата със заболяването у нас.", "date": "2018.07.17", "title": "Румен Петков сензационно: Частен самолет е излетял непроверен от летище „София“"}
{"url": "http://epicenter.bg/article/Dimitar-Nikolov-pozdravi-burgaski-sportisti-za-dobrite-im-uspehi/159438/2/0", "text": "Кметът Димитър Николов поздрави бургаски спортисти, които спечелиха престижни отличия на национално и международно ниво. Приветствие към състезателите и техните треньори отправи и зам.-кметът д-р Лорис Мануелян, съобщиха от пресцентъра на морската община.   Състезателят по борба Стоян Йорданов постигна впечатляващ успех по време на Световното първенство за кадети в хърватския град Загреб. Там възпитаникът на спортен клуб \"Бургас\" спечели бронзов медал и по този начин защити силните традиции на морския град в този спорт. Личен треньор на Стоян Йорданов е Николай Милков, а негов главен наставник е Николай Дачев, който води и националния отбор за кадети.   Другият бургаски клуб, завоювал престижни отличия, е хандбален клуб \"Албатрос\". Юношите младша възраст до 14 години с треньор Захари Чикичев станаха шампиони на страната. Димитър Петков бе избран за най-добър вратар на Държавното първенство, а Димитър Атанасов - за най-добър защитник.   \"Албатрос\" спечели и вицешампионската титла при девойките до 14 години. Това е вторият им сериозен успех след спечелването на сребърните медали в турнира за Купата на България.", "date": "2018.07.17", "title": "Димитър Николов поздрави бургаски спортисти за добрите им успехи"}
{"url": "http://epicenter.bg/article/Partiyata-na-Evropeyskite-Sotsialisti-na-prouchvatelna-misiya-v-Sofiya/159440/2/0", "text": "Мисия на Партията на Европейските Социалисти (ПЕС), ръководена от генералния секретар на ПЕС и депутат в Германския Бундестаг Ахим Пост и председателя на Женската организация на ПЕС Зита Гурмай пристига в София утре във връзка с Истанбулската конвенция.    Участниците в проучвателната мисия па ПЕС ще имат в София и официална среща с председателя на БСП, Изпълнителното бюро на партията и ръководството на парламентарната група на българските социалисти.  Решението ПЕС да изпрати проучвателна мисия в България бе взето на президиум на ПЕС през март, а съставът й бе определен по време на изнесено заседание на президиума, проведено в латвийската столица Рига преди месец.  ", "date": "2018.07.17", "title": "ПEС идва на \"проучвателна мисия\" в София, за да настоява за Истанбулската конвенция"}
{"url": "http://epicenter.bg/article/-quot-Lavski-skok--po-povod-181-godini-ot-rozhdenieto-na-Vasil-Levski-v-Blagoevgrad/159441/2/0", "text": "Спортно състезание „Лъвски скок“ ще се проведе за поредна година в Благоевград, това съобщиха от пресцентъра на общината.   Проявата е предвидена за 18 юли от 10:00 часа до 13:00 часа. Поводът е 181 години от рождението на Апостола на свободата – Васил Левски. Целта на събитието, което ежегодно привлича десетки млади спортисти, е да увековечи делото на Апостола и да се помнят посланията, които той ни оставя.   Спортното събитие се организира от Община Благоевград и ръководителя на лекоатлетически клуб \"Джордан\" Йордан Янев.   На 18 юли от 10:00 часа ще бъдат положени и цветя пред бюст-паметника на Дякона. Ритуалът ще бъде на площад „Васил Левски“ в Благоевград.  ", "date": "2018.07.17", "title": "Община Благоевград организира състезание \"Лъвски скок“ по повод рождението на Васил Левски"}
{"url": "http://epicenter.bg/article/KS-reshava-za-Istanbulskata-konventsiya-v-posledniya-raboten-den-na-Narodnoto-sabranie/159443/2/0", "text": "  Това е съобщено на страницата на конституционните магистрати.    Днес Конституционният съд е провел обсъждане по въпроса дали Конвенцията на Съвета на Европа за превенция и борба с насилието над жени и домашното насилие, или т.нар. \"Истанбулска конвенция\", противоречи на Конституцията на Република България.   Въпросът за конституционосъобразността на противоречивия документ бе отправен от 75 депутати от ГЕРБ. Това стана след като правителството оттегли от Народното събрание решението, с което се искаше ратификацията на конвенцията. Докладчик по конституционно дело № 3/2018 г. е съдия Анастас Анастасов, който е бивш депутат от ГЕРБ.   Делото се очаква с голям обществен интерес, който бе допълнително засилен и от създалото се напрежение при изразяването на становища от представители на ключови правораздавателни институции у нас.   Върховният касационен съд не успя да излезе с позиция по въпроса. Председателят на институцията Лозан Панов бе възложил на трима върховни съдии да изготвят становище. На позицията на двама от съдиите (членове на Гражданската и Наказателната колегии), която застъпваше тезата, че ратификацията на конвенцията противоречи на основния закон, бе противопоставена втора позиция, изготвена от съдия от Търговската колегия на ВКС, която подкрепяше спорния документ.   Висшият адвокатски съвет също не успя да вземе решение. Първоначално на сайта им беше публикувано становище, подписано от председателя Ралица Негенцова, според което Истанбулската конвенция не противоречи на Конституцията. След реакция на членове на съвета обаче, които се оказаха противници, становището на адвокатурата беше оттеглено.   Сега всичко остава в ръцете на Конституционния съд, който временно отложи решението си.   Каквото и решение да вземе обаче, това едва ли ще повлияе на различните политически нагласи в Парламента, коментира Канал 3. Против се обяви и Българската църква. Привърженици на документа са депутатите от ГЕРБ и ДПС. Категорични противници на подписването на спорната конвенция са коалиционните партньори от Обединени патриоти. БСП също многократно се обявява против приемането на Конвенцията на Съвета на Европа за превенция и борба с насилието над жени и домашното насилие. Основната теза на противниците на Истанбулската конвенция е, че чрез нея се отваря възможност за легализиране на еднополовите бракове у нас, което според сега действащата Конституция е невъзможно.", "date": "2018.07.17", "title": "КС отложи решението си за Истанбулската конвенция за последния работен ден на парламента"}
{"url": "http://epicenter.bg/article/Mladen-Marinov--V-samoleta-ne-e-imalo--nishto-pritesnitelno--stava-vapros-za-choveshka-greshka/159445/2/0", "text": "Самолет е излетял от Летище София за Гърция, без да мине гранична проверка в петък.   Причината - наземният оператор не е уведомил служителите на гранична полиция за полета. Самолетът е бил частен, а в него са пътували общо петима души, съобщи \"Дарик\".   Той е тръгнал от Габрово, кацнал е в София и е отлетял за Солун.   Самолетът е имал над 1 час престой в столицата. През това време пътниците от него са стояли в помещение на летището.   Граничните полицаи разбрали за случилото се едва, след като самолетът излетял към Гърция. Те се свързали с полицията там и ги предупредили да проверят пристигащите пътници.   По думите на главния секретар на МВР Младен Маринов, в самолета не е имало „нищо притеснително” и става въпрос за човешка грешка, допусната от наземния оператор.   По случая е образувано досъдебно производство.   По-късно от летище \"София\" потвърдиха също са случая. Служител на аеропорта е отстранен от работа до изясняване на поредния комичен \"инцидент\".", "date": "2018.07.17", "title": "Младен Маринов: В самолета не е имало „нищо притеснително”, става въпрос за човешка грешка"}
{"url": "http://epicenter.bg/article/858-yazovira-v-stranata-sa-za-remont/159390/2/0", "text": "858 язовира в страната са за ремонт, от тях за спешен ремонт са поне половината. Това обяви пред БТВ ген. Кирил Войнов, главен директор на \"Надзор на язовирните стени и съоръженията към тях\".   Той разясни, че много от тях са сухи, защото предписанията са те да нямат зареден обем. Областите с най-много опасни язовири са Враца, Хасково, Стара Загора и Пловдив. През септември ще има нова проверка, при която ще се установи колко от тези язовири са били ремонтирани вече.   6852 язовира са обследвани, но има и такива, които в момента се установяват, обясни той и добави, че има много язовири, за които никой не знае.   414 язовира се нуждаят от спешен ремонт и 500 млн. лв. ще бъдат отделени за ремонтирането им. Експертът отрече тези пари да са застрашени от непрозрачно използване от компанията, която ще осъществи проекта. По думите му Министерството на икономиката е сериозна институция и не е редно да се хвърлят такива обвинения.   По думите му ремонтите ще започнат скоро, тъй като нещата засега се случват доста бързо. Той заяви, че работят в добро сътрудничество с областните управители, а относно общините, които не желаят да предоставят язовирите си за поддръжка на държавата каза, че в такъв случай те поемат цялата отговорност за поддръжката и финансирането им.   Според него с това решение Министерството на икономиката се е нагърбило с тежката задача да поддържа язовирите и да осигури безопасността на хората.", "date": "2018.07.17", "title": "Повече от 850 язовира в страната са за ремонт"}
{"url": "http://epicenter.bg/article/Tsvetanov-shte-napravi-obzor-na-postignatoto-vav-vatreshnite-raboti-po-vreme-na-predsedatelstvoto/159391/2/0", "text": "Председателят на Комисията по вътрешна сигурност и обществен ред Цветан Цветанов организира кръгла маса на тема \"Постигнатото в областта на вътрешните работи по време на Българското председателство на Съвета на Европейския Съюз\".   В рамките на кръглата маса ще бъде направен обзор на работата на Министерство на вътрешните работи по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество.   Специален гост и говорител на кръглата маса ще бъде д-р Михаил Шпинделегер, който е генерален директор на Международния център за развитие на миграционната политика.", "date": "2018.07.17", "title": "Цветанов ще направи обзор на постигнатото във вътрешните работи по време на председателството"}
{"url": "http://epicenter.bg/article/Predsedatelite-na-parlamentarnite-grupi-se-sabirat-zaradi-chumata/159392/2/0", "text": "Извънредно заседание с председателите на всички парламентарни групи заради случаите на чума по животните в страната, съобщи Нова телевизия.   Срещата се организира по молба на щаба, който координира борбата със заразата. В същото време фермерите с евтаназирани животни ще получат обезщетенията по банковите си сметки. Компенсации в брой хората могат да получат и в кметствата. Министерството на земеделието е наредило над 300 000 лева. Специалисти от Европейската комисия пък започват да оценяват работата на ветеринарите от Агенцията по безопасност на храните.    ", "date": "2018.07.17", "title": "Председателите на парламентарните групи се събират заради чумата"}
{"url": "http://epicenter.bg/article/Ivaylo-Kalfin--Ne-bih-opredelil-sreshtata-mezhdu-Tramp-i-Putin-za-istoricheska/159393/2/0", "text": "Срещата между Доналд Тръмп и Владимир Путин не беше историческа, каквато повечето медии и анализатори я изкараха. Всъщност срещата беше най-вече неудобна за американския президент, защото той трябваше да избягва темата за намесата на Русия в изборите.   Това заяви бившият министър на външните работи Ивайло Калфин в сутрешния блок на БНТ и добави, че Путин е бил този, който е изнесъл основните акценти от разговорите им на пресконференцията, което би могло да се изтълкува като вид превъзходство на руския държавен глава.   „Новата политика на американския президент се вижда вече и в този формат. Очевидно е, че той води и САЩ, и светът в различна посока. Светът сигурно ще се променя”, каза Калфин.    „Това беше шоуто на Путин. Путин беше у дома си. А Тръмп за разлика от предишната седмица беше кротък. Основните новини от разговора изнесе руският президент. Той разказа какво са се разбрали, Тръмп само го допълваше. Всички тези знаци създадоха една картина на подчиненост на американския президент. Това наистина беше среща, която бе изцяло в полза на Русия”, категоричен бе Калфин.  „Що се отнася до самото съдържание на разговорите очевидно Сирия е една от първите теми, Ирак, Израел, където остават някои различия. Всички теми, които трябваше да постави Тръмп, излязоха от устата на Путин”, отбеляза Калфин.   На въпрос кой излиза по-силен от срещата политологът Даниел Стефанов коментира: „Резултатът от такива срещи е част от интерпретацията какво се случва. Тук нямаме никакъв спор чия интерпретация е по-силна. Това, което се случва, е последна крачка от един процес, който върви през последните 20 години. Процес, при който Владимир Путин се опитва да извади Русия от ролята на една леко маргинализирана глобална сила. Тук вече се говори за това, че САЩ и Русия трябва да работят заедно за международните отношения и за поддържането на мира. Това преди няколко години беше немислимо, като се има предвид, че Русия е един от основните играчи, които не спазват правилата на международните отношения, които са ангажирани в повечето от регионалните конфликти в света. С мълчанието на Тръмп тази роля е официализирана. Ако говорим за нов световен ред, той е опит Америка да намери партньори за сметка на Европа”.  „Отношенията между САЩ и Русия тръгват по нов път. Срещата и процесите, които доведоха до нея, са повратна точка. Въпросът е докъде ще стигне този процес, коментира Калфин.     На въпрос за отношенията между САЩ и ЕС Калфин обясни, че проблемът при Тръмп е, че мисли като бизнесмен, а по този начин не може да се поддържат добри партньорски отношения, което пък може да бъде само от полза за Русия. ,,Тръмп вижда в Русия конкурент, а не враг, именно защото той не разсъждава като държавник, а като търговец'', посочи бившият външен министър ,,Тръмп няма усета за партньорство, за него всичко е бизнес'', заяви от своя страна Даниел Стефанов и постави под съмнение дали оттук-нататък САЩ ще бъдат способни да проведат честни демократични избори след руската намеса на последните такива. ,,ЕС и НАТО трябва да търсят самостоятелни роли без задължителното участие на САЩ'', завърши Стефанов.    ", "date": "2018.07.17", "title": "Калфин: Тръмп вижда в Русия конкурент, а не враг, защото мисли като търговец, а не като държавник"}
{"url": "http://epicenter.bg/article/Asen-Agov--Sreshtata-Tramp-Putin-beshe-zaradi-samata-sreshta/159394/2/0", "text": "Срещата Тръмп-Путин завърши без резултат. Подаването на една футболна топка в никакъв случай не се приема като голямо послание за мира в света. Това каза в сутрешния блок на БТВ експертът по външна политика Асен Агов. Срещата беше заради самата среща. И двамата президенти имаха нужда от този показ на някакво разбирателство, добави Агов.   Експертът по външна политика Валери Тодоров отбеляза, че президентите на САЩ и Русия са много различни като възгледи за света. Те са като двама миньори, които копаят паралелно в един тунел, но шансът да се срещнат не е много голям, добави той. Според Агов ползата за България от срещата е, че въпросът за газопровода \"Северен поток\" въобще не е бил повдигнат. Другото – че очевидно Тръмп се стреми към двустранни, а не към многостранни формати, не е изгодно за малки държави като България, подчерта Асен Агов. Тръмп си представя политиката като совалки, като личен диалог с всеки държавен ръководител, заяви Валери Тодоров. По думите му Европа е в преса между САЩ и Русия. Досега Европа водеше политика, подкрепяна от САЩ, а сега има знак за промяна, каза Тодоров.    ", "date": "2018.07.17", "title": "Асен Агов: Срещата Тръмп-Путин беше заради самата среща"}
{"url": "http://epicenter.bg/article/Konstitutsionniyat-sad-shte-zasedava-po-vaprosa-za-Istanbulskata-konventsiya/159396/2/0", "text": "Конституционният съд ще заседава по въпроса дали Истанбулската конвенция е противоконституционна. Това става ясно от дневния ред на днешното заседание на Конституционния съд. Заседанието започва в 10.00 часа. Като първа точка конституционните съдии ще обсъдят Конституционно дело № 1/2018 г. по искане на Върховния административен съд за установяване на противоконституционност на чл. 193, ал. 6 от Закона за съдебната власт. Като втора точка те ще разгледат делото, внесено по искане на 75 народни представители от 44-тото народно събрание за произнасяне за съответствието на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ.   На 8 февруари 2018 г. ГЕРБ депозира в Конституционния съд искането си за преценка на съответствието на Конвенцията на Съвета на Европа за превенция и борба с насилието над жени и домашното насилие (Истанбулската конвенция) с Конституцията на Република България. Документите бяха внесени от народните представители Данаил Кирилов и Тома Биков, а искането бе подписано от 75 народните представители от ПГ на ГЕРБ. От партията са предоставили на съда като материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция. Председателят на парламентарната Комисия по правни въпроси Данаил Кирилов обяви тогава, че от това дали Конституционният съд ще приеме, че ГЕРБ ще съобразят по-нататъшното си правно поведение по темата в зависимост от това какво ще реши Конституционният съд.    ", "date": "2018.07.17", "title": "Конституционният съд ще заседава по въпроса за Истанбулската конвенция"}
{"url": "http://epicenter.bg/article/D-r-Borislav-Tsekov--Sreshtata-Tramp-Putin-prenarezhda-v-dalbochina-svetovnata-politika/159398/2/0", "text": "Срещата Тръмп-Путин пренарежда в дълбочина световната политика. Това каза в интервю за Агенция „Фокус” юристът Борислав Цеков, доктор по конституционно право, основател на Института за модерна политика и познавач на политическите процеси в Америка. Автор на две книги за историята и политиката на САЩ – „Ню Йорк – олтарът на модерния свят” и „Доктрината „Тръмп”. „И като съдържание, и като публична комуникация, тази среща целеше да демонстрира, че се срещат две суперсили, които имат волята да решават в двустранен диалог световните проблеми. Най-същественото е, че срещата демонстрира отчетливо и новата геополитическа архитектура на света. Не е никак случайно, че единственото име на държавен ръководител, което беше споменато публично от двамата лидери е това на „нашия приятел” Си Дзинпин”, заяви д-р Цеков и отбеляза, че това е още едно вербално потвърждение за триадата „Вашингтон-Пекин-Москва”, която ще формира глобалния дневен ред. По думите му САЩ и Русия са демонстрирали воля да решават в пряк диалог и партньорство всички открити въпроси, без посредничеството на Европа и НАТО. „Затова и Тръмп целенасочено притисна с неизпълними финансови искания другите членки на НАТО – за да им покаже, че пактът в този си вид не отговаря на американските интереси, както ги дефинира новата администрация във Вашингтон. А именно, че САЩ вече няма да разговаря с Москва чрез НАТО, а пряко и непосредствено”, коментира той. Според Цеков прави впечатление, че темите, които старото статукво във Вашингтон поставяха като враждебен ултиматум към Москва – Украйна, Крим, Донбас - вече минават по-назад в дневния ред и се обсъждат прямо и без излишни емоции. „Най-съществен е прекият двустранен ангажимент на САЩ и Русия да си партнират в ключови сфери като борбата с тероризма и киберсигурността, както и подновяването на усилията за ядрено разоръжаване. Въобще, срещата е едно предпазливо ново начало в американо-руските отношения. Не бива да има съмнение, че САЩ и Русия ще продължат да се конкурират по всички азимути, но няма да дрънкат оръжие и да ескалират ненужно напрежението в света”, добави Борислав Цеков.  ", "date": "2018.07.17", "title": "Д-р Борислав Цеков: Срещата Тръмп-Путин пренарежда в дълбочина световната политика"}
{"url": "http://epicenter.bg/article/Solomon-Pasi--Tramp-ne-iska-da-e-lider-na-Zapada--iska-da-e-priyatel-s-Putin--Erdogan-i-Kim-Chen-Un/159400/2/0", "text": "„Срещата между Доналд Тръмп и Владимир Путин бе нещо наистина уникално. Тя обаче е изключително критикувана в САЩ.  В момента президентът Тръмп  създава нов приятелски кръг. Той не иска да е лидер на Запада, не се позициинира, както всички свои предшественици.  Негов приятел е Путин,  сприятелява се с  Ким Чен Ун, на срещата на НАТО влезе демонстративно с Реджеп Ердоган, за да покаже кой е неговият приятел в рамките на Алианса.   Това заяви в студиото на „Здравей, България“ по Нова телевизия Соломон Паси, основател и председател на Атлантическия клуб на България.   Това поведение естествено започва да ни кара да мислим дали няма да има интерес един ден да позиционира САЩ като кандидат член на БРИКС, този нов политически полюс между Бразилия, Русия, Индия и Китай, заяви Паси.   Тръмп не е критикуван за това, че се е срещнал с Путин, а самата пресконференция на двамата първи мъже, обясни той. „От цялата среща големият печеливш е Путин – той има интереси и поставя целите си, а Тръмп има една единствена цел – преизбиране на следващите избори в САЩ“, коментира Паси.   Тръмп има и добри попадения, смили се Паси. Като такова той определи оттеглянето от споразумението с Иран, \"което беше едно кухо споразумение\" или фактическото оттегляне от шестстранните разговори за Северна Корея, които той трансформира в двустранни разговори, признаването на Ерусалим, което дава нов шанс на близкоизточния мирен процес. Тръмп не еднозначен президент, има различни ходове, които прави, той не от  обичайните заподозрени в Белия дом, не е част от Establishment, заяви Паси.   Добре, че сме в НАТО, а не се налага да кандидатстваме сега, добре, че Македония си получи своята покана, за която се борим от 1993 година. Добрата новина за всички нас, европейските атлантици, е, че пред нас има нов хоризонт на действие, чака ни един нов, много по-инетересен геополитически живот.      ", "date": "2018.07.17", "title": "Соломон Паси: Тръмп не иска да е лидер на Запада, иска да е приятел с Путин, Ердоган и Ким Чен Ун"}
{"url": "http://epicenter.bg/article/Mladen-Marinov--Chumata-po-zhivotnite-mozhe-da-bade-prenesena-i-s-hrana/159403/2/0", "text": "Близо три часа продължи вчерашното заседание на оперативния щаб, присъстваха абсолютно всички представители на институтии, които имат правомощия по решаване на този проблем. Това съобщи в ”Денят започва” на БНТ Младен Маринов, главен секретар на МВР, по повод заседанието на оперативния щаб, създаден за проблема със заразата в Ямболско и евтанизирането на животните в региона.  „От БАБХ беше изнесена много точна и всеобхватна информация, която очерта сериозен проблем като заплаха дори за националната сигурност, тъй като касае един сериозен дял от нашата икономика, свързана с животновъдството. Заплахите са както по отношение на малките преживни животни, така и по отношение на дивата и питомна свиня - африканската чума, която е налична в близки до нас държави - говорим за Румъния”, каза Маринов.  Той обясни, че са били набелязани мерките, които ще се предприемат съвместно с БАБХ и Агенция \"Митници\". Те са свързани със засилване на сигурността по границите, проверка на автомобилите, тъй като африканската чума може да бъде пренесена и в хранителни продукти от свинско месо, които се вкарват от шофьори или туристи. „Трябва да осъзнаем, че това е наистина много сериозна заплаха за нас, това е болест, която се движи с миграцията на самите животни и бавно напредва към Европа”, подчерта главният секретар на МВР.     „Да, това решение да се умъртвят техните животни наистина е много трудно и знам, сигурно тези хора го преживяват много тежко, тъй като е свързано изцяло с техния живот. Техния живот е минал в тази дейност. В крайна сметка се надявам да осъзнаят, че това предотвратява един бъдещ проблем, който ще засегне цялата страна и ще засегне и производителите, които няма да имат достъп до европейски пазари и въобще до пазари”, каза той.   За т.нар. акция \"Респект\" Младен Маринов обясни, че тя не е нещо ново, още с встъпването си в длъжност един от приоритетите е бил ограничаване на битовата престъпност. „Целта е да се наситят определени населени места с по-сериозно полицейско присъствие по линия на оперативно-издирвателната работа, да се проверяват лица от активния криминален контингент с оглед тяхното местонахождение, миграция, в момента по-засилено е присъствието по черноморските курорти”, съобщи Маринов.     Наистина отчитаме спад на извършените престъпления като цяло с 5,5 %, съобщи Маринов. \"Сериозен е спадът при извършваните грабежи, като там се покачва и разкриваемостта, която средно за страната е 45,4% - разкриваемостта при грабежите\", допълни той. По отношение на кражбите - имаме също намаление в сравнение с миналата година, процентът на разкриваемост там е 31,6, коментира той. \"Като цяло мога да кажа, че по всички показатели, които формират битовата престъпност, ние отчитаме намаление на извършените престъпления\", заяви още Младенов. ", "date": "2018.07.17", "title": "Младен Маринов: Чумата по животните може да бъде пренесена и с храна"}
{"url": "http://epicenter.bg/article/Ako-patuvate-v-Rumaniya--Otnemat-knizhka-za-pochti-vsyako-narushenie-na-patya/159404/2/0", "text": "  За поредна година български шофьори алармират, че свидетелствата им за правоуправление са отнети в Румъния заради направени нарушения на закона за движение по пътищата и връщането на документите им понякога отнема и година. На практика в Румъния дребни нарушения, като например пресичане на непрекъсната осова линия или превишена скорост, са достатъчно основание властите да отнемат книжката ви, показва репортаж на БНТ.   Дори да платите глобата си в Румъния, това не е гаранция, че скоро ще може да получите книжката си. Това води и до проблема как да шофираме без книжка, когато се завърнем в България.   На водача с отнета книжка румънският полицай издава служебна бележка, в която са описани нарушението и наказанието. С нея водачът има право да управлява на територията на Румъния 15 дни, по време на които той може да обжалва наказанието или след плащане на глоба да си освободи книжката.   Българинът Росен Петров разказва, че е бил санкциониран на пътя, книжката му е отнета, а плащането на глобата му отнело близо 6 часа. Книжката му обаче била върната след година и два месеца.   Друг шофьор обяснява, че властите му издали документ за шофиране, който важи само в границите на Румъния за 15 дни. \"Платих глобата, от там ми казаха, че трябва да отида при нотариус и да се подпиша, че 90 дена няма да карам в Румъния, като трябваше да извикаме и преводач, който да ми преведе написаното от нотариуса. Всичко съм платил аз. Отидох в техния КАТ, подадох всички документи и веднага ми върнаха книжката\", разказва потърпевшият.   По думите му обаче, ако бъде спрян в България без книжка, той не може по никакъв начин да докаже, че тя му е отнета от румънската полиция и очаква да му бъде върната.   От пътната полиция в Румъния не отговорили на запитване на БНТ дали отнемането на книжката води до отнемане на правото за шофиране в ЕС.     \"Наказанието лишаване на право за правоуправление на МПС не започва да тече от момента на отнемане на книжката, а започва да тече след изтичане на този 15 -дневен, да го наречем - гратисен период\", обясни Георги Воденски, първи секретар на българското посолство в Букурещ.   По думите му: \"След изтичане на гратисния период, ако има наложена забрана за управление на МПС на територията на Румъния и шофьор бъде хванат да управлява, докато тази забрана е още в сила, наказанието е затвор. Ако книжката не бъде освободена от полицейското управление, тогава тя се изпраща към Пътна полиция в Букурещ, където се оформя преписка и тази преписка се препраща към посолството. В посолството от своя страна се изготвят описи на получените по този начин книжки, които с дипломатическа поща се изпращат до Министерството на външните работи в София, те ги препращат към Главна дирекция \"Национална полиция\" на МВР, а те ги разпределят по областните дирекции на МВР по местоотчет на водачите\".   От полицията са категорични, че ако бъдете спрени на територията на Бъгария без книжка, ще бъдете глобени:   Те са нарушили закона за движение по пътищата в Румъния. Не са нарушили закона за движение по пътищата в България. Ако водачът управлява в България без свидетелство за правоуправление, ние нямаме такива данни, че този водач е наказан в друга държава. В системата ще бъде отразено, че водачът притежава валидно свидетелство за управление на МПС и ако не го носи, съответно има санкция, за което се плаща глоба, обяснява гл. инсп. Михаил Манов, началник Сектор Пътна полиция - Русе.   Адвокатите съветват сънародниците ни да си платят веднага санкцията, за да могат да получат книжката си веднага.   \"След това няма никакъв шанс да им бъде помогнато, защото - и това е упрек от мен, към нашите законодатели, в нашия Закон за движение по пътищата съществуват само четири хипотези, при които може да бъде издаден дубликат на свидетелството за правоуправление: ако е повредено, ако е унищожено, ако е изгубено или ако е откраднато\", обясни адв. Ангелин Колев.   В останалите случаи, ако свидетелството за правоуправление е отнето, контролните органи у нас нямат право да издадат дубликат.   И той остава да чака това свидетелство. Ако в това време го спрат контролните органи в България, санкцията за това, че не си носи свидетелството за правоуправление, глобата е 10 лв. Но проблемът е, ако човекът иска да пътува в други държави от ЕС. Там без свидетелство за правооуправление не става, обяснява адвокатът.   По думите му въпросът не се решава и с международно свидетелство за правоуправление, тъй като то важи само с представянето на националното свидетелство.   Само за първата половина на тази година отнетите книжки на българи, които са обработени от посолството ни и върнати, са 120 на бр. За 2017 г. техният брой е бил 224.  ", "date": "2018.07.17", "title": "Ако пътувате в Румъния: Отнемат книжка за почти всяко нарушение на пътя"}
{"url": "http://epicenter.bg/article/I-shofyorat-shte-e-vinoven--ako-mu-izmiyat-staklata-na-krastovishte--sanktsii-za-razmesteni-peyki-v-parka/159405/2/0", "text": "Шофьор, който поиска или позволи да му бъдат измити стъклата на кръстовище, ще се третира като нарушител, наравно с чистача. Това предвижда проектът за Наредба за обществения ред на територията на Столична община, съобщи  OFFnews .   Съветниците от комисията по вътрешен ред и сигурност към СОС приеха текст, че \"който допусне да се извърши нарушение (по определени членове от Наредбата - бел. р.), се наказва с наказанието, предвидено за извършеното нарушение\".   Допустителството означава непопречване на извършване/довършване на престъпление от друго лице. В общия случай допустителят допуска и - макар че има възможност, не попречва на извършителя на престъплението, обясни за OFFNews шефът на комисията Иван Илиев. Идеята е, че освен конкретният извършител на действието – например самата фирма, която разкопава тротоар на улицата, отговорност за допустителство носи и този, който е наел фирмата, уточни той.   В обхвата на допустителството попада и собственик или ползвател на имот в жилищна сграда, който наеме фирма и позволи тя да разбива плочки, например, извън разрешеното за време. Това се отнася за всички видове шум \"предизвикан от домашни дейности и от съседи в жилищни сгради, включително за религиозни, политически, търговски, производствени, промишлени, строително-монтажни и ремонтни дейности в работни дни в периода от 22.00 до 08.00 часа и от 14.00 до 16.00 часа, както и в почивните дни, когато шумните дейности могат да се извършват само със съгласието на засегнатите комшии.   Член 3 от Наредбата забранява \"извършването на строително-монтажни работи (СМР) на строежи в периода от 14.00 до 16.00 часа и от 22.00 до 08.00 часа в работни дни, както и в периода от 21.00 до 09.00 часа и от 14.00 до 16.00 часа в празнични и почивни дни. Забраната не се отнася в случаите на извършване на аварийни и възстановителни СМР, при бедствия и аварии и при наложителен непрекъсваем производствен цикъл, след разрешение, издадено от кмета на района. Забраната не се отнася в случаите на извършване на СМР на строежи за общински и държавни нужди. При нарушение отговорност за допустителство във всеки конкретен случай в зависимост от доказателствата, може да носи собственикът, ползвателят, владелецът или държателят на недвижимия имот или част от него, на който се строи; възложителят, физическото лице, упражняващо технически контрол за част \"Конструктивна\" или техническия ръководител.   Друг случай на допустителство се отнася до управител/собственик на търговски обект, позволил разполагане на кашпи, за да загради тротоара в близост до търговския обект без предварително разрешение. И още: Физическо или юридическо лице, наело фирма за разполагане на антипаркинг елементи на общински имот, без съгласуване и разрешение от Общината, носи отговорност за допустителство.   Глоба ще плаща и организатор на мероприятие в парк или градина, ако граждани разместят пейките при провеждането му. Наредбата забранява \"събарянето и разместването на огради, табелки, пейки или други съоръжения на парковата мебел, поставени в градините, парковете, детските и спортните площадки или на други места за обществено ползване.   Санкции като допустители ще търпят и собственици на автомивки, ако в тях се използва вода от чешма за общо ползване за миене на колите. Друг пример – собственик/ползвател, който допусне извършването на напоителна дейност от наети лица в негов двор или градина, с използване на вода от чешми за общо ползване, ще носи отговорност за допустителство.   Използването на питейна вода от водоизточници или чешми за общо ползване за промишлени, производствени и/или други непитейни нужди е забранено.   Най-ниската възможна глоба в Наредбата е 50 лева, а най-високата - 3 000 лева.    ", "date": "2018.07.17", "title": "И шофьорът ще е виновен, ако му измият стъклата на кръстовище"}
{"url": "http://epicenter.bg/article/Zapochna-izvanredniyat-predsedatelski-savet-v-NS-zaradi-chumata-po-zhivotnite/159406/2/0", "text": "Точно в 09.00 часа започна извънредният председателски съвет, който председателят на Народното събрание Цвета Караянчева заради чумата по животните, предаде Novini.bg.   На заседанието ръководствата на всички парламентарни групи ще бъдат информирани от министъра на вътрешните работи Валентин Радев във връзка със случаите на чума по дребните преживни животни, регистрирани в района на Странджа, както и стартиралата кампания за масово умъртвяване на животни в Бургаско и Ямболско. Заседанието се свиква по молба на Оперативния щаб, който координира всички действия по борбата с това заболяване.   Очаква се по време на заседанието да се обсъди и решението за създаване на временна анкетна комисия, която да установи всички факти и обстоятелства в транспортния сектор, за които обявилият гладна стачка Николай Колев-Босия, твърди, че разполага.  ", "date": "2018.07.17", "title": "Започна извънредният председателски съвет в НС заради чумата по животните"}
{"url": "http://epicenter.bg/article/Balgarskata-pravoslavna-tsarkva-pochita-dnes-Sveta-Marina/159410/2/0", "text": "Българската православна църква почита днес паметта на Света великомъченица Марина.   Тя била дъщеря на езически жрец в Антиохия през трети век, възпитана от баща си в идолопоклоничество, но Бог й дал да узнае истината и я призовал при себе си. Марина много желаела да получи своето кръщение, но нямало свещеник нито в града, нито в околностите, който да извърши тайнството.   Пръв неин гонител станал нейният баща. 16-годишната девойка срещнала управителя на източните провинции Олимврий и смело му изповядала вярата си, заради което била подложена на ужасни изтезания. Молитвите й към Бог да я удостои да мине през водата на кръщението навели Олимврий на мисълта да я удави. Хвърлили вързаната девойка в грамадна каца с вода. Тя започнала да се моли на Господа да й развърже веригите, а водата да бъде желаното от нея свето кръщение и възраждане за вечен живот.   Едва свършила молитвата, оковите се разкъсали и неизказана светлина огряла Марина. Мъченицата стояла във водата и пеела хвалебствена песен. След това била осъдена на смърт.   В деня на Света великомъченица Марина своя празник отбелязва Созопол. Светицата се счита за покровителка на водите и закрилница на града.      ", "date": "2018.07.17", "title": "Българската православна църква почита днес Света Марина"}
{"url": "http://epicenter.bg/article/Ninova--Iskame-ostavkata-na-Porozhanov--upravlyavashtite-da-ne-si-izmivat-ratsete-s-shefa-na-BABH/159413/2/0", "text": "„Искаме оставката на министър Румен Порожанов, да не си измиват ръцете с директора на БАБХ Дамян Илиев. Това каза лидерът на БСП Корнелия Нинова след извънредното заседание на Председателския съвет на парламента за чумата по животните.   „Искаме оставката на министър Румен Порожанов. Да не си измиват ръцете с директора на БАБХ Дамян Илиев“, бяха точните думи на Корнелия Нинова.   По думите ѝ . „Не получихме отговор на научното становище, издадено от центъра към МЗХГ, с което четири доктори, професори и специалисти оспорват, че става дума за заболяване от чума. Искаме да се изясни за какво точно става дума“, каза Нинова.   Тя подчерта, че  . „Освен опасност от зараза, в момента имаме опасност от гражданско неподчинение, от ескалиране на напрежение и от сблъсъци. Предупредих и специално се обърнах към г-н Цветанов: „Дайте всички да успокоим това напрежение“, каза Нинова.   „БСП предотврати гражданско напрежение с присъствието си там. Освен опасност от зараза, има много по-голяма опасност от гражданско неподчинение, ескалиране на напрежението в цялата страна, има опасност от сблъсъци“, каза тя. Нинова призова всички политици да се обединят и да успокоят това напрежение, защото ще избие в крайности, които ще се отразят зле на България. „Ако стопаните заведат колективен иск, за което са готови, всички действия досега на държавата са незаконни, държавата ще бъде осъдена и ще трябва да плаща обезщетение на тези хора“, подчерта председателят на левицата.   „Не получихме отговор на научното становище, издадено от центъра към МЗХГ, с което четири доктори, професори и специалисти оспорват, че става дума за заболяване от чума. Искаме да се изясни за какво точно става дума“, каза Нинова.     „Запознаха ни със ситуацията. Обсъждахме досегашните действия на управляващите, както и бъдещите. Нашата позиция - оспорихме всички досегашни действия на правителството като незаконни на основание Закона за ветеринарно-медицинската дейност, който казва, че в тази ситуация трябва да се свика централната епизоотична комисия. Заповедите трябва да се подпишат от министъра на земеделието“, каза тя.   По думите ѝ на това законово основание БСП смята, че всичко направено дотук е незаконно. Нинова заяви, че социалистите са оспорили практическото изпълнение на предприетите мерки и отбеляза, че не се прави достатъчна дезинфекция, а стопаните не се информират.   „На чисто правно основание и на практически действия  . Предложихме да си спазват законите на страната, да си свикат централната епизоотична комисия днес. Двамата министри да си подпишат заповед за мерки. Ако стопаните заведат колективен иск, за което са готови, всички действия на държавата са незаконни, държавата ще бъде осъдена и ще трябва да плаща обезщетения на тези хора“, каза Нинова.  ", "date": "2018.07.17", "title": "Нинова: Искаме оставката на Порожанов, управляващите да не си измиват ръцете с шефа на БАБХ"}
{"url": "http://epicenter.bg/article/Tsveatanov--Deystviyata-na-BABH-tselyat-spirane-na-razrastvaneto-na-chumata/159414/2/48", "text": "Действията, които са предприемат срещу чумата по животните, целят да ограничат възможността страната ни да бъде потърпевша в последващ период от време. Това каза председателят на парламентарната група на ГЕРБ Цветан Цветанов след извънредното заседание на Председателския съвет на парламента за чумата по животните.   По думите на Цветанов, ако не се предприемат действия за евтаназия, това би застрашило поминъка на хората и отбеляза, че над 1 млрд. лв. е оборотът от търговията с дребен добитък. „75% от обезщетенията, могат да бъдат възстановени от Европейската комисия“, допълни Цветанов. Той благодари на председателя на Народното събрание Цвета Карачнчева за това, че е свикала извънредния Председателски съвет, на който парламентарните групи са били информирани за предприетите във връзка с чумата действия. „Чумата е установена на територията на областите Ямбол и Бургас, като в тези области са локализирани 7 общини“, обобщи той. Цветанов обясни, че предприетите от страна на БАБХ мерки имат за цел да предотвратят разрастването на чумата.   Той призова да не се прави политика с това и да не се спекулира доверието в българските институции. „ “, каза той. „Действията, които предприе БАБХ са навременни, много неотложни и предприети съгласно българското законодателство. Чума в България има в 7 населени места“, каза Цветанов.", "date": "2018.07.17", "title": "Цветанов: Действията на БАБХ целят спиране на разрастването на чумата"}
{"url": "http://epicenter.bg/article/BSP-obsazhda--quot-Viziya-za-Balgariya-quot--v-zalata-na-predsedatelstvoto/159446/2/0", "text": "На 21.07.2018 г. (събота), от 13:00 часа, в залата 3 на НДК, ще се проведе Националното съвещание на БСП „Визия за България”, съобщиха от пресцентъра на социалистическата партия. Ще бъде представена визията на БСП за развитие на България в четири приоритетни сфери: икономика и доходи, регионално развитие, здравеопазване, образование.   Лидерът на БСП Корнелия Нинова договори нобеловият лауреат проф. Джоузеф Стиглиц да консултира червената \"Визия за България\". В началото на месеца Нинова и проф. Стиглиц участваха в престижния Сими симпозиум на гръцкия остров Родос. Патрон на събитието е бившият премиер на Гърция Георгиус Папандреу.   БСП има традиция да представя алтернативните си проекти за развитието на страната, когато е в опозиция. Зала №3 на НДК пък не за пръв път става център на мащабни събития. За последно тя бе основният терен за българското председателство на Съвета на ЕС. За целта залата бе основно ремонтирана.  ", "date": "2018.07.17", "title": "БСП обсъжда \"Визия за България\" в залата на председателството"}
{"url": "http://epicenter.bg/article/Ombudsmanat-beshe-otstranen-nezakonno-ot-zasedanie-na-Tristranniya-savet-kam-MS/159447/2/0", "text": "Омбудсманът Мая Манолова беше отстранена незаконно от заседанието на Националния съвет за тристранно сътрудничество към МС, съобщиха от институцията.   Председателстващият съвета Валери Симеонов - вицепремиер по икономическата и демографската политика, не се съобрази със закона и след консултация с присъстващите социални партньори и с изричното съгласие на синдикатите омбудсманът на Република България Мая Манолова беше приканена да напусне заседанието.   Според международните стандарти, включително Парижките принципи на ООН, свързани със статута на националните правозащитни институции, на омбудсмана във всяка държава следва да се осигури възможно най-широк мандат от компетентности. Парижките принципи не просто предоставят право на националния обществен защитник да насърчава и защитава правата на човека, но и според чл. 3 му възлагат като отговорност участието и намесата във всяка ситуация при нарушавани човешки права. Такъв мандат на омбудсмана му е предоставен с Конституцията на Република България, а чл. 20 от Закона за омбудсмана предвижда, че националният обществен защитник има право на достъп до органите, техните администрации и лицата по чл. 2 /държавните и общинските органи и администрации, както и от лицата, на които е възложено да предоставят обществени услуги/, включително и да присъства при обсъждане и вземане на решения от тях.   Отнемането на възможност на омбудсмана да представи позицията си в защита на нарушени човешки права е грубо незачитане на принципите на правовата държава и основите на функционирането на демократичните институции.   „Аз съм тук като вносител на промените в Кодекса за социално осигуряване /КСО/, които да дадат възможност на миньорите от последния подземен рудник, около 80 души, да се пенсионират по начина, по който се пенсионираха всички миньори до края на миналата година“, заяви Манолова.   Тя беше възмутена, защото преди седмица е предупредила министъра на труда и социалната политика Бисер Петков, че ще участва в заседанието на тристранката.   Омбудсманът припомни, че още на 8 януари 2018 г. е внесла с писмо през председателя на парламента Цвета Караянчева законодателните промени в КСО, които са припознати от депутатите на ГЕРБ.   „Бях помолена от г-жа Светлана Ангелова, която има работа в избирателния си район, да дойда на това заседание и да защитя законопроекта“, подчерта Манолова.   По думите й проектът се налага да бъде защитен, защото в края на миналата година без никакви дебати, обяснения и финансова обосновка депутатите в парламента отнемат правото на подземните миньори с трудов стаж по 10, 15, 20 години да се пенсионират по стария ред.   „Тъй като тристранката очевидно е одобрила предишните промени, с които е лишила миньорите от пенсиониране, беше нормално да дойда да чуя аргументите им. Още повече, че становището по този законопроект на КНСБ е отрицателно“, каза омбудсманът и допълни, че утре ще има такова обсъждане и в парламентарната комисия по труда, социалната и демографската политика.   „Оказа се, че не всички са готови да отговорят публично на неудобни въпроси. За мен е абсолютно абсурдно синдикат, който е призван да защитава правата на миньорите, да се обяви срещу пенсионирането на 80-те души, от последния закрит рудник, при условия, които са били валидни до края на м.г.“, категорична бе Манолова.   „На нас ни се отнема правото с тази поправка от м.г. да се пенсионираме по-рано, тъй като съкращението ни е по-рано от годините, които навършваме“, допълни Кирил Минев, миньор с 44-годишен трудов стаж. Той подчерта, че има още три работни дни, на 20 юли 2018 г. изтича предизвестието му и него реално го съкращават, уволняват, а не напуска доброволно.   „Важното, за което сме тук, е да се реши проблемът с ранното пенсиониране на миньорите, касае се за 80 човека, които се пенсионират поетапно, така че едва ли ще бъде ощетен бюджетът на НОИ. Заедно с г-жа Манолова дойдохме тук, за да искаме подкрепа, но странното е, че синдикатът КНСБ не ни подкрепи“, подчерта кметът на Бобов дол Елза Величкова. Тя изрази безпокойство, че ръководената от нея община ще остане с голям брой безработни хора.", "date": "2018.07.17", "title": "Симеонов изгони Мая Манолова от заседанието на Тристранния съвет (снимки)"}
{"url": "http://epicenter.bg/article/Ronaldo--Ne-vyarvam-nyakoy-madridist-da-e-plakal-za-men/159452/8/0", "text": "Новото попълнение на Ювентус Кристиано Роналдо изказа съмнения относно това дали феновете на Реал Мадрид са плакали за него при обвяването на трансфера му в италианския шампион. Португалецът засегна темата по време на официалното си представяне като играч на „бианконерите“.   „Не ми се вярва някой мадридист да е плакал за мен. Написахме хубава история в Реал Мадрид, но не вярвам някой да е плакал за мен. Реал ми помогна във всичко. Благодаря на феновете, че ми помогнаха да съм това, което съм, а сега започва нов етап“, каза Роналдо, който отбеляза 451 гола с екипа на „белия балет“ и е най-резултатният голмайстор в славната история на клуба.   Роналдо ще носи екипа на „Старата госпожа“ в идните 4 сезона, като ще получава по 30 милиона евро. По сделката в касата на Кралския клуб постъпиха 117 милиона евро.", "date": "2018.07.17", "title": "Роналдо: Не вярвам някой мадридист да е плакал за мен"}
{"url": "http://epicenter.bg/article/Mogerini-kam-Tramp--Shtom-ES-e-vrag-na-SASht--koi-sa-priyatelite-ti-/159395/7/0", "text": "Еврокомисарят по външната политика и сигурността Федерика Могерини отговори на коментарите на американския президент Доналд Тръмп, че ”ЕС е враг на САЩ”. \r\n \"Ако бях журналистка, бих попитала президента Тръмп кои са приятелите му\", каза Могерини. \r\n   \r\n И добави: \"За нас е много ясно кои са нашите приятели и САЩ със сигурност са сред тях. Многократно съм казвала, че промяната във властта не променя приятелството между държавите и народите. За нас със сигурност САЩ са близък приятел и партньор. Така и ще остане.\" \r\n   \r\n Според дипломат №1 на Европа управлението на САЩ трябва да има ясна представа за своите приятели \"Имаме и други приятели - Канада, Япония, Австралия, Нова Зеландия, държавите от Латинска Америка и Африка\", добави Федерика Могерини. \r\n   \r\n Междувременно германският външен министър Хайко Маас каза, че Европа вече не може да разчита на Доналд Тръмп и трябва да сплоти редиците си \r\n   \r\n \"Не можем повече да разчитаме напълно на Белия дом - каза министър Маас - за да запазим партньорството си със САЩ, трябва да го приспособим. Първата ясна последица може да е, че в Европа трябва допълнително да стегнем редиците си\". \r\n   \r\n Според него Европа не бива да се оставя да бъде разединена, колкото и остри да са словесните атаки на американския държавен глава \r\n", "date": "2018.07.17", "title": "Могерини към Тръмп: Щом ЕС е враг на САЩ, кои са приятелите ти?"}
{"url": "http://epicenter.bg/article/Nova-ostavka-v-kabineta-na-Mey---napuska-i-ministarat-na-otbranata-Guto-Beb/159397/7/0", "text": "Нов британски министър подаде оставка. Това е министърът на отбраната Гуто Беб, като целта му е да гласува като депутат от Консервативната партия против поправка в митническия закон за Брекзит, внесена от застъпниците на твърд Брекзит. \r\n Беб отговаряше в министерството на отбраната за снабдяването на въоръжените сили. \r\n   \r\n Депутатите в Камарата на общините приеха с 305 гласа поправката, а 302 гласуваха против. \r\n   \r\n Поправката в митническия закон, наречен Закон за презграничната търговия, предвижда Великобритания да прекрати събирането на митнически такси за Европейския съюз след Брекзит, ако дотогава не бъде постигнато споразумение с ЕС за реципрочни мерки в тази сфера. \r\n   \r\n Съгласявайки се с поправката, правителството на министър-председателката Тереза Мей успя да избегне унизително поражение при гласуването в парламента. Но незначителното мнозинство, с което текстът бе приет, показва колко е крехка подкрепата за Мей и за опитите й да се справи с трудностите по пътя към Брекзит. \r\n", "date": "2018.07.17", "title": "Нова оставка в кабинета на Мей - напуска и министърът на отбраната Гуто Беб"}
{"url": "http://epicenter.bg/article/Ot-Berlin-se-nadyavat-sblizhavaneto-mezhdu-SASht-i-Rusiya-da-prodalzhi/159407/7/0", "text": "След срещата на върха в Хелзинки министърът на външните работи на ФРГ Хайко Маас (ГСДП) призова за по-нататъшно сближаване между САЩ и Русия, съобщава агенция \"Фокус\".   Важно е държавните глави на двете глобални сили да поддържат диалога помежду си, изрази увереност първият дипломат на Берлин.   „Не можем да мълчим за Украйна, за Сирия, за контрола над въоръженията“, подчерта Маас, като същевременно допълни, че в Хелзинки Тръмп и Путин се опитаха да поставят ново начало на силно напрегнатите отношения между двете страни.", "date": "2018.07.17", "title": "От Берлин се надяват сближаването между САЩ и Русия да продължи"}
{"url": "http://epicenter.bg/article/Ruski-vestnik-za-sreshtata-Vladimir-Putin---Donald-Tramp--Predpazliv-optimizam/159408/7/0", "text": "Никой не очакваше съществени пробиви от срещата между Доналд Тръмп и Владимир Путин в Хелзинки, но се налага впечатлението, че точно конкретните неща бяха много - очертани бяха практически стъпки на практика по всички остри въпроси\", пише коментатор на руския в. \"Известия\".   \"Става дума и за Сирия, и за \"Северен поток-2\", и за съвместната дейност за борба срещу тероризма, за контрола върху ядрените и обикновените оръжия, киберсигурността, дори хуманитарното сътрудничество\", посочва той. Авторът нарича срещата поредното малко чудо, сътворено от Тръмп с оглед небивалата по размах кампания, целяща да я дискредитира, започнала още преди форума в западния печат и в американската държава.   \"Постигнатото от двамата президенти обаче вдъхва според него само предпазлив оптимизъм. Защото в осъществяването на всичко договорено Тръмп ще разчита на много малък брой сътрудници, споделящи възгледите му, затова пък има много врагове. Както е казал един Йосиф Сталин (лидерът на Съветския съюз от края на 20-те години до 1953 г. ), кадрите решават всичко, а кадрите, необходими на Тръмп, са единици, особено в Държавния департамент\", пише авторът на \"Известия\".   \"Засега Тръмп успява да запази самообладание и все така следва своя курс, но ако наистина иска да постигне успех в сближаването с Русия, необходими са му нови сътрудници, каквито може да намери сред многобройната си армия от привърженици\", добавя руският журналист. ", "date": "2018.07.17", "title": "Руски вестник за срещата Владимир Путин – Доналд Тръмп: Предпазлив оптимизъм"}
{"url": "http://epicenter.bg/article/Shvartseneger--Tramp--izglezhdahte-kato-varen-makaron-na-sreshtata-s-Putin-/159409/7/0", "text": "Холивудският актьор и бивш губернатор на Калифорния Арнолд Шварценегер заяви, че президентът на САЩ Доналд Тръмп е  \r\n \r\n \r\n \r\n \"Президент Тръмп, аз просто видях пресконференцията ви с президента Путин.  как стоите там като малък варен макарон. Запитах се,  ! \", споделя актьорът във видео обръщение, публикувано в Туитър. Шварценегер смята, че участието на американския президент в срещата на върха е  и разузнавателните служби, които обвиниха Русия във вмешателство на президентските избори през 2016 г. „Вие сте президент на САЩ, вие не трябва да постъпвате така!  ?!“, добавя ексгубернаторът.   Източник: Дарик", "date": "2018.07.17", "title": "Шварценегер: Тръмп, изглеждахте като варен макарон на срещата с Путин "}
{"url": "http://epicenter.bg/article/Andzhelina-Dzholi-otide-na-gosti-na-semeystvo-bezhantsi-s-trogatelna-istoriya--Video-/159418/7/0", "text": "Анджелина Джоли за пореден път прояви съпричастност към бедните и онеправданите. Тя се се срещна със сирийско семейство бежанци, които понастоящем са изградили дом в бежански лагер в град Дахук - град в Иракски Кюрдистан.   Актрисата гостува на сирийска бежанка и нейните деца. Жената избягала от войната преди близо шест години, когато започнал конфликтът. Сама се справя с отглеждането на петте си дъщери, тъй като съпругът ѝ починал.   Причината е, че той страдал от таласемия и нямало как да получава необходимите кръвопреливания. От същото заболяване страдат и децата ѝ, които също се нуждаят от кръвопреливания. Анджелина Джоли се трогнала от тежката съдба на майката и изрази възхищение към силния ѝ дух. \"По някакъв начин тя успява да има дом, който е изпълнен с топлина и любов, а децата ѝ се усмихват\", сподели актрисата.   Анджелина Джоли е посланик на добра воля на Върховния комисариат на ООН за бежанците. Тя има и три осиновени деца от Камбоджа, Етиопия и Виетнам.   Източник: Канал 3", "date": "2018.07.17", "title": "Анджелина Джоли отиде на гости на семейство бежанци с трогателна история (Видео)"}
{"url": "http://epicenter.bg/article/Putin-i-Tramp-si-premeriha-i-kolite---eto-kakvi-chudovishta-gi-vozyat/159419/7/0", "text": "Срещата между президентите на САЩ и Русия Доналд Тръмп и Владимир Путин в Хелзинки бе пряк двубой за надмощие между двете големи момчета в световната политика, затова и много от коментарите след нея са кой кого засенчил и кой си тръгнал като шампион.  В Хелзинки Тръмп и Путин си измериха и колите, като руският президент показа на света новата лимузина \"Аурус Сенат\" едва за втори път след последното си встъпване в длъжност. Както подобава за руснаци, повечето характеристики на колата на Путин са обвити в секретност, докато за американския президентски \"Кадилак\", наричан галено \"Звяра\", се знае малко повече.  Той разполага с камери за нощно виждане, оръдия за изстрелване на газови гранати, напълно бронирана вътрешна капсула, способна да издържи на химическа атака, както и достатъчно количество кръв за евентуално спешно преливане за президента.  Сателитният телефон има директна връзка с вицепрезидента и с Пентагона, а резервоарът за горивото е уплътнен със специална пяна, която го предпазва от избухване дори при пряко попадение със снаряд.  Бойната броня на \"Звяра\" е поне 10 см дебела - сплав от стомана, алуминий, титан и керамика. Стоманени плочи в шасито пазят колата от бомбени взривове, гумите са подсилени с кевлар, а пръстени от стомана придвижват \"Звяра\" дори когато гумите са напълно унищожени.  Стъклата му са от 5 слоя стъкло и поликарбонат, достатъчни да издържат на попадения от бронебойни куршуми. Шофьорът е единственият, който може да отваря един от прозорците, и то само до 6-7 сантиметра. Водачът е преминал специална подготовка, способен да измъкне колата при всякакви условия, както и да направи екстремен 180-градусов завой.  Руският \"Аурус Сенат\" е съвместна вече 6-годишна разработка от проекта \"Кортеж\" за над 300 млн. долара на московския Централен научно-изследователски институт за автомобили и немските автомобилни фирми \"Порше\" и \"Бош\".  По данни от руската преса лимузината има мощност от 592 конски сили, задвижва се от турбо 4,4-литров V8 двигател, разработен от \"Порше\". Колата на Путин е дълга малко над 7 м, с което превъзхожда \"Звяра\" на Тръмп, но е по-лека с нейните 6,5 тона.  Бронята и шасито й със сигурност издържат на бомбени попадения, като според автомобилния експерт Вячеслав Суботин в нея има \"бронирана капсула срещу изстрели и мини\".  Вътрешната й комуникационна система е свързана с руските сателити, тя позволява на \"Аурус\" да бъде на линия при всякакви обстоятелства.  \"Защитната система също е топ, устоява дори на химическа атака\", добави Суботин. \"Колата може да затвори прозорците си и да остане дълго време под вода, като подводница. Лимузината има оригинални предавки - автоматични и хибридни, с генератор, който може да работи и като електрически двигател\".   ", "date": "2018.07.17", "title": "Путин и Тръмп си премериха и колите - ето какви чудовища ги возят"}
{"url": "http://epicenter.bg/article/Zoran-Zaev-pred-amerikanski-sayt--Rusiya-plashta-za-protesti-v-Makedoniya-/159421/7/0", "text": "С посещение на еврокомисаря Йоханес Хан в Скопие започна подготовката за началото на преговорния процес на Македония за присъединяване към Европейския съюз, съобщи БНР.  Пред журналисти комисарят коментира, че влизането на страната в Европейския съюз ще зависи от темповете, с които тя ще води разговорите. Той оцени положително извършените през последната година от правителството реформи и акцентира на договорите за добросъседство с България и Гърция.  На свой ред премиерът Зоран Заев обяви, че се очаква утре да се проведе среща на лидерите с участието на опозицията, на която трябва да бъдат уточнени датата за провеждането на предстоящия референдум за договора за името с Гърция.  По-рано Заев заяви, че Русия плаща за насилствени протести в Македония. Нашето правителство получи информация, че \"гръцки бизнесмени, които са привърженици на руската кауза\", са изплащали на македонци между 13 и 21 хиляди долара за извършването на насилствени действия преди ключовия референдум, каза Зоран Заев пред американския уеб сайт \"Buzzfeed\", цитиран от БГНЕС.  Според него чуждите съюзници на Русия изплащат хиляди долари за предизвикването на насилие, което да попречи на Македония да се присъедини към НАТО. Пред \"Buzzfeed\" Зоран Заев отказва да съобщи кой точно извършва плащанията, за да не се попречи на разследването. Полицията е получила тези данни от задържаните, които предизвикаха сблъсъци пред парламента през юни. \"Руските представители, които са тук, но и тези в Москва не крият, че са срещу нашата интеграция в НАТО. Част от тях са свързани с медиите, част от тях призовават младите хора да протестират пред парламента, да нападат полицаи... всичко това е очевидно”, заяви македонският премиер. Говорителката на руското външно министерство Мария Захарова отказала да отговори на въпросите на Buzzfeed по повод казаното от Заев. Македонският премиер съобщава, че по време на срещата в Брюксел е поискал подкрепа лично от Доналд Тръмп. \"Той е добре дошъл в Македония по време кампанията за референдума. САЩ са голям пример за демократични институции, правова държава , свобода на медиите. А това е много важно. Това е отличен и добър пример за нас\", каза още Заев.  ", "date": "2018.07.17", "title": "Зоран Заев пред американски сайт: Русия плаща за протести в Македония!"}
{"url": "http://epicenter.bg/article/SASht-arestuvaha-Mariya-Butina-po-obvinenie--che-e-deystvala-kato--quot-agent-na-Rusiya-quot--/159428/7/0", "text": "Руската гражданка Мария Бутина е арестувана във Вашингтон по обвинение в нерегистрирана дейност в качеството на агент, действащ в Интерес на Русия, съобщава Министерството на правосъдието на САЩ.  Най-малко от 2015 година Бутина е действала като \"агент на Русия на територията на САЩ, установявайки отношения с американски граждани и получавайки достъп до организации, които оказват влияние върху американската политика, с цел прокарване на интересите на Русия\", се казва в съобщението, цитирано от ТАСС.  Бутина е \"работила в интересите на високопоставен представител на руското правителство, който по-късно заема висок пост в Централната банка на Русия. През април 2018 година той е включен в санкционния списък на САЩ, подчертават от Министерството.  По тези обвинения рускинята е заплашена от 5 години затвор.  В профила си на сайта Сноб.ру Мария Бутина се самоопределя като политолог, предприемач и обществен деец, а също така като член на управата на общоруската организация \"Право на оръжие\".  В САЩ Мария Бутина има тесни връзки с представители на Републиканската партия и с Националната стрелкова асоцияция, най-могъщият лобист на оръжейната индустрия в САЩ.  Името на Мария Бутина се появи в медиите миналата година, когато в САЩ се провали срещата на президента Доналд Тръмп със заместник-председателя на Централната банка на Русия Александър Трошив. Срещата беше отменена в последния момент от Белия дом.  Тогава в Yahoo News и в испанският вестник El Pais писаха, че \"Мария Бутина е помощик за специални поръчения на Торшин и тя е потвърдила отмяната на срещата\".  В материалите се подчертава, че Торшин е близък до руския президент Владимир Путин, а също така, че той е разследван от испанската полиция спрямо организирана престъпна група за пране на пари, известна като Taganskaya.  ФБР подозира, че заместник-председателят на руската Централна банка Александър Торшин е предал пари на американската Национална стрелкова асоцияция - NRA (организация на собствениците на оръжие), за да помогне на Доналд Тръмп да спечели президентските избори през 2016 година, съобщава Faktor.bg.   По информация на McClatchy, разследването се води от контраразунавателния отдел на ФБР.  NRA, която защитава правото на американците да притежават и носят огнестрелно оръжие обичайно подкрепя Републиканската партия и финансира техните кандидати на избори на всички нива, е похарчила 30 милиона долара по време на кампанията в подкрепа на Тръмп.  Изданието подчертава, че Торшин, въпреки че е чужд гражданин, е отдавнашен член на NRA и участва в конгресите на организацията, включително и през 2016 година, когато е имал среща със сина на Тръмп - Доналд Тръмп-младши.  Името на Торшин фигурира и в разследването на намесата на Русия в американскитке президентски избори, което се води от специлания прокурар Робърт Мюлер.  Още през ноември миналата година телевизия CBS разказа подробно за срещата на Доналд Тръмп-младши със заместник-председателя на руската Централна банка през май 2016 година, тоест, в самия разгар на президентската кампания.  Бившият помощник директор на ФБР Рон Хоско коментира пред телевизията, че подобни срещи са типични за разузнавателни операции.  По-малко от месец след срещата на Торшин със сина на Тръмп, той и зетят на сегашния американски президент се срещат с руския адвокат Наталия Веселницкая, свързана с Кремъл. Преди срещата Тръмп-младши получил от източници, свързани с Кремъл, че тя ще им предостави компромат срещу Хилари Клинтън.", "date": "2018.07.17", "title": "САЩ арестуваха Мария Бутина по обвинение, че е действала като \"агент на Русия\" "}
{"url": "http://epicenter.bg/article/Sto-hilyadi-pochetoha-pametta-na-Nikolay-II-v-Ekaterinburg/159464/7/0", "text": "Сто хиляди души участваха днес във възпоменателна процесия в руския град Екатеринбург по повод 100-годишнината от екзекуцията на последния император на Русия Николай Втори, предадоха световните агенции.  Николай и членове на династията Романови са били избити без съд и присъда от болшевишки войници в къща в Екатеринбург 18 месеца след абдикацията му. През 2000 г. Руската православна църква канонизира царя и роднините му като мъченици и впоследствие построи на мястото на екзекуцията църква, известна като Църквата на Вси светии (пълното име на храма е Църква върху пролятата кръв, издигната в чест на Вси светии, озарили руската земя).  Започналата още снощи процесия, водена от патриарха на Москва и цяла Русия Кирил, извървя 21 километра от църквата до мястото, където е било погребано императорското семейство. Там патриархът отслужи заупокойна литургия.  Николай Втори царува от 1894 до абдикацията му през март 1917 г. след Февруарската революция. През 1998 г. тленните останки на последния император на Русия и разстреляните заедно с него роднини бяха препогребани в Санкт Петербург.    ", "date": "2018.07.17", "title": "Сто хиляди почетоха паметта на Николай II в Екатеринбург"}
{"url": "http://epicenter.bg/article/-quot-Vashington-post-quot--Tramp-podkrepi-Putin-vapreki-instruktsiite-na-savetnitsite-si/159424/11/0", "text": "Американски правителствени служители са хранели надежда, че вчерашната среща в Хелзинки между президента на САЩ Доналд Тръмп и руския президент Владимир Путин може да завърши различно - без такава пресконференция, на която Тръмп атакува на чужда земя Федералното бюро за разследване (ФБР) на собствената си страна и сърдечно похвали главния съперник Русия, пише в. \"Вашингтон пост\".  Преди срещата на Тръмп са били предоставили около 100 страници с материали, за да може да защити твърдата си позиция пред Путин, но американският президент е пренебрегнал повечето от тях, заяви запознат източник, цитиран от изданието. Според служителя, пожелал анонимност, изказванията на Тръмп са били \"до голяма степен в разрез с плана\".  Друг информиран източник каза, че \"всички около Тръмп\" са го призовавали да заеме твърда позиция към Путин. По думите на цитирания служител преди срещата съветниците са подготвили редица теми - от извършеното от Русия анексиране на Крим до руската намеса в американските избори, но Тръмп е решил да подходи към срещата по свой начин. Високопоставен представител на Белия дом оспори представата, че Тръмп е действал едностранно, и каза, че при подготовката за срещата президентът е провел множество обсъждания с висши правителствени служители, освен че се е запознал с предоставените му материали.  В крайна сметка представянето на Тръмп в Хелзинки изглеждаше като пътуване през неговите най-противоречиви конспиративни теории, коментари в Туитър и импровизирани размишления за Русия. Тръмп направи всичко това в чужбина, стоейки само на няколко крачки от Путин - лидера на един от най-големите геополитически врагове на Америка, отбелязва \"Вашингтон пост\". Спектакълът в Хелзинки демонстрира също така желанието на Тръмп да пренебрегва своите съветници, готовността му да се отнася с презрение към заключенията на американската разузнавателна общност, че Русия се е намесила в изборите в САЩ през 2016 г., и очевидния му страх, че оказването на натиск върху Путин по въпроса може да хвърли съмнение върху изборната му победа, коментира вестникът.   Западната преса като цяло не пести критиките си към Доналд Тръмп, сочи обзор, публикуван в Нованюз.бг.   След срещата на върха между президентите на САЩ и Русия Доналд Тръмп и Владимир Путин в Хелзинки вестниците по света са единни в своята оценка за това кой от двамата лидери е излязъл победител, пише британският ежедневник \"Гардиън\", цитиран от БТА.  В САЩ всекидневникът \"Ню Йорк дейли нюз\" обвини Тръмп в предателство. Изданието публикува на първа страница илюстрация, на която с едната си ръка президентът държи ръката на Путин, изобразен гол до кръста, а с другата застрелва с пистолет Чичо Сам в главата.  Във Финландия вестник \"Каупалехти\" без притеснение показа кой е победил на срещата, като написа в заглавие на първа страница: \"Тръмп 0 - Путин 1\".  Най-продаваният шведскоезичен вестник във Финландия \"Хуфвудстадсбладет\" публикува снимка със заглавие \"Тръмп беше моят фаворит\", на която Путин се усмихва до американския си колега.  Във Великобритания вестник \"Таймс\" изтъкна, че Тръмп се е сблъскал с враждебна реакция след \"продуктивната\", по думите му, среща с Путин.  \"Гардиън\" пък публикува снимка на двамата държавни глави, които се ръкуват в Хелзинки, а заглавието е \"Нищо по-малко от предателство: Тръмп е обвинен заради разговорите с Путин\".  Левият таблоид \"Дейли мирър\" нарече Тръмп \"пудел на Путин\", след като американският президент подкрепи твърдението на руския лидер, че Москва не се е намесвала в изборите в САЩ.  Десният \"Дейли експрес\" пък излезе със заглавие \"Кимване и намигване... и Студената война приключва\", след като Путин се срещна с \"новото си най-добро приятелче\".    ", "date": "2018.07.17", "title": "\"Вашингтон пост\": Тръмп подкрепи Путин въпреки инструкциите на съветниците си"}
{"url": "http://epicenter.bg/article/-Galap-interneshanal--58--v-Zapadnite-Balkani-smyatat--che-Balgariya-e-pomognala-za-evrointegratsiyata-im/159425/11/0", "text": "58% от населението в Западните Балкани смята, че България е помогнала за европейската интеграция на страната им. Това показват данните от изследване в Западните Балкани, проведено от компаниите членове на Световната асоциация „Галъп интернешънъл“.   След Българското европредседателство страните от Западните Балкани чувстват България по-близка, дори и на фона на факта, че големите държави в ЕС не дадоха особено ясна перспектива на тези общества.   Българският принос е усетен и страните от Западните Балкани са възприели по-скоро позитивно българската роля. Това се отразява и във възприятията за българския премиер, който в последната една година повишава разпознаваемост в страните от Западните Балкани и сред тези шест общества сега се ползва с най-високо доверие сред останалите глави на изпълнителната власт в региона. В страните от Западните Балкани надделяват онези, които смятат, че България помага за Европейската интеграция на страната им (58% сега, при 54% миналата година) срещу онези, които смятат, че България не помага (42% сега, при 46% миналата година). Така, делът на онези, които виждат помощта на България, расте осезаемо спрямо предходната година и това е резултат от акцентът, който България постави върху темата за Западните Балкани. В Албания 81% споделят мнението, че България помага. В повечето останали страни дяловете на съгласните се движат около 50%, а в Черна гора делът е 58% и расте с 10 пункта спрямо предната година, респективно с 10 пункта намалява делът на обратната опция. В близката до България Македония пък сред местната албанска общност мненията са силно положителни – 76% оценки, че България помага и ръст от цели 40 пункта спрямо предходната година. Сред останалите в страната обаче мненията са поляризирани и това се дължи на яростната и равностойна политическа битка между двете основни партии в страната. Подялбата на мненията доказва необходимостта от още по-активни връзки с Македония. Повече активност ще е нужна и по отношение на мюсюлманите в Босна и Херцеговина, както и в Косово, например, където оценките са по-умерени и културната близост с България не е толкова силна. Оценките за позитивен принос идват на фона на иначе неясната перспектива, като Брюксел и големите европейски столици очертаха за Западните Балкани. Заради тази неяснота няма и съществена промяна в последната една година в очакванията на западнобалканските общества кога ще бъдат приети в ЕС. Най-голям е оптимизмът сред албанските общности на Балканите. Българските усилия за Западните Балкани са довели до ръст в последната година на запознатостта с Бойко Борисов. Неразпознаваемостта му намалява чувствително с 16 пункта за една година. Това означава, че България получава активна роля в масовото съзнание на тези страни. Така през 2018 г. общата положителна минус общата отрицателна оценка за Борисов дава резултат от +22, с което Борисов е в най-изгодна позиция спрямо лидерите в региона.   Сравнително високи положителни оценки, например, има и Ердоган, но там и отрицателните оценки са високи и разликата между положителни и отрицателни е +10. Освен това, при Ердоган в последната една година растат по-скоро негативните оценки. 44% от населението на Западните Балкани или над 6 милиона души, смятат себе си за най-общо запознати с темата за майската среща ЕС – Западни Балкани. Половината от тях дори намират себе си за запознати с резултатите. Дяловете са чувствителни, като се има предвид, че резултатите на подобни срещи обикновено остават далеч от ежедневието на хората.", "date": "2018.07.17", "title": "Борисов изпреварва Ердоган по популярност в Западните Балкани"}
{"url": "http://epicenter.bg/article/Kogo-uplashi-Maya-Manolova--/159442/11/0", "text": "Националният омбудсман Мая Манолова бе изгонена от заседанието на Съвета за тристранно сътрудничество, независимо че е автор на един от законопроектите, които се обсъждат – за пенсионирането на миньорите. Членовете на Съвета, които рядко са на едно мнение, бяха категорични в нежеланието си общественият защитник да присъства на сбирката им. Не било по правилата, отсече вицепремиерът Валери Симеонов, който го председателства. Възразиха и синдикати, и работодатели. И Манолова бе изгонена. В същото време БСП, партията чиито депутат дълги години бе Мая Манолова, публично я защити. Според Изпълнителното бюро на социалистическата партия „аргументът за неспазена процедура по присъствие на Омбудсмана на заседанието е несъстоятелен и е опит за поредно непрозрачно вземане на решения.“  Едно нещо е сигурно. Манолова вся смут в душите на активните играчи на политическото поле.  Активността ѝ отдавна ги тревожи, популярността, която набира – още повече и затова не е чудно, че вече се оформя фронт срещу нея. Фронт, чиято цел е да сложи точка на амбицията ѝ.  Че Манолова е амбициозна не е никаква тайна. Не случайно, когато бе народен представител, я наричаха „червеното острие“ и \"червената амбиция\".  Сега я подозират ни повече, ни по-малко, че иска да стане я, президент, я, кмет на София.  Подозрението, че иска да стъпи като стопанин на „Дондуков“ 2 върви след нея като шлейф още от лятото на 2016 г., когато мнозина в БСП смятаха, че тя достойно би представлявала партията в ролята на кандидат-президент. Това бе преди на хоризонта да се появи звездата на ген. Румен Радев. Радев стана президент, а лидерът на БСП Корнелия Нинова не пропуска случай да изрази солидарност с него.  Не така стои въпросът с Манолова – ръководството на БСП я подкрепя, но не както се подкрепя „наш човек“, а някак институционално, със запазване на дистанция и известни резерви. Беше отдавна – на 18 март 2011 г., но соцлидерът Корнелия Нинова едва ли е забравила как двете с Манолова се състезаваха да атакуват премиера Бойко Борисов от парламентарната трибуна, а той развеселен се обърна към тогавашния лидер на БСП и бивш премиер Сергей Станишев с думите: „Колега, Станишев, ако може да ми ги разпределяте една по една, не двете едновременно! Това е психологически натиск!“ Тогава Нинова и Манолова бяха еднакво мили на сърцето на червения симпатизант. Но после Манолова разшири полето на симпатиите. Откакто стана омбудсман, тя не се спира. Обвиняват я, че се държи сякаш е политик в перманентна избирателна кампания. Но нима проблемите на обикновения човек имат почивен ден? И омбудсманът също няма почивен ден – Манолова е навсякъде, където стане напечено – при миньорите, при хората в с. Шарково, чиито животни са застрашени, при розоберачите. Тя първа осветли начина, по който колекторските фирми събират парите на длъжниците за ток и парно. Не се поколеба да изрече, че банките се ползват от свръхправомощия.  Манолова вижда проблема, опитва се да вникне в него и веднага да предложи решение. С други думи - хваща бика за рогата. Това поведение се харесва на засегнатите, на които често преди никой не е обръщал внимание. Не така виждат нещата в лагера на политиците с амбиции, аналогични на тези, в които подозират Манолова. За тях Мая Манолова е заплаха. И заинтересованите бързат да я елиминират. Първоначално опитаха с „мека сила“ - срещу аргументите на Манолова се изправиха експерти. Целта сигурно е била на техния фон тя да изглежда некомпетентна. Лоша стратегия – кога ли средностатистическият гражданин е бил на страната на „компетентните“.  После атаките добиха персонален характер.  Президентът на КТ „Подкрепа“ Димитър Манолов пръв каза на глас това, което мнозина явно мислят: „Тонът, който Манолова държи на всички, е недопустим!“ Повод му даде сърцатата защита на майките на деца с увреждания, оказана от омбудсмана. Според синдикалиста те трябва да спрат да разхождат напред – назад нещастните деца. Манолов влезе в обяснителен режим, извини се на майките, че не е бил правилно разбран. Но и Манолова бе принудена да се обяснява. И да изтъква, че противниците ѝ виждат в нея амбиции за повече власт и по-висок пост. „Да, предложих бартер - моята оставка срещу промени в закона за хората с увреждания. Обвиненията са, че защитавам майките заради пиар, популизъм, или за това, че съм искала да ставам кмет на София. Нямам политически амбиции, имам амбиция да си върша работата!“, изрече пред медиите тя.  Това се случи на 26 юни. Последва затишие, което не продължи дълго.  До днес, когато тристранката не я допусна на заседанието си и затвърди подозрението, че Мая Манолова не просто дразни, направо плаши „някой“. И че този „някой“ е могъщ.  Остава да видим кой сгреши.  Дали Манолова, когато допусна евентуалните ѝ амбиции (за кмет на София, за президент) да бъдат осветени. Прекалено лична емоция имаше в начина, по който тя предложи прословутия „бартер“. А и със самия факт, че заговори за „бартер“, Манолова създаде впечатлението, че играе популярната в политиката игра „народ (когото тя защитава) срещу елит“.  „Елитът“ чу, видя и се мобилизира.  Каквито и да са целите, които преследва в бъдеще, омбудсманът ще се нуждае от широка подкрепа, а не от тяснопартийна. Днес прът в колелото на целите ѝ сложи Изпълнителното бюро на БСП. Защото подкрепата на БСП веднага лепва на Манолова червен етикет и зачертава от числото на тези, които биха дали глас за нея, хората, които по една или друга причина не харесват социалистите. Така Нинова отсега я елиминира като евентуален съперник на Радев при евентуалното му кандидатиране за втори мандат.  Нито синдикатите, нито работодатските организации участват пряко в избори. Но хич не е случайно, че в предизборните кампании всички партии се надпреварват да се срещат с тях. Днес те показаха, че играят срещу Манолова. А като се има предвид, че решението тя да бъде изгонена от тристранката озвучи Валери Симеонов (освен вицепремиер, той е лидер на НФСБ - партия от Обединени патриоти), Манолова дразни и тези, които разчитат на т.нар. популистки вот.   А това прави фронта срещу нея наистина много широк.    ", "date": "2018.07.17", "title": "Кого уплаши Мая Манолова? "}
{"url": "http://epicenter.bg/article/Sreshtnaha-se-i-se-razbraha--/159457/11/0", "text": "Преди срещата между президентите на Русия и САЩ Владимир Путин и Доналд Тръмп прогнозите варираха от „нищо особено няма да се случи” до „светът вече няма да е същият”. Кое от двете е на път да се случи и как то ни засяга?  Първо – без да е намерено трайно решение на тежките проблеми в отношенията между двете страни, бе трасиран път на диалога между Москва и Вашингтон.  Това само по себе си е историческо събитие. Отношенията досега между двете страни и бъдещето на света бяха превърнати в заложници на интригите и авантюризма на политически, медийни, корпоративни, военни и военнопромишлени ястреби от Запада, които тласкаха събитията към студена, а в бъдеще - и към реална война. Точно затова възстановяването на диалога отприщи истерична кампания срещу Тръмп в САЩ и на Запад – бил предател, бил мекушав, бил руски агент...  Всъщност какво искат тези говорители?! Каква алтернатива предлагат? Те искат още и повече от досегашното статукво на войни, конфликти, миграция и тероризъм. Вторият голям резултат: най-накрая Вашингтон в лицето на президента на САЩ прие реалността, че глобалната хегемония на САЩ е приключена и светът е многополюсен. Признание за това беше не само фактът, че най-важните теми от дневния ред на човечеството се обсъждат в този формат, но и от специалното упоменаване на ролята на Китай и на президента Си Дзинпин, както и от предварителните разговори на двамата държавни глави с техни колеги от ранга на Макрон, Ердоган, Нeтаняху и иранските аятоласи. В новата геополитическа архитектура, за съжаление, Европейският съюз остава със странична роля и символично значение. ЕС пропуска шанса си да осъществи пробив за диалог с Москва. И трето – срещата Путин-Тръмп сложи край на неолибералната философия във външната политика – на глобализация, подценяване на националните държави, поставянето им в зависимост от транснационалния капитал и свободната търговия и като резултат - амбиция за световен хегемонизъм. От 2000 г. насам Владимир Путин завръща Русия като пълноценен фактор на световната сцена, а Доналд Тръмп изпълнява предизборното си обещание Америка да е на първо място, т. е. да защитава националния си интерес и да решава преди всичко своите национални проблеми, като участва в глобалните процеси в диалог с другите. Това ново разбиране за световната политика е добрата новина от срещата въпреки яростната съпротива на провалените неолиберални елити. Тя е предизвикателство и към българския елит да потърси изгода за България и българите!  ", "date": "2018.07.17", "title": "Проф. Светлана Шаренкова: Срещнаха се и се разбраха! "}
{"url": "http://epicenter.bg/article/Valeriya-Veleva--V-darzhavata-na-baba-Dora-dori-i-chumata-ne-e-istinska-/159463/11/0", "text": "в последния месец превърнаха проблема с избитите животни в Странджа в драма за хората и криза на властта. , когато в стадото на Йордан Трифонов от с. Воден, Ямболско са установени съмнителни случаи на чума, а шест дни по-късно, на 25 юни 2018 г., със заповед на изпълнителния директор на БАБХ инж. Дамян Илиев във Воден са евтаназирани 1408 броя дребни преживни животни – овце и кози.   пак със заповед на Дамян Илиев са избити още две стада по 150 животни в с. Кости, Бургаско.  Информацията минава в новините на телевизиите, без някакъв особен обществен отзвук. , когато в социалните мрежи плъзват покъртителните кадри с избити овце и кози. , публикувана във Фейсбук на 13 юли, петък в 21.45 часа от ямболското Радио 999, подейства като шок за цяла България.   живеещи в труд и лишения, на които им се отнема единственото, което имат и в отрицание на властта, бездушна към трагедията им. До момента кадърът с баба Дора има над 1,4 млн. гледания в социалните мрежи и 37 000 споделяния!     Изтъркулиха се четири дни, в които властта сякаш не е на себе си.    И реагира като на пожар. В същия ден земеделският министър Румен Поражанов е изстрелян от премиера Борисов чак до обора на баба Дора в Шарково, за да я успокои, че държавата ще ѝ даде пари срещу избиването на козите ѝ. А пък шефът на БАБХ Дамян Илиев плъзва по телевизиите да обяснява, че това е чума, а чумата е страшна зараза и при нея се действа така – с умъртвяването дори и на здравите животни.  Никой обаче не им повярва.  Беше късно.    Фермерите започнаха протести. Мирни, но гневни. Бранейки поминъка си, животновъдите настояваха за по-подробни прегледи и карантина, преди да се стигне до умъртвяване.  Никой не ги чу.  Държава срещу народ.  Никой не обясни на стопаните какви са резултатите от пробите, кракът на нито един служител на земеделското министерство не стъпи по селата, за да разясни на хората ситуацията. Само в трите села в района на Шарково за три дни са унищожени 3000 животни! Ужасът е повсеместен. Полицията действа като при война - никой не показва на стопаните нито заповед за нахлуването в частната им собственост, нито документ за евтаназията на животните им.    Но как да обясниш на онзи старец на 93 години, който цял живот сутрин е изпращал, а вечер е посрещал своите овце, че срещу липсата им ще има пари в кесията. Той си търси овцете. И кълне държавата. А, проклина и Брюксел, защото държавата му обяснява, че така са поискали онези от Брюксел. В душата му е рана. И недоверие...Но властта не вижда това.  Корнелия Нинова. И картинката започва да се прояснява: не е ясно дали това е чума, няма карантина, няма дезинфекция, има разминаване между протокол от проби и заповед за действията на полицията, не се знае откъде е плъзнала заразата, как при тази здрава ограда с Турция заразени животни са проникнали в България, осъществяван ли е необходимият ветеринарен контрол върху новопридобити животни, къде е превенцията...Нинова вдига на крак главния прокурор и шефа на ВАС. Иска спиране на заповедта за избиване.  А Фейсбук гърми: „убийци“ „еничари“, „правителството по заповед на ЕС нарочно обезлюдава погранична Странджа, за да бъде заселена с бежанци“.  Доверието към институциите е сринато.   София на жълтите павета сякаш спи. Няма пиари, няма медийни защитници, няма комуникация. Порожанов и Дамян Илиев са дежурните в ефира, които с неадекватното си поведение още повече отблъскват.   Спасила е козите си. Дала е отпор на държавата. „ “, обявява тя пред медиите, които се надпреварват да я интервюират.  С живи вериги жителите на Шарково застават пред трите обора, в които все още животните не са изклани. Полицаите нахлуват от единия край на селото, от другия - хората ги посрещат с вили и мотики. Води ги попът, размахал огромен дървен прът. Удивителна картина за държава, която до вчера е била председател на Съвета на ЕС и е ръководила делата на 500-милиона Европа! А пък не може да се справи с проблема на 50 животновъди в собствената си страна. И го превръща в трагедия! Впрочем, вече всички за забравили за европредседателството - за фанфарите, похвалите и усмивките. Не на третия ден, на 30-тия час властта в София разбира колко преходни са потупванията по рамото, когато те не са дошли от суверена.  по овцете и козите, в който влизат министрите Радев и Порожанов. Все пак е реакция, но ужасно закъсняла. Това е трябвало да стане преди първото избиване на стадата във Воден и Кости...Ако е имало кой да мисли за последиците.  – от думите му става ясно, че БАБХ не е спазила собствените си наредби за действия при такива кризи, че в земеделското министерство има доклад на експерти, които заявяват, че пробите на избитите животни не са дали категорични признаци за болестта чума, че в съседна Турция за 2018 година няма огнища на чума...    но и през ум не му минава да обясни, защо през цялото време от 19 юни досега, когато е било открито първото огнище на чума,  нищо не е направено за масова и тотална дезинфекция. Нито той, нито Илиев показват документ, че в България наистина има епидемия от чума. Не показват и заповед за избиването на животните. А законът е категоричен - за да се осъществи евтаназия на животни, трябва да има предложение от шефа на БАБХ до министъра на земеделието, който съгласувано с министъра на вътрешните работи да издаде заповед за умъртвяването на добитъка. Това не е направено.   На възможно най-ниското управленско ниво е взето решение, което коства съдбата на десетки българи, което нанася вреда на цял сектор в икономиката, чиито последици могат да се окажат фатални за огромна част от територията на България!  Некомпетентност ли е това?  Неадекватност? Некадърие?  Подценяване на проблема?  Бягство от отговорност?  Престъпление?  Бездушие? Важното е било да се избият животните, на хората бързо да им се дадат компенсациите. За да млъкнат.   Откъде дойде заразата? Кога е дошла и защо е проспана?  Вярно ли е, че заразата е дошла през граница с Турция, както твърдят от Министерство на земеделието?    Кой е отговорен? Случайно ли е станало проникването и как това кореспондира с констатацията на експертите на земеделското министерство, че през 2018 година в Турция няма огнище на чума?   чрез целево внасяне на вирус и предумишлено заразяване, при което мерките и реакциите на правителството са тотално неадекватни, особено при квалификацията на заплахата.  Тогава къде са службите в България?    „Държавата не беше на мястото си по проблема с животинската чума“, обяви вицепрезидентът Йотова. „И при следващи кризи ли ще избиваме здрави животни?“, попита президентът Радев   Призна, че е допуснала грешка в комуникацията при опитите да реши проблема. И толкоз!   Същата грешка властта призна и за Истанбулската конвенция. Действаше по същия начин – силово, без обяснение, без диалог с обществото. Едни министри обясняваха по телевизорите как „тъмните сили“ са попречили да се приеме светлата Конвенция. Сега пак едни министри се обясняват. И пак по същия неадекватен начин. Властта не намери нито един ветеринар, нито един експерт с име и тежест, който да подкрепи действията им.   И както при Конвенцията, така и при Козите тези грешки на властта раждат не само гняв, но и евроскептицизъм. А това ще има сериозни последици. За властта и за държавата.    Още не знаем какво точно се е случило. На каква атака сме били подложени. Вражеска или приятелска? Може да е чума, може да е шап, син език или някаква друга болест. Днес е една зараза, утре ще е друга. Днес е по овцете и козите, утре ще е по свинете, в други ден - по кокошките. А после - не дай си Боже, и по хората!    Няма качествена лаборатория, няма железни механизми за реакция, няма подготвени екипи. Няма кризисен план, няма комуникационен план. Днес това може да коства оставката на един чиновник или на един министър. Утре ще е на друг. Нищо не променя ситуацията в държавата, където институциите фактически не действат.   И вече няма никакво значение колко пари ще им бъдат дадени - 100-200-300 лева. Те никога няма да бъдат достатъчни. Да удавят мъката. И да напълнят пропастта между власт и народ.   Защото в държавата на баба Дора нищо не е последно.  И никоя заповед не е истинска! Дори и за чумата!", "date": "2018.07.17", "title": "Валерия Велева: В държавата на баба Дора дори и чумата не е истинска! "}
{"url": "http://epicenter.bg/article/Iskat-merki-sreshtu-sivata-ikonomika/159426/4/0", "text": "Европейската петролна асоциация FuelsEurope призова правителствата на 28-те страни от ЕС да вземат строги мерки срещу сивата икономика. В позиция, публикувана на сайта на асоциацията и изпратена до първия зам.-председател на ЕК Франс Тимерманс, се подчертава, че “във връзка с продължаващия дебат върху сивата икономика в някои страни от ЕС, FuelsEurope очаква от правителствата да гарантират, че легалният бизнес, работещ в пълно съответствие с фискалните регулации, не понася щети от незаконни доставки на горива, за които не са заплатени съответните данъци”.   “Призоваваме всички правителства в ЕС да предприемат строги мерки, за да предотвратят облагите, които незаконният бизнес извлича от неефективни фискални регулации за сметка на бизнеса, опериращ легално, в съответствие със закона и в полза на обществото”, се казва в позицията.   FuelsEurope обединява 41 мултинационални нефтопреработвателни компании от ЕС, които осигуряват 270 млрд. евро данъчни постъпления в бюджетите на страните-членки. През пролетта на тази година асоциацията организира у нас конференция “Стратегия на рафиниращата индустрия до 2050 г.”.  ", "date": "2018.07.17", "title": "Искат мерки срещу сивата икономика"}
{"url": "http://epicenter.bg/article/Pravitelstvoto-reshava-utre-da-podade-dokumenti-za-vlizane-v-bankoviya-sayuz-na-ES/159454/4/0", "text": "Правителството вероятно ще вземе решение на заседанието си в сряда за подаването на документи за влизане в Европейския банков съюз, съобщи БНР, като се позова на информация от Министерството на финансите.   На заседанието си през миналата седмицата Еврогрупата подкрепи България в желанието й да се присъедини към чакалнята на еврозоната и банковия съюз, заявено в писмо в края на юни. След заседанието Европейската централна банка обяви, че очаква България да подаде искане за задълбочено сътрудничество с институцията.   В края на април по време на българското европредседателство на среща в София се разбра, че ЕС поставя условие България да кандидатства едновременно за чакалнята на еврозоната и за банковия съюз, което първоначално не бе прието от българското правителство. Тогава също бе посочено, че страните от еврозоната обвързват такова членство с очаквани реформи и стабилизиране на икономиката на страната.   Механизмът за тясно сътрудничество с Европейската централна банка реално предоставя надзорни функции на ЕЦБ върху българската банкова система. Кандидатстването за влизане в него трябва да се подаде минимум пет месеца преди страната да влезе в единния надзорен механизъм. През този период тя трябва да направи редица законодателни промени, с които да узакони надзорните права на Франкфурт.   С решението на правителството в сряда финансовият министър Владислав Горанов ще получи мандат да подаде документите на България в Европейската централна банка.", "date": "2018.07.17", "title": "Правителството решава утре да подаде документи за влизане в банковия съюз на ЕС"}
{"url": "http://epicenter.bg/article/Politsai-pazyat-prohoda-na-Shipka-i-Prohoda-na-Republikata-zaradi-krizata-s-chumata/159435/3/0", "text": "От днес, 17 юли, на двата прохода в област Стара Загора – Шипка и Прохода на републиката, има осигурени постоянни полицейски постове.   Те ще извършват проверки, за да не се допусне превозването на потенциално опасни или заразени животни от Южна към Северна България. Това съобщават от пресцентъра на областната администрация.   Решението е взето на заседание на Областния кризисен щаб по повод възникналите огнища на болестта чума по дребните преживни животни в Бургаско и в Ямболско и опасността тя да бъде разпространена и в други региони на страната. ", "date": "2018.07.17", "title": "Полицаи пазят прохода на Шипка и Прохода на Републиката заради кризата с чумата"}
{"url": "http://epicenter.bg/article/Ministar-Porozhanov--Premierat-kato-shtrakne-s-prast-i-si-podavam-ostavkata/159401/2/0", "text": "  Той обясни подробно как ще се изчислява колко ще бъде обезщетението за едно животно и от какво зависи сумата, която ще получи даден стопанин. Обезщетенията са напълно адекватни, категоричен е Порожанов.   \"Прекалкулирахме цените, защото първоначалните бяха направени при по-ниска статистическа база. Калкулирахме и други разходи, така че да има адекватно обезщетение. Средната цена за животните под селекционен контрол е над 300 лв. Малко над 200 лв. ще бъде средната цена за останалите”, обясни Порожанов.   „Методиката за изчисление и обезпечаване включва разходите, свързани с унищоженото животно, и тези, свързани с пазарната му стойност. Ще ангажираме фирма, която да поеме разхода по изчистване и обеззаразяване на стопанствата с до 150 животни”, допълни той.   „Има и допълнителни компенсации. За животните, които са на обор, но не могат да предават млякото си, имаме гласувани 32 лв. Тази сума обаче ще бъде прекалкулирана, за да може да стане 40 лв. На база на протоколите, които ще имат за форсмажорно обстоятелство, стопаните ще могат да получат и допълнителната голяма субсидия, която е между 56 и 83 лв. И разбира се има и преходната национална помощ, която е в рамките на 40-50 лв.”, уточни министър Порожанов. Той призна, че има липса на комуникация със собствениците на убитите животни. Българските животновъди ще дарят животни на тези хора от районите в Странджанско, съобщи министърът. На въпрос как е влязла болестта в България, Порожанов отговори, че му е трудно да каже как може да е станало това, но поясни, че цялото струпване на хора през уикенда в заразените места носи риск, че болестта може да бъде разнесена. „Оставките в правителството не е някаква тема\", заяви той. „Премиерът като щракне с пръст, ще си я подадем. Аз съм в кабинета, за да работя“, каза още министър Порожанов.", "date": "2018.07.17", "title": "Министър Порожанов: Премиерът като щракне с пръст и си подавам оставката"}
{"url": "http://epicenter.bg/article/Reshenieto-za-izbivane-na-zhivotni-e-vzeto-ot-Damyan-Iliev--obavi-zam-ministar-na-zemedelieto/159402/2/0", "text": "\r\n \r\n   \r\n \r\n   \r\n \r\n \r\n   \r\n Колегите от Агенцията по храните се позоваха най-вече на Световната здравна организация за животните, добави той. \r\n По думите му избиването на животни е един от начините за действие при наличие по подобни опасни болести. Димитров каза, че не може да каже със сигурност дали това е било записано в решението. \r\n   \r\n Димитров призна, че е била допусната грешка, като хората не са били добре информирани за това, което предстои. Точно това беше грешката - нямаше индивидуален подход към хората. Трябваше поне на тези 20-30 човека, на които предстоеше това неприятно събитие... можеше поне с тях да се поговори - иска ли животни, не иска ли, какво..., каза Димитров и определи причината за случилото се като \"слаба организация\". \r\n   \r\n В интерес на истината, на нито едно място в докладите на българските или европейските институции не се препоръчва масово избиване на животни, стана ясно от разговора. Европейският орган не препоръчва това, Световната здравна организация - също. Решението е взето от Българската агенция за безопасност на храните и според Димитров то е било адекватно. \r\n   \r\n Пробата, дошла от Монпелие, категорично доказва, че има заболяване. Стремим се да овъзмездим труда на хората, за да могат да възвърнат нормалния си начин на живот. Вчера са преведени над 300 000 лв. обезщетения, уточни зам.-земеделският министър. Димитров обясни, че обезщетението може да бъде получено или по банков път, или в съответните кметства. \r\n   \r\n Има голям психологически стрес у хората. Колегите от ветеринарния сектор, искайки да изпълнят задълженията си, явно не го отчетоха, заяви Цветан Димитров. По думите му това се дължи на слаба организация. \r\n   \r\n \r\n", "date": "2018.07.17", "title": "Зам.-министър: Шефът на БАБХ Дамян Илиев е взел еднолично решение за избиването на животни"}
{"url": "http://epicenter.bg/article/Petar-Stoyanov-za-sreshtata-Tramp---Putin--Neshtata-ne-sa-tolkova-tragichni-/159461/2/0", "text": "Нещата не са толкова трагични след срещата на президентите на САЩ и Русия Доналд Тръмп и Владимир Путин, колкото ги представя западната преса, смята президентът (1997 - 2002 г.) Петър Стоянов. Той бе гост на предаването \"Лице в лице\" по БТВ.   Слуховете за разрив между САЩ и ЕС са извънредно, извънредно преувеличени, бе категоричен той. Петър Стоянов подчерта, че връзките между ЕС и САЩ са толкова силни, че не е по силите на един президент да ги разруши. Европейският съюз е рожба на Съединените щати, обръща внимание президентът (1997 - 2002 г.). Петър Стоянов обърна внимание на историческите факти на тези, които твърдят, че ЕС никога не е бил толкова разединен. Стоянов припомня и разединението на континента по време на османската инвазия през 16 век, както и 30-годишната война по-късно.   Политическите лидери се вторачват в настоящите проблеми и плашат хората, бе неговият извод.   Според Стоянов европейските политици трябва да се замислят за ценностите.   Няма защо да се тревожим от това, че Европа не е напълно обединена, ако тя бе обединена, начело щеше да бъде тоталитарен лидер. Това ли искаме, попита риторично Петър Стоянов.      ", "date": "2018.07.17", "title": "Петър Стоянов за срещата Тръмп - Путин: Нещата не са толкова трагични!"}
{"url": "http://epicenter.bg/article/-Amerika-za-Balgariya--razdade-stotitsi-hilyadi-levove-na-balgarski-medii--Vizhte-koi-sa-te-/159466/2/0", "text": "Стотици хиляди левове раздаде прослотувата фондация „Америка за България“ на избрани български медии. Това показа справка на Епицентър.бг в новите грантове на НПО-то.   Медиите на фармацевтичния   по проекта „Генерация Z“ . Главната му цел е да даде думата на младите, родени в посткомунистическа България. Дарението на „Америка за България“ дава възможност на 10 млади автори да показват на българските читатели как мислят, анализират, коментират и как биха решили проблемите на съвремието ни.    Парите се усвояват от регионалния сайт  blagoevgrad-news.com. Целта на дарението е да повиши качеството и разнообразието на оригиналното си съдържание с фокус върху разследващата журналистика и анализи, както и отразяването и застъпването за значими обществени каузи.   С нови   „Америка за България“ е отпуснала парите за сайта им „България аналитика“, неизвестно защо определен като „аналитична платформа“. Изданието публикува месечни бюлетини по темите геополитика, сигурност, енергетика и икономика. „Така тя подпомага за по-доброто информационно и стратегическо разбиране на предизвикателствата, пред които България е изправена в условията на бързо променящата се геополитическа среда“, мотивират се от „Америка за България“. През 2016 г. сайтът стартира с пари на американската фондация.   Неочаквано в групата на медиите, получаващи редовно американски пари, се появи името и на бившия собственик на Тв Европа   – брат на президента Петър Стоянов. Неговата фондация „Пигмалион“ е ощастливена със 120 280 лв. Парите вече се усвояват от сайта му „Дебати.бг“. От онлайн изданието обещават „изтъкнати български и чужди автори и анализатори“ да обогатят съдържанието, което да доведе до скок на 4качеството и разнообразието от оригинално съдържание“. „Дебати.бг“ инициира и годишна награда за принос към демокрацията и годишна конференция, на която български експерти ще обсъждат и анализират ключови събития от изминалата политическа година.   В списъка с получателите на грантове на „Америка за България“ в област „Гражданско общество и демократични институции“  . Фирмата издател „Алпико пъблишинг“ ЕООД е одобрена да получи 169 420 лв. за да подобри разследващата си журналистика и увеличи качеството и разнообразието на оригиналното си съдържание. Ще бъдат наети и обучени четирима млади журналисти, които да развият уменията си за писане на разследвания и анализи. С парите „Зов нюз“ ще прави и онлайн радио.   Традиционно сред грантаджиите е и   НПО-то обединява журналисти около кръга „Капитал“ и съответно брани единствено техните интереси. Фондацията получава почти 215 000 лв. за създаване на журналистически клубове и онлайн училищни медии, които ще подготвят съдържание за публикуване в национална онлайн платформа. Програмата ще осигурява часове по медийна грамотност за по-широк кръг от ученици, които не участват директно в журналистическите клубове.", "date": "2018.07.17", "title": "„Америка за България“ раздаде стотици хиляди левове на български медии. Вижте кои са те!"}
{"url": "http://epicenter.bg/article/Borisov-gneven--Boyat-po-siviya-sektor-i-kontrabandata-prodalzhava--Zapochva-aktsiya--quot-Prechupvane-quot--/159468/2/0", "text": "Искам да благодаря, че сме поканени тук. АИКБ не могат да бъдат обвинявани, че са близки до правителството. Даже напротив. Всеки ден се пускат фалшиви новини и нали знаете какво пише в \"Братя Карамазови\" - имаше ли палто този човек или не.  С този цитат започна изказването си премиерът Бойко Борисов, който взе участие в церемонията по връчването на наградите на АИКБ \"Икономика на светло\". \"Данните и графиките показват ясно само едно нещо. Ето виждате ги - правителство на БСП и къде е сивата икономика. Служебно правителство - 120 млн. лева по-малко приходи. Аз не знаех тези данни, но те ясно показват как се справяме в борабата със сивия сектор, а именно сивата икономика драстично намалява\", каза още министър-председателят.  \"Полагаме усилия във всички сфери за справяне със сивата икономика и контрабандата. Боят по сивия сектор и контрабандата не само няма да спре, но виждате последните им издихания. Всеки ден пускат гнусни, жълти, фалшиви новини. Акция \"Пречупване\" започва\", закани се Борисов.? Той изрази надежда, че и медиите ще представят данните, че по време на мандатите на БСП сивата икономика става огромна, а щом дойде правителство на ГЕРБ, начело със сачия Борисов, изсветлява икономиката. заяви премиерът -  каза още той. Борисов изтъкна, цитиран от БТА,, че само за една година има с нови десет процента изсветляване на сивата икономика и отново акцентира, че това са обективни данни, измерени, по думите му, от неговите политически противници. Той посочи, че това означава повече приходи в бюджета и съответно средства за редица сектори.    Борисов побърза да си тръгне преди въпросите на медиите и така избегна темата за чумата и евтаназията в Странджа, която породи обществено напрежение и призиви за оставка на ръководството на БАБХ и земеделския министър.   На церемонията сред наградените от АИКБ бяха вицепремиерът Валери Симеонов, отличен със статуетка и грамота за работата на Тристранката и по-конкретно - за приетите от НСТС промени в закона за трудовата миграция и сините карти в закона за чужденците, които позволиха родният бизнес да ги наема на работа.     Заедно със Симеонов бяха наградени още финансовото министерство в лицето на министър Владислав Горанов и енергийната комисия в парламента, в лицето на Делян Добрев. .", "date": "2018.07.17", "title": "Борисов гневен: Боят по сивия сектор и контрабандата продължава. Започва акция \"Пречупване\" "}
{"url": "http://epicenter.bg/article/Vigenin-ot-s--Sharkovo--Vsichki-deystviya-na-ministara-na-zemedelieto-sa-bili-nezakonni-/159469/2/0", "text": "От БСП смятаме, че действията на БАБХ не са адекватни на заплахата. Не беше обяснено на хората какво ще се случва. Всички действия на министъра на земеделието са били незаконни. Това заяви международният секретар на ПГ на \"БСП за България\" и председател на Комисията по европейските въпроси и контрол на европейските фондове Кристиан Вигенин в предаването \"Лице в лице\" по БТВ от село Шарково.  \"Станах свидетел на това, че има разлика от това, което е написано на теория и практиката. Не са изпълнени и норми за дезинфекция. Нямаше контрол кой влиза и излиза от селото. Чакали са разкопавали там където са заровени козите, сам видях костите\", каза още той.  \"Между вземането на първите проби и излизането на резултатите са минали 20 дни. За тези 20 дни не са предприети мерки. Никой не е предупредил хората, какво ще се случи с животните, ако пробите са положителни за чума. Виждаме абсолютна неадекватност на съответните органи\", допълни Вигенин.  \"Ще продължавам да стоя в село Шарково. Длъжен съм да отстоявам интересите на хората. Корнелия Нинова успокои напрежението в селото. Тази болест се оказва смъртоносна, но козите са здрави. Всички действия трябва да са законосъобразно. Нека да насочим прожекторите към тези райони, и да насърчим младите хора, които са тук\", апелира Кристиан Вигенин.", "date": "2018.07.17", "title": "Вигенин от с. Шарково: Всички действия на министъра на земеделието са били незаконни "}
{"url": "http://epicenter.bg/article/Ot-EK-kategorichni--Evtanaziyata-na-zhivotnite-e-edinstveniyat-nachin-da-se-ovladee-chumata-/159470/2/0", "text": "Евтаназията на заразените животни е единственият начин да се овладее ситуацията с чумата по овцете и козите в Южна България. Това заяви еврокомисарят по здравеопазване и безопасност на храните Витянис Андрюкайтис пред камерите на БНТ.  \"Брюксел ще покрие 75% от разходите, свързани с компенсирането на собствениците на умъртвени животни. В случай като този, когато вирусът се пренася между животните, единственият начин е тези, които са заразени, да бъдат убити\", добави още той.  \"Този вирус е много опасен и не е време за политически игри. Искам да напомня на българското общество, че в момента имаме и друг вирус в Румъния - в Дунавския регион има африкански свински грип\", каза комисарят.  \"В Румъния хората също не разбират какво става, но те виждат как прасетата им умират. Констанца е много близо до българската граница. Можете ли да си представите какво ще стане, ако африканския свински грип дойде и в Северна България, след като на юг има чума. Моля ви - бъдете много бдителни и внимателни по отношение на вирусите и заболяванията\", завърши Витянис Андрюкайтис.", "date": "2018.07.17", "title": "От ЕК категорични: Евтаназията на животните е единственият начин да се овладее чумата "}
{"url": "http://epicenter.bg/article/Sharkovo-ne-dopusna-veterinari-da-evtanazirat-kozite-na-baba-Dora--BABH-prashta-utre-politsiya/159471/2/0", "text": "  , съобщи д-р Ивайла Давидова, началник-отдел \"Верификация на официалния контрол\", цитирана от Фокус.   Д-р Ивайла Давидова подчерта, че протестиращите на практика разнасят вируса. „Всеки предмет, всяко животно и всеки човек, който е бил по някакъв начин в контакт с възприемчиво животно, тоест овца или коза, е потенциален източник на инфекция“, каза тя.   , каза областният директор на БАБХ в Ямбол Николай Георгиев. „Разположихме мобилна техника на входа на селото, опреснявахме я с разтвор постелята, през която всеки трябваше да мине, да си дезинфекцира подметките на обувките, автомобила, с който е влязъл в селото. Днес тази техника не е там, защото имаше посегателство върху колегите, опити да се режат маркучите на машините“, добави Георгиев.   Чумата е заболяване, обявено за биологично оръжие, гражданите трябва да оказват пълно съдействие на ветеринарните лекари, заяви д-р Михаил Бащавелов, председател на Съюза на ветеринарните лекари в България.    Унищожаването на животни заради чумата няма алтернатива. В това увериха представители на Българската агенция за безопасност на храните (БАБХ).    Това каза директорът на Областната дирекция по безопасност на храните в София д-р Камен Николов, цитиран от агенция \"Фокус\".   Той опроверга информациите, че населението не е информирано достатъчно за това какво се случва с чумата. Това не е вярно, защото нашите колеги провеждат комисии и на тях присъстват всички заинтересовани страни – кметове, областни управители, пожарна, МВР и др., обясни той.    Колегата му д-р Ивайла Давидова, началник-отдел \"Верификация на официалния контрол\", обясни, че до момента са убити около 4 хил. животни, а официално регистрираните огнища на болестта са пет – село Воден, село Кости (Бургаско), село Парково, село Крайново и село Странджа.   . Според Давидова това не е прецедент, тъй като най-често около религиозни празници се случва нелегална търговия.   Междувременно за утре в Хасково е свикано заседание на Областната епизоотична комисия. На него ще бъдат обсъдени действащите превантивни мерки. В края на юни след такова заседание бяха забранени търговията и придвижването на животни в граничните общини - Тополовград и Свиленград.   По-рано Министерството на земеделието защити с текстове от Закона за ветеринарното дело действията на ветеринарните лекари. Ведомството посочва още, че не се налага създаването на Централен епизоотичен съвет, тъй като не става дума за зараза, която е опасна пряко за здравето на хората.", "date": "2018.07.17", "title": "Шарково не пусна ветеринари да евтаназират козите на баба Дора. БАБХ праща утре полиция"}
{"url": "http://epicenter.bg/article/Okanchatelno--Stopanstvoto-na--quot-Vranaa-quot--ostava-sobstvenost-na-darzhavata--opredeli-VKS/159472/2/0", "text": "\r\n Състав на Върховния касационен съд (ВКС) не допусна за касационно обжалване делото, заведено от Симеон Сакскобургготски и сестра му срещу държавата за възстановяването на собственост върху земеделското стопанство \"Врана\", съобщава Дневник. \r\n Това означава, че решението на Софийския апелативен съд, с което искането на бившия премиер беше отхвърлено, е окончателно. \r\n Земеделското стопанство \"Врана\", което е било стопанисвано от царското семейство, е национализирано през 1947 заедно с други 16 имота и по-късно става известно като \"стопанството на УБО\", където са отглеждани продуктите за политбюро на БКП. В момента имотът се стопанисва от фирма \"Врана ООД\". \r\n Делото за земеделското имение Врана е отделно от делото за двореца Врана, по което все още няма произнасяне от първата съдебна инстанция. За разлика от двореца Врана и парка около него, които бяха реституирани на Симеон Сакскобургготски от столичния кмет Стефан Софиянски през 2001 г., земеделското имение Врана никога не е било връщано на царското семейство, делото беше заведено по иск на Сакскобургготски. Той представи нотариален акт от 1928 г, за 1400-те декара земеделска земя, купувани още по времето на цар Фердинанд. \r\n \r\n \r\n \r\n За отбелязване е, че по нито едно дело държавата в лицето на Министерството на регионалното развитие и на земеделието и горите, не представи нито един документ за собственост над реституираните имоти. \r\n Съставът на ВКС - докладчик Веселка Марева и съдии Красимир Влахов и Камелия Маринова, е  , който през 2016 г. допусна за касационно разглеждане жалбата на царската фамилия по делото за хижата \"Саръгьол\", което бе първото дело за реституиран имот допуснато във ВКС. С допускането и решаването на жалбата за \"Саръгьол\" ВКС \"изчисти\" мотивите по делото Кричим чрез отговори на няколко въпроса \"от исторически и правен характер\", с което създаде практиката за решаване на всички следващи дела. \r\n \r\n Върховните съдии потвърждават като правилно решението на Апелативния съд за стопанство \"Врана\", като посочват мотива на решението на ВКС от 2012 г. по делото Кричим: че интендантството на цивилната листа на царя, на чието име са нотариалните актове, е било държавно учреждение и е придобивало имотите за царя като монарх, а не като физическо лице. Така - според решенията на съда - българският цар се оказа единственият, който не е можел да придобива и не е придобил свой собствен имот. \r\n Наред с това върховните съдии осъждат Симеон Сакскобургготски и да плати допълнително 130 000 лв. на фирмата \"Врана ООД\" за адвокатските разноски, които е направила по делото. \r\n \r\n   \r\n На първа инстанция са делата за двореца Врана и 16-те хил. дка гори в Рила, а на път към ВКС е делото за Царска Бистрица. \r\n А пред Европейския съд в Страсбург чака произнасяне за мораториума на парламента, който постави под възбрана реституираното имущество на Сакскобургготски и сестра му Мария Луиза. \r\n През декември м.г. управляващите проявиха плахо намерение да потърсят цивилизован изход от сагата с царските имоти, като сключат споразумение със Симеон Сакскобургготски, с което да изпреварят решенията на Европейския съд, но политизираните реакции в медиите отказаха Бойко Борисов от идеята. \r\n", "date": "2018.07.17", "title": "Окончателно! Стопанството на \"Вранаа\" остава собственост на държавата, определи ВКС"}
{"url": "http://epicenter.bg/article/Direktorat-na-letishte--quot-Sofiya-quot--za-neprovereniya-somelet--Tova-e-poreditsa-ot-sluchaynosti-/159473/2/0", "text": "Поредица от случайности са довели до това пътниците на частен самолет да напуснат страната от \"Летище София\" без да бъдат проверени, каза днес пред журналисти изпълнителният директор на летището Владимир Рапонджиев, цитиран от пресцентъра на аеропорта.    Самолетът от 13 юли 2018 г., кацнал на летище София с 5 пътници на борда, е частен. Кацането е в 15:30 ч. от летателна площадка „Драгановци“, а излитането е в 16:48 ч. „Летище София“ е наземен оператор, се казва в изявление на Владимир Рапонджиев, изпълнителен директор на „Летище София“ ЕАД. „Рамп-агентът е направил грешка, а случилото се е поредица от случайности”, акцентира Рапонджиев и допълни, че служителят, който е с дългогодишен опит в дейността, в момента е с отнет пропуск. „Щом има грешка – ще има наказание, а виновният ще си понесе наказанието. Тече проверка по случая и след нейното завършване ще излезем с окончателните резултати”, каза Рапонджиев.   В заключение той изрази увереност, че случаят ще остане изолиран и ще бъдат предприети всички необходими мерки за недопускане на подобни ситуации.   Частен самолет е излетял непроверен от Летище София. Случаят е от края на миналата седмица. За него съобщи лидерът на АБВ Румен Петков, който за пореден път обвини управляващите в неспособност да създадат условия българските граници да бъдат ефективно управлявани и поиска оставката на Валентин Радев.   За случая потвърди и главният секретар на МВР Младен Маринов, който уточни, че става дума за частен самолет с петима души на борда. Случаят се разследва. Самолетът е изпълнявал вътрешен полет от Габрово до София. На столичния аеропорт машината не е проверена, защото наземният оператор на полета не е уведомил Гранична полиция, обясни Маринов. Междувременно от пресцентъра на МВР съобщиха, че министерството е изискало от ръководството на \"Летище София\" да проведе заседание на Летищния комитет за обсъждане на случая. Регионална дирекция \"Гранична полиция\" - Аерогари е назначила комисия за извършване на проверка. Резултатите ще бъдат докладвани на 18.07.2018 г. на главния прокурор, се казва още в съобщението.   За шест месеца това беше втори пробив в сигурността на \"Летище София\", след като на 20 март пътниците на полет от Париж до София, изпълняван от авиокомпания \"България еър\", бяха допуснати на територията на страната без задължителните гранична и паспортна проверка. За случая се разбра няколко дни по-късно. Вътрешният министър разпореди две проверки след инцидента и с три месеца закъснение бяха наказани 13 души.", "date": "2018.07.17", "title": "Директорът на летище \"София\" за непроверения самолет: Това е поредица от случайности!"}
