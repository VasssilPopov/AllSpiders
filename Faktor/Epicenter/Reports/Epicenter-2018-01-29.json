{"url": "http://epicenter.bg/article/Daniel-Valchev-za-Konventsiyata--Zaharieva-i-neynite-hora-ne-sa-se-zadalbochili-v-tova--koeto-podpisvat/146119/2/0", "text": "Проф. Даниел Вълчев коментира в предаването “Лице в лице” страховете от Истанбулската конвенция. По думите му, създаде се обществено напрежение, което анатемоса двете страни. 30 години след промените, демокрацията у нас си е само декор, заяви той. Проблемът е, че през април 2016 година правителството опълномощава тогавашния миинстър на правосъдието и сегашен на външните работи Екатерина Захариева да подпише тази конвенция. Тук няма голяма злонамереност, а по думите му в България се отнасяме несериозно към тези конвенции. Захариева и нейните хора не са се задълбочили в това, което подписват, смята той. Те биха могли да искат по-ясни дефиниции за конвенцията, каза Даниел Вълчев.     Според него дебатът е важен, защото нормите от този договор стават част от българсия правен ред. Ратифицираме ли конвенцията, няма да имаме никакви законови възможности да я променяме, обясни той. Тези, които след това ще тълкуват какво пише вътре в конвенцията, няма да са български граждани.   Важно е в България да започнем дебата, каза той. Според него има неясни дефиниции в конвенцията. Наред с \"пол\" се говори за \"социален пол\". Трябва да има по-ясни дефиниции. Правилно е да се защитават жените, но защо да се защитават само на основание \"пол\". Логиката на правния ред е да защитава по-слабия, незаивисмо кой е той, каза проф. Даниел Вълчев. Никъде в документа не се говори за специална защита на бременните жени и жените майки, допълни той.", "date": "2018.01.29", "title": "Даниел Вълчев за Конвенцията: Захариева и нейните хора не са се задълбочили в това, което подписват"}
{"url": "http://epicenter.bg/article/Rumen-Radev-dava-traditsionniya-priem-za-diplomaticheskiya-korpus/146053/2/0", "text": "От 17.00 часа днес в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България. Това съобщиха от прессекретариата на държавния глава. Президентът Румен Радев и доайенът на Дипломатическия корпус – извънредният и пълномощен посланик на Държавата Палестина Н. Пр. д-р Ахмед Ал Мадбух, ще произнесат слова. ", "date": "2018.01.29", "title": "Румен Радев дава традиционния прием за дипломатическия корпус"}
{"url": "http://epicenter.bg/article/Valeri-Simeonov--GERB-da-ottegli-Istanbulskata-konventsiya/146064/2/0", "text": "„Истанбулската конвенция няма да обърне правителството. Това е документ, който няма да бъде приет в НС. На първо място заради нашата съпротива. Няма да бъде приета и от опозицията, с изключение на ДПС\". Това заяви в \"Денят започва\" на БНТ вицепремиерът Валери Симеонов и лидер на НФСБ. По думите му, ако Конвенцията влезе в парламента, битката ще е за няколко гласа.  „Препоръчвам на ГЕРБ да оттегли Истанбулската конвенция. Трябва да има дебат. В документа има 95% полезни неща. Това е документ, който се приема или не се приема. В член 78 се допускат резерви, но те не са тези резерви по членовете, които касаят определението за джендър, за образователните материали. Не сме съгласни това да влиза в образователната система”, каза Симеонов.    Според него в българския народ стереотипите са разчупени. По отношение на мъжките и женските роли и професии Симеонов заяви: „Човек като види зор като мене, се научава и да готви.” „Има неточност на превода. Конвенцията трябва да се обсъди по-мащабно. Не мисля, че това трябва да се реши веднага”, заяви Симеонов.   Валери Симеонов коментира и напрежението около изменението на плана за управление на плана за Пирин. „Ще удържим за природен парк „Пирин”. Знам, че еврозелените слушат сега. Ще се построи един лифт. Един лифт. Казват, че ще се строи върху 46% от територията. Не е вярно.” „Сега ще променим и плана за Витоша. Само за да може лифтовете, които съществуват, да бъдат променени. Дай боже, да отворим тази чудесна планина и за лятото, и за зимата. Нашето законодателство е по-строго от Австрия и Швейцария. В Унгария, където няма планини, пуснаха два лифта. В България 10 години няма нито един заради криворазбрана екология. Целта на това правителство е да отвори планинския туризъм. Ограничителен закон като българския няма никъде по света. Дано повече млади хора разберат, че екологичните организации блокират развитието на България.”, заяви Симеонов.   Вицепремиерът се оплака, че като коалиционен партньор на ГЕРБ Обединени патриоти делят отговорността за властта, но нямат кадри в редица органи или не ги питат за предприети рокади.  „Нямаме никакво участие в сектор енергетиката. Нямаше да поставя този въпрос, ако в края на миналата седмица не научих за скандално назначение. Променя се управителния съвет на ЕСО, който трябва да усвои около 500 милиона за разширяване на мрежата, за студения резерв на тецовете и за далекопровода с Гърция, каза вицепремиерът.   Изведнъж се сменя целия борд без всякакво съгласуване с коалиционните партньори и там се поставят лица, които са меко казани компрометирани. Единият е Антон Славов уволнен от НЕК за несправяне с работата 2010. Има зависимости в този съвет, които не могат да се премълчат. В нито едно от енергийните дружества нямаме представители, а отговорността ще я носим заедно, каза Симеонов. По думите му същото е положението с Агенция „Пътна инфраструктура”, НЗОК и редица други, където патриотите нямат свои кадри. ", "date": "2018.01.29", "title": "Валери Симеонов: ГЕРБ да оттегли Истанбулската конвенция! Няма да бъде приета от парламента!"}
{"url": "http://epicenter.bg/article/Ekaterina-Zaharieva-shte-predsedatelstva-zasedanie-za-brekzit-v-Bryuksel/146095/2/0", "text": "  Вицепремиерът и министър на външните работи Екатерина Захариева ще председателства в Брюксел заседание посветено на брекзит, съобщава БиТиВи.   Главният преговарящ на Евросъюза Мишел Барние ще информира министрите за актуалното състояние на разговорите с Великобритания.   Очаква се Съветът да приеме директиви за водене на преговорите за излизането на Обединеното кралство от Съюза, които ще изяснят по-подробно позицията на 27-те за преходния период след това.   Целта на този период е да се избегне рязка промяна на правилата за гражданите и фирмите след 30 март 2019 г. – първия ден на брекзит, както и да прокара пътя към споразумение за свободна търговия между Евросъюза и Великобритания, което предстои да се подготви.  ", "date": "2018.01.29", "title": "Екатерина Захариева ще председателства заседание за брекзит в Брюксел"}
{"url": "http://epicenter.bg/article/Ministar-Nankov--Do-2-godini-i-polovina-shte-e-gotov-skorostniyat-pat-ot-Sofiya-do-srabskata-granitsa/146098/2/0", "text": "  До 2 години и половина очакваме да бъде изграден скоростният път между София и сръбската граница. Това каза министърът на регионалното развитие и благоустройството Николай Нанков на брифинг след срещата с вицепремиера на Сърбия Зорана Михайлович и министъра на транспорта, съобщенията и информационните технологии на България Ивайло Московски, предаде репортер на Агенция „Фокус“.   „С изключително удоволствие сме относно проведената работна среща и с всички партньорства, които поддържаме със Сърбия. За мен основен приоритет в рамките на Българското председателство на Съвета на ЕС са Западните Балкани и в нашето поле на действие са две основни теми, като едната е пътната - изграждане на скоростния път между София и сръбската граница в двете отсечки Калотина-Драгоман и Драгоман-Сливница. Вече стартирахме процедурата, в момента предстои фиксиране на участниците. Основната част ще покрием със собствени средства и се надяваме тя да бъде завършена до 2 години и половина. Бюджетът е почти 35 млн. евро за реализиране на устойчиви проекти от двете страни на границата, за околна среда, за младежки политики, за туризъм и др.“, каза още Нанков и посочи като важен приоритет за България и връзката по река Дунав.   Министърът на транспорта, съобщенията и информационните технологии Ивайло Московски обясни, че Сърбия е близка до България държава и чисто политически двете страни се разбират прекрасно. „Хубавото е, че дори и процеси, които бъдат започнати, но не завършват, имаме уговорката на колегите от Австрия, че също е работят по тази тема, за да има добра интеграция на Западните Балкани и конкретно Сърбия. Ще работим по подписване на споразумение за воден и железопътен транспорт“, каза още той.   Московски поясни, че двете държави са си поставили рамка от около 6 месеца, в който трябва да бъдат намалени драстично цените за роуминг услуги. „Обсъждаме няколко варианта. Работим и по проект за оптична свързаност между България, Сърбия и Румъния, нямаме заделен бюджет за това, но се надяваме по различни начини да бъде осигурен такъв, за да покрием всички разходи, които ще допринесат за устойчиво развитие на целия регион“, каза още той.  ", "date": "2018.01.29", "title": "Министър Нанков: До 2 години и половина ще е готов скоростният път от София до сръбската граница"}
{"url": "http://epicenter.bg/article/Moskovski--Vazlozhil-sam-proverka-po-vsichki-temi--koito-sa-zalozheni-v-televizionniya-reportazh-za-BDZh/146099/2/0", "text": "Възложил съм проверка по всички теми, които са заложени в телевизионния репортаж за БДЖ. Това каза пред журналисти министърът на транспорта, информационните технологии и съобщенията Ивайло Московски, предаде репортер на Агенция „Фокус“.   На 25 януари 2018 г. Нова тв излъчи за първи път в новините си репортаж за \"претоварване и неизправни влакове по линиите\" и попипа \"къде отиват парите за държавния железопътен превоз на товари\".  Журналистът Марин Николов разказва за масовото надвишаване на извънредния труд на машинистите в БДЖ за района на София – близо 40 хиляди часа, което е двойно над допустимото по закон.    . \"От данните, които събрахме се налагат съмнения, че парите от джоба ни за железопътен превоз се разпределят нецелесъобразно. БДЖ няма средства за заплати за машинисти, няма и за ефективна охрана, но има пари за служители – футболисти и за десетки ремонти на локомотиви, от които машините отново излизат повредени\", коментира разследващият журналист на NOVA Марин Николов.  Кой допуска претоварване и неизправни влакове по линиите и къде отиват парите за държавния железопътен превоз на товари, питат от Нова тв.    „Не мога да коментирам записаните разговори, заяви министър Московски. В момента, в който се появи анонса, съм възложил проверка по всички теми, които са заложени в телевизионния репортаж. Когато колегите приключат, тогава ще мога да коментирам.    „Министерството ще се намеси в случая, защото той представлява престъпление. Но не мога да коментирам нито какви пари струват футболисти, нито нищо, защото най-вероятно има и шахматисти и други спортисти в държавните железници – там са хиляди работещи, но поне на мен не ми е известно да бъдат назначавани хора, защото имат хобита. Назначават се по други критерии и ако има нарушения, всеки, който трябва, ще си понесе отговорност“, обясни Московски.   Министърът уточни, че в първия си мандат правителството е заварило дружеството фалирало и с 850 млн. лева дългове, които в момента са около 300 млн. лева. „Финансовото състояние на дружеството е най-важната тема и днес имаме преговори с едната група кредитори – т.нар. акционери. Тази седмица ще погасим 32 млн. лева към акционерите и така дълговете ще станат под 300 млн. лева. Това, което се забелязва при БДЖ, е, че при наше управление оперативната загуба намалява и обратното – при колеги от опозицията тя се увеличава“ коментира още Московски.  ", "date": "2018.01.29", "title": "Министър Московски: Правим проверка по тв  репортажа за БДЖ. Всеки ще си понесе отговорността!"}
{"url": "http://epicenter.bg/article/619-uchilishta-v-stranata-sa-zatvoreni-zaradi-gripnata-epidemiya/146100/2/0", "text": "  Поради обявена грипна епидемия в 619 училища в страната днес няма учебни занятия, съобщиха от пресцентъра на МОН, цитирани от „Фокус“.   138 училища в област Бургас са в грипна ваканция до 2 февруари включително.   В София - област няма да има учебни занятия в 98 училища.   В София-град 276 училища няма да учат до 6 февруари включително.   В област Габрово в 13 училища няма да има учебни занятия. Обявена грипна ваканция има в 47 училища в област Хасково и в 44 училища в област Ямбол. Днес няма да учат в 2 училища в област Видин – СУ „Хр. Ботев“ – гр. Белоградчик, в ОУ „Васил Левски“ – с. Бойница, както и в ОУ „Св. Св. Кирил и Методий“ – с. Ставерци – община Долна Митрополия, област Плевен.     В София-област грипната ваканция се прекратява. От утре учениците са на училище.  ", "date": "2018.01.29", "title": "619 училища в страната са затворени заради грипната епидемия"}
{"url": "http://epicenter.bg/article/BSP--Davame-24-chasa-na-Moskovski-da-osvobodi-rakovodstvoto-na-BDZh--inache-shte-iskame-negovata-ostavka/146101/2/0", "text": " Даваме 24 часа на министър Ивайло Московски да освободи ръководството на БДЖ, ако не го направи - ще искаме неговата оставка. Това каза зам.-председателят на ПГ на „БСП за България“ Георги Свиленски по време на пресконференция, предаде репортер на Агенция „Фокус“.   „  Това го искахме и преди две години. Той не го направи и каза, че държи на ръководството и застава зад него.     Свиленски поиска още Сметната палата да влезе да направи одит в БДЖ.   „Искаме инспекция по труда да провери работното време на машинистите?“, попита Свиленски. Той поясни, че всички тези сигнали ще бъдат заведени надлежно по институциите.    Депутатът заяви, че от БСП отдавна са разкрили за работещите на щат в БДЖ футболисти и скъпата поддръжка на футболния отбор. Той отправил питане до министър Ивайло Московски през 2016 г. \"Тогава той заяви, че не знаел и ще провери. Но ето, че от тогава са минали 2 години и няма как да каже, че не е знаел. Имаше достатъчно време да се вдигне на крака това дружество\", заяви Свиленски.    \" , коментира уволненият Димитров.     \"Той е разкрил корупцията, има арестувани, има следствие и е доказано, че е подал верни сигнали за корупция. Вместо да бъде награден, той е уволнен. Докато служители с повдигнати обвинения, продължават да работят и не са уволнени\", заяви още Свиленски.   , увери той.   ", "date": "2018.01.29", "title": "БСП: Даваме 24 часа на Московски да освободи ръководството на БДЖ, иначе ще искаме неговата оставка"}
{"url": "http://epicenter.bg/article/Obvinyaem-za-prestapnata-shema-v-MU-zaplashil-razsledvashtite--Shte-plachete-s-karvavi-salzi-/146056/3/0", "text": "Едно от обвиняемите лица за незаконен прием на студенти с фалшиви документи в Медицинския университет в София е отправило сериозна заплаха към разследващия екип на прокуратурата. Това каза за БНТ говорителят на главния прокурор Румяна Арнаудова. Екипът се състои от двама прокурори, трима следователи, подпомагани от агенти на ДАНС и ГДБОП. Заплахата била \"Ще плачете с кървави сълзи.\" По думите на Арнаудова разследващите ще подготвят писмен доклад за това поведение, което е възбудило основателен страх у екипа. Тя коментира, че не бива да се допуска подобно отношение към разследващите и ще бъдат предприети действия от страна на главния прокурор за недопускане на подобни случаи.   Говорителят на главния прокурор потвърди за БНТ, че като ръководител на организираната престъпна група е обвинен бившият ректор на учебното заведение проф. Ваньо Митев. Той е получил постановление си за привличане. \"Обвиненията, които са повдигнати от специализираната прокуратура, са за ръководене на едно лице и участие на всички останали петима в организирана престъпна група. Разследването към този момент има две основни направления. Едното е дейността на групата по т.нар незаконен прием на чуждестранни студенти, която дейност генерира и е поставила в опасност националната сигурност на Република България, затова разследването се води от специализирана прокуратура. Второто направление, по което усилено се събират доказателства, е дейността на ръководни служители от Медицинския университет, касаещи проявена безстопанственост при изпълнение на обществени поръчки\", каза Арнаудова.  Говорителят на главния прокурор каза още, че до момента съдебното производство е над 200 тома като е започнала още от септември. \"Официално по документи един голям кръг от чуждестранни студенти за издържали изпити и са започнали обучението си по медицина на английски език. Установихме, че документите, които са били предоставени на Медицинския университет,са били подготвяни от членовете на организираната престъпна група и е придаден такъв вид на тези документи, че да послужат за вписването им като такива в МУ. Лицата,които се разследват, са основно от арабски произход, за тях е установено, че част от тях дори не владеят английски език. Най-сериозна индиция за това, че нещо не е наред, е фактът, че по-голямата част от тези студенти не са открити на адресите, които фигурират в официалните им документи, т.е вероятно това са абсолютно мними студенти, които използват този канал, за да навлязат на територията на Република България. Получавайки статут на редовни студенти редовно обучение, те получават статут на временно пребиваващи лица на територията на ЕС, което им позволява свободно придвижване на територията на ЕС. Този канал би могъл да бъде използван и за целите на терористична заплаха и за прикрит незаконен трафик на мигранти. Разследването продължава\", съобщи още прокурор Арнаудова.  До момента специализираната прокуратурата е извършила 40 претърсвания на територията на София, а 27 лица са обискирани. Продължават действията по разследванията. Припомняме, че специализираната прокуратура повдигна обвинение на шестима души за незаконен прием на студенти с фалшиви документи в Медицинския университет в София. На обвиняемите е определена мярка за неотклонение парична гаранция от по 200 хил. лв за всеки от тях. Седмица по-рано при акция на ГДБОП бяха иззети документи и отведени за разпит служители на университета. По данни на прокуратурата организираната престъпна група е действала 2015- 2017 година. Чрез фирма посредник са набирани желаещи да станат студенти. След това са били записвани с фалшиви документи, а изпитите им се уреждали от длъжностни лица в Медицинския университет. Приемането по този начин е струвало между 40 000 - 50 000 евро. До момента са установени над 20 чуждестранни студенти, приети чрез престъпната схема. Източник БНТ", "date": "2018.01.29", "title": "Обвиняем за престъпната схема в МУ заплашил разследващите: Ще плачете с кървави сълзи!"}
{"url": "http://epicenter.bg/article/Kade-e-pravosadieto--591-osadeni-na-zatvor-se-razhozhdat-na-svoboda-/146060/3/0", "text": "Прокуратурата гледа съвсем през пръсти на задължението си да вкарва осъдените престъпници в затвора, пише \"Сега\".   Проверка на \"Сега\" показа, че са се укрили дори осъдени по споразумение - тоест обвиняеми, които са се явили лично в съда, за да подпишат сделката си с прокуратурата, и наказанието им веднага е влязло в сила. Вместо да бъдат задържани веднага, те свободно са напуснали съда и от този момент са в неизвестност.   Някои се издирват отскоро, но има и случаи, в които присъдите са влезли в сила преди повече от 10 години. 591 осъдени на затвор се разхождат на свобода според справката на прокуратурата от края на м.г. Шокиращото е, че сред тях има убийци, изнасилвачи, участници в отвличания, трафик на хора, грабежи, длъжностно присвояване.   Въпросът стана болезнено актуален след шестте убийства в Нови Искър в новогодишната нощ. За тях задочно бе обвинен Росен Ангелов, който се оказа издирван от 8 г., за да излежи присъдата си за блудство с непълнолетно момиче.   Преди седмица главният прокурор Сотир Цацаров нареди да се направи ревизия на всички неизпълнени присъди в страната. Говорителката му Румяна Арнаудова призна, че няма пълна информация по този въпрос.   Няколко дни по-рано обаче \"Сега\" разпрати десетки заявления за достъп до информация до всички апелативни и окръжни прокуратури в страната. Малка част от ръководителите им предоставиха данните. Останалите или не отговориха, или директно отказаха.   Окръжната прокуратура в Русе предостави пълни данни за изчезналите осъдени - 36 души. Сред тях е Й. И. Й. През януари 2011 г. той е осъден от районния съд във Враца на 10 г. затвор за длъжностно присвояване. Й. Й. е бил магазинер на лавката във Врачанския затвор, откъдето е присвоил пари и вещи за близо 6000 лв.   Получихме отговори и от окръжния прокурор на Добрич. В неговата справка има 17 души. Сред тях е Дмитрий Георгиев, който на 20 юли 2010 г. сключва споразумение с районната прокуратура в града за наказание от 3 месеца затвор и 100 лв. глоба за това, че шофирал след употреба на алкохол. И макар да е бил в съдебната зала, за да подпише споразумението, Георгиев изчезва и още не е открит. От делото става ясно, че преди това за кратко е бил задържан, а после му е нареден домашен арест.   Сходен е казусът и на Галин Денков. Неговото споразумение с прокуратурата е одобрено от районния съд във Варна на 10 юли 2017 г. Той е признат за виновен за притежание на 0.17 г хероин. Съгласил се е да влезе за 5 месеца в затвора, но да не плаща глоба. Присъдата така и не е изпълнена.   По друго дело на районния съд в Добрич Васил Атанасов е признат за виновен за изнасилване, което е рецидив. Делото не е качено в съдебните онлайн регистри и няма информация за наказанието му. От прокурорската справка става ясно, че процесът срещу него е започнал през 1997 г., а окончателната му присъда идва през май 2008 г. Обявен е за издирване 20 дни след нея.   Осъденият на 7 г. затвор и 20 хил. лв. глоба за трафик на хора Джефер Мехмед също не е зад решетките. Присъдата му, произнесена от районния съд във Варна, е в сила от юни 2012 г. Той е обявен за издирване 20 дни по-късно.   В списъка на окръжната прокуратура в Кюстендил има 24-ма души. Сред тях са Ангел Христов и Пламен Галев, т.нар. Братя Галеви. Те имат 5-годишни присъди за организиране на престъпна група за рекет и изнудване. Наказанието им влезе в сила през май 2012 г., но те се укриха.   И.Ю., който от март 2006 г. има присъда от 17 г. и половина и 250 хил. лв. глоба за производство на наркотици в големи размери, също е в неизвестност. В справката на Софийската военна прокуратура е бившият полицай Александър Вълков. През септември 2015 г. той беше осъден на 7 г. затвор за убийство. И макар че лично чу присъдата си на последна инстанция, беше оставен да избяга.", "date": "2018.01.29", "title": "Къде е правосъдието?  591 осъдени на затвор се разхождат на свобода!"}
{"url": "http://epicenter.bg/article/Potresavashti-primeri-ot-Zapadna-Evropa-za-dvoynite-standarti-na-dzhendara/146071/11/0", "text": "        „Джендър“ проблематиката, която вече години тресе западните постмодерни общества, в България беше просто екзотичен термин, споменаван помпозно от носители на експертиза и от цветната палитра НПО-та, борещи се за равенство и социална справедливост. Дебатът около конвенцията обаче сблъска и обикновените граждани с непознати досега философии и понятия.   Затова нека видим какво се случва в държавите, в които тези движения са в разцвета си.   Участничките в това движение се борят по цяла гама от много важни въпроси, като например начина, по който мъжете седят в метрото и носенето на бурка като символ на женска еманципация. Въпреки че представляват малък процент от населението, най-радикалните между тях изглежда оказват огромно влияние върху основните медии и дори законодателство в много западни страни.    Самото шведско законодателство използва феминистката идея за revoking consent, т.е. \"отмяна на съгласието“. Според феминистки групи съгласието може да бъде отменено по всяко време, дори и по време на самия акт или след приключването му. През декември 2017 г. Швеция внесе проектозакон, който разширява още повече дефиницията за съгласие, изисквайки то да е „изрично“.     Конвенцията още във въведението си твърди, че жените са „исторически принудени да бъдат в подчинена позиция“ и са масово жертви на насилие, включително принудителни бракове, осакатяване на гениталиите и „престъпления на честта“. Да припомним, че тя се предлага от Съвета на Европа и се подписва от европейски държави, където подобни традиции не съществуват.   Истина е, че с имигрантските и бежански вълни към Западна Европа и в частност Германия, жестоки обичаи като осакатяване на гениталиите на жените действително са привнесени и се практикуват все по-масово.    През 2014 г. серия репортажи на Андрю Норфолк разкриват, че в британския град Ротерхам са изнасилени повече от 1400 момичета на възраст между 11 и 16 години.   Упорството на Норфолк дава резултат и националните власти организират допитвания, които довеждат до присъди за извършителите. Това обаче изглежда не променя атмосферата на страх и войнствена политическа коректност.    В същото време   След публичното възмущение и искания за оставка, тя изтрива поста си. BBC пък пита зрителите си в Туитър дали репортажът им за Ротерхам е бил „расистки“.    Тези въпроси естествено не са споменати в конвенцията и не е ясно как точно тя ще се съчетае с политиките на мултикултурни протекции и дали действително важи еднакво за всички.   Мнозина споделиха страховете си, че конвенцията ще нормализира и институционализира нова категория пол, т.нар. „трети пол“, а други заклеймиха тези безпокойства като назадничави и несъстоятелни, тъй като официално предмет на текста е борбата с насилието.   В текста уверено се твърди, че изкореняването на „закостенели“ възприятия и стереотипи, касаещи ролите на пола е адекватна стъпка към намаляване на проявите на насилие към жени.   „Джендър“ образователни методики, съчетани с иновативно сексуално образование, от години се прилагат в някои западни общества.   Неотдавна Vice показаха ежедневието на едно полово неутрално семейство, където социалните роли на пола и вкъщи, и в детската градина варират независимо от биологичния пол. Мика например е дете, чийто биологичен пол е мъжки, но чиято социална роля може да бъде различна всеки ден. Единият от родителите на Мика е Дейл – той е интерсексуален и бива наричан Mapa (съчетание от Mum /мама/и Papa /татко/).  Нещо повече – той твърди, че дори този метод на възпитание да нарани психическото здраве на детето, то си го „заслужава“, тъй като е родено с привилегии – бяла кожа, в богата държава с висок стандарт.   Джендър мейнстриймингът в страни в Европа се осъществява също и посредством включващо сексуално образование – например съгласно препоръките на немския Федерален Център за Здравно Образование.     Извършват се операции на деца в много ранна възраст – наскоро в Австралия има случай с операция на четиригодишно дете.   .   В сравнение с данните от 2009 г. има увеличение от 2500 процента.     Родителите няма да имат право да откажат участие на децата си в тези часове.  Норвежката служба Barnevernet е известна с честото отнемане на деца от семействата им. Най-фрапантният случай е от 2015 г., когато румънското семейство Бонариу губи петте си деца (най-малкото от които е бебе на три месеца) заради „християнска индоктринация“. Това не е първият подобен случай.    Друго проучване от Университета в Калифорния пък установява, че няма съществена разлика между претърпели и не претърпели операция по отношение на опитите за самоубийства и психични проблеми – всички са в много висок риск, достигащ 90% и повече. Т.е. всички полово неориентирани хора страдат в много по-голяма степен от психични проблеми и имат суицидни мисли.   Може би някой ще каже, че примерите, дадени тук са твърде крайни. За съжаление обаче, това не са единични случаи и тенденцията е проблемите да се задълбочават. Усиленият обществен дебат по темата е положителен знак, защото българското общество ще трябва да се сблъсква все по-често с този въпрос. Добре е да помислим не само дали искаме да подпишем тази конвенция, но и какво следва след нея.  -------    ", "date": "2018.01.29", "title": "Потресаващи примери от Западна Европа за двойните стандарти на джендъра"}
{"url": "http://epicenter.bg/article/Razdadoha--Gramite--pod-znaka-na-byalata-roza/146074/6/0", "text": "Звездите на червения килим носеха бели рози, за да изразят солидарност с движенията срещу сексуалния тормоз - \"Time Up\" и \"#MeToo\". Рапърът Кендрик Ламар бе един от първите отличени с Грами за най-добро музикално видео - \"HUMBLE\", съобщи Националната звукозаписна академия на САЩ. Кари Фишър бе удостоена посмъртно с Грами за аудиозаписа на \"Принцесата, която си водеше дневник\" - нейните мемоари, написани въз основа на дневниците й за снимането на \"Междузвездни войни\". Изненадващо на церемонията се появи Хилари Клинтън. Един от водещите - Джеймс Кордън, пусна запис на подборка откъси от книгата на Майкъл Улф \"Огън и ярост\" за Белия дом на Доналд Тръмп, прочетени от известни личности, включително г-жа Клинтън. Преди текстовете прозвуча изпълнение на U2 пред Статуята на свободата. Певицата Камила Кабело поиска защита за имигрантите, влезли в Съединените щати като деца, а Джанел Моне говори за правата на жените. Кънтри артистите Ерик Чърч, Марън Морис и Брадърс Осбърн изпълниха наградената с Грами през 1993 г. класическа песен на Ерик Клептън  , за да почетат паметта на жертвите, убити на концерта в Лас Вегас през октомври, както и на концерта на Ариана Гранде в Манчестър, във Великобритания през май.  , каза Морис.  Президентът Доналд Тръмп е приканил в туит тази сутрин привържениците си да информират рапъра Джей-Зи, че благодарение на неговата политика безработицата сред черните американци е \"най-ниската, регистрирана някога\", предаде Асошиейтед прес.  Този туит вероятно е в отговор на интервю на рапъра пред Си Ен Ен, в което той казва, че вулгарното изказване на президента за африканските страни и Хаити \"разочарова и ранява\". Според Джей-Зи ниската безработица сред чернокожите американци не е заслуга на президента.  , добавя той, цитиран от АП. Водещ на церемонията е музикантът Пол Шафър.   Източник: Дир.бг", "date": "2018.01.29", "title": "Раздадоха ”Грамите” под знака на бялата роза"}
{"url": "http://epicenter.bg/article/Desnite-pobediha-na-regionalnite-izbori-v-Dolna-Avstriya/146055/7/0", "text": "Изборите за регионален парламент в провинция Долна Австрия завършиха с победа на Австрийската народна партия и нейната ръководителка Йохана Микъл-Лайтнер. С 49,6 процента от гласовете на близо 1,4 милиона австрийски избиратели, партията запазва абсолютното мнозинство с 29 депутатски мандата в 56-членния парламент на Долна Австрия, предаде БТА. На второ място с 23,9 процента се нарежда Австрийската социалдемократическа партия, което е плюс 2,3 процента спрямо предишните избори и гарантира на партията 14 депутатски кресла.  Австрийската партия на свободата, печели 14, 8 процента от гласовете, отбелязва плюс 6,6 процента и удвоява броя на мандатите в провинциалния парламент от 4 на 8. В изявленията си политическите наблюдатели коментират, че скандалът около водача на листата на десните Удо Ландбауер във връзка с намерените брошури с нацистки песни в бюрото на дясната организация \"Германия\", чийто заместник-председател е Ландбауер, е осуетил партийните цели. А те бяха: да удвои изборния резултат от последните провинциални избори и да осуети абсолютното мнозинство на Австрийската народна партия в бъдещия парламент на Долна Австрия.  В събота президентът на страната Александър Ван дер Белен поиска от Ландбауер да оттегли кандидатурата си, малко по-късно в изявления за медиите Йохана Микъл-Лайтнер заяви, че няма да работи с политик, който компрометира името на провинцията. Това свое становище тя потвърди и в първи изявления след изборната победа, като подчерта същевременно желанието си да сътрудничи с всички партии. В парламента на Долна Австрия за първи път влиза партията НЕОС с два мандата, Партията на зелените губи един мандат и присъства в парламента с три депутатски кресла. Съставът на новото провинциално правителство включва шестима представители на Австрийската народна партия, двама от Австрийската социалдемократическа партия и един от Австрийската партия на свободата.    ", "date": "2018.01.29", "title": "Традиционната десница победи на регионалните избори в Долна Австрия"}
{"url": "http://epicenter.bg/article/Ofitsialno--Grisho-otpadna-ot-Top-3/146097/8/18", "text": "АТР публикува седмичното си обновяване на ранглистата в мъжкия тенис и с това официализира  Хърватинът Марин Чилич, който стигна до финала на \"Australian Open\"', е новият член на тройката на най-добрите тенисисти. Той стига до тази позиция за първи път в кариерата си.  Активът на Димитров след Откритото първенство на Австралия падна до 4630 точки.  Александър Зверев, но рокади до следващото обновяване на класацията няма да има, тъй като тази седмица никой от водещите тенисисти няма да участва в турнир.     Източник: Нова.тв", "date": "2018.01.29", "title": "Официално: Гришо отпадна от Топ 3"}
{"url": "http://epicenter.bg/article/Mariya-Ilieva-publikuva-parva-snimka-sas-sina-si-Aleksandar/146075/10/100", "text": "Поп певицата Мария Илиева, която наскоро стана майка, публикува първи кадър с малкия си син в социалните мрежи.   Александър се роди на 25 януари в столична болница. 40-годишната майка показа първи кадър със сина си, на който обаче се вижда само ръчичката на бебето. Към снимката, публикувана в Инстаграм, Мария е написала:   Източник: Дир.бг", "date": "2018.01.29", "title": "Мария Илиева публикува първа снимка със сина си Александър (Снимка)"}
{"url": "http://epicenter.bg/article/Karvava-sinya-superluna-izgryava-v-sryada-/146076/10/0", "text": "В сряда ще наблюдаваме рядък небесен феномен - \"кървава синя суперлуна\" със затъмнение.   Космическото събитие се случва за пръв път от 36 години насам, като към това добавяме и пълно лунно затъмнение. То обаче ще е видимо в части от Северна Америка, Азия, Близкия изток, Русия и Австралия.   Луната е наричана \"синя\", понеже имаме две пълнолуния в рамките на един месец, обясняват специалистите. Обичайно годината има само 12 пълнолуния, които изгряват веднъж в месеца.   Веднъж на 2 години и 8 месеца обаче се случва „синя“ луна. Пълнолунието пък е третото от поредицата суперлуни. То се случва, когато Луната е най-близо до околоземната орбита. Тази точка се нарича перигей и кара Луната да изглежда с 14% по-голяма и 30% по-ярка.   По време на затъмнението Луната ще се приплъзне в сянката на Земята, докато белият диск светлина не се оцвети в оранжево или червено.   Предишният път, когато се е случил този феномен, е било възможно да се наблюдава от Европа, Африка и Западна Азия. В Северна Америка са гледали това шоу последно преди 135 години.   Източник: новини.бг", "date": "2018.01.29", "title": "Кървава синя суперлуна изгрява в сряда  "}
{"url": "http://epicenter.bg/article/Keyt-Midaltan-dari-kosata-si-/146089/10/100", "text": "Херцогинята на Кеймбридж се раздели с цели 17 см от косата си в името на благородна кауза.    Кейт, която е известна с доброто си сърце, дари косата си на организацията \"Little Princess Trust\", за да бъдат направени перуки за деца, болни от рак.    Идеята да направи добро, дарявайки красивите си кичури дошла преди няколко месеца, когато фризьорът, който се грижи за перфектния външен вид на Кейт я съветва да подкъси дължината на косата си. Тогава Мидълтън се съгласява и решава, че може да помогне на някого с отрязаната си коса, вместо да остави коафьорът да я изхвърли. И така вече кичурите й са готови да послужат за перука на малко момиченце, което е загубило косата си след химиотерапия.    \"Чудесно е, че някъде някое момиче носи косата на истинска принцеса. Много топъл и добър жест от страна на Кейт\", споделят от асоциацията.   Всъщност херцогинята бе пожелала жестът да бъде направен анонимно и тя не е обявила публично за стореното. Косата била изпратена с чуждо име, но се е знаело, че е от  Кенсингтън, а кичурите бързо били разпознати.    Източник: Woman.bg", "date": "2018.01.29", "title": "Кейт Мидълтън дари косата си  "}
{"url": "http://epicenter.bg/article/Ekaterina-Zaharieva-shte-predsedatelstva-zasedanie-na-Savet--Obshti-vaprosi-/146054/2/0", "text": "Вицепремиерът и министър на външните работи Екатерина Захариева ще председателства предстоящото заседание на Съвет „Общи въпроси“ (член 50), което ще се проведе днес в Брюксел, съобщиха от пресцентъра на МВнР.   Това е първото заседание на СОВ във формат 27 в рамките на Българското председателство на Съвета на ЕС. Главният преговарящ на ЕС Мишел Барние ще информира министрите за актуалното състояние на преговорите с Обединеното кралство. Министрите ще обменят мнения по представената информация.  Очаква се Съветът да приеме директиви за водене на преговорите за излизането на Обединеното кралство от ЕС, с които позицията на ЕС-27 относно преходния период ще бъде разяснена по-подробно.   Директивите ще се основат на принципите и условията, посочени в насоките, одобрени от Европейския съвет на 29 април 2017 г. и на 15 декември 2017 г. и ще ги доразвиват. Текстът ще доразвие препоръките на Комисията от 20 декември 2017 г. С приемането от Съвета по общи въпроси (член 50) на директивите на Комисията ще се даде мандат в качеството на преговарящ от името на ЕС за обсъждането с Обединеното кралство на преходните разпоредби, които да бъдат включени в споразумението за оттеглянето от ЕС. Очаква се министър Захариева да направи изявление преди Съвета в Брюксел около 14.50 часа българско време. Пресконференцията на министър Захариева след приключването на СОВ по чл.50 ще започне около 17.30 часа.", "date": "2018.01.29", "title": "Екатерина Захариева ще председателства заседание на Съвет „Общи въпроси“"}
{"url": "http://epicenter.bg/article/Dnes-shte-bade-slanchevo--maksimalnite-temperaturi-shte-sa-mezhdu-9--i-14-/146061/2/0", "text": "  Днес ще бъде предимно слънчево, с временни увеличения на облачността. Ще духа умерен северозападен вятър. Ще се затопли и минималните температури ще бъдат между минус 5° и 0°, а максималните – между 9° и 14°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН).   Над Черноморието ще бъде предимно слънчево. Ще духа умерен северозападен вятър. Максимални температури на въздуха: 11-13°. Температурата на морската вода е 6°. Вълнението на морето ще бъде 1-2 бала.   Над планините ще е предимно слънчево. Ще духа силен северозападен вятър. Максималната температура на височина 1200 метра ще бъде около 6°, на 2000 метра – около 0°.   Атмосферното налягане е значително по-високо от средното за януари – слабо ще се понижи.   И във вторник, 30 януари, ще е предимно слънчево, ще духа умерен северозападен вятър. Минималните температури ще са между 0 и 5 градуса, а максималните - между 11 и 16 градуса.   В сряда, 31 януари, вятърът ще отслабне, ще има временни увеличения на облачността, а температурите ще са с 2-3 градуса по-ниски.", "date": "2018.01.29", "title": "Днес ще бъде слънчево, максималните температури ще са между 9° и 14°"}
{"url": "http://epicenter.bg/article/Prof--Todor-Kantardzhiev--Gripat-dostigna-svoya-pik/146067/2/0", "text": "За четвъртата седмица на тази година имаме стациониране на броя на болните, затова вече може да кажем, че сме достигнали пика на грипа, който предвидихме преди месеци, че ще е в края на месец януари. Това заяви в \"Денят започва\" на БНТ проф. Тодор Кантарджиев, директор на Националния център по заразни и паразитни болести. Около 121 хиляди са били болните през последната седмица, коментира проф. Тодор Кантарджиев. Дали ще е рязък спадът на заболеваемостта, ще стане ясно следващата седмица, обясни още той.  „Първата седмица бяха 40 хиляди, втората седмица около 100 хиляди, 139 хиляди третата седмица и сега към 120 хиляди. Има известно стациониране и спадане, което другата седмица ще може да кажем дали ще доведе до спад и вече отмиране на емидемията.  В Националната референтна лаборатория на Центъра по заразни и паразитни болести за месец януари са били изследвани 772 материала, от които 273 са положителните проби. От тях около 240 са от групата Б - \"Ямагата\".  Проф. Кантарджиев изрази надежда, че случаите на грип ще намаляват. ", "date": "2018.01.29", "title": "Проф. Тодор Кантарджиев: Грипът достигна своя пик"}
{"url": "http://epicenter.bg/article/Tomislav-Donchev-/146068/2/0", "text": "„Факт е, че се появиха съмнения относно конвенцията. Щом има подобни съмнения, нека позволим обществото да проведе нужния дебат, за колкото време е нужно. Аз си мисля, че основните групи, които излъчват страхове, се делят на такива, които имат реални страхове, такива, които откровено злоупотребяват със ситуацията. Това посочи вицепремирът Томислав Дончев, в коментар за Истанбулската конвенция пред БиТиВи   Преди това той реплекира водещия на bTV Антон Хекимян, хващайки го в недостатъчна информираност. На няколко пъти журналистът се опита да го провокира и по темата с дома за деца с увреждания „Хризантема“ и дали по примера с Делян Добрев и той е замесен в някакъв „гейт“ или относно вота на недоверие и скандалната Истанбулска конвенция. Дончев обаче излови Хекимян в липса на информация и подготовка.   „Текат проверки на няколко служби. Всеки, който е замесен в случая, ще си понесе отговорността. Включително освобождаване от работа, но не свършва до там. Може да има наказателна отговорност. Бил съм кмет на Габрово преди 8 г., не мога да познавам всички хора, които са ангажирани в публичния сектор“, заяви Дончев и посочи, че щом някои не се опитва да убеди Хекимян, че той е пляскал децата, значи нещата са добре.   „Гейт се употребява изключително неправилно за хората, които поне малко знаят английски“, каза още той. „Ако подобно нещо се беше случило в някои от традиционните домове, казармен тип, едва ли някой щеше да разбере“, изтъкна Дончев и допълни, че в момента заради липса на кадри, служители от тези домове прехвърлят лошите си навици в нова институция.   „Дали деинституционализацията е правилен път, аз нямам съмнение. Не е вярно, че не излизат. В зависимост от състоянието на децата, в зависимост от нуждите, някои от тях ходят на училище, не сте добре информиран. Колкото до камерите е спорен въпроса, заради личното пространство“, заяви Дончев по повод организацията в домовете.   Той изнесе стряскаща статистика колко деца са починали, когато са били в домове от казармен тип като в Могилино „Каквито и дефекти да има деинституционализацията, числата не са такива“, изтъкна вицепремиерът.   От темата с домовете, водещият прехвърли темата на политика. „Аз разбирам, че правите хипер връзки, но каква е връзката между вота на недоверие и конвенцията. За вота на недоверие аз, имайки удоволствие да съм 5 часа в залата разбрах, че човек вика най-много, когато има най-слаби аргументи“, заяви Дончев.   „С президента Радев позициите ни са различни в рамките на допустимото. Следващия път, когато имам възможност да се видя с г-н Радев, непременно ще го питам какво има предвид, защото не знам тихомълком да се е сменила формата на управление“, посочи Дончев по повод изказване на президента, че парламентарната република е атрофирала.  ", "date": "2018.01.29", "title": "Томислав Дончев: Факт е, че се появиха съмнения относно конвенцията. Трябва дебат!"}
{"url": "http://epicenter.bg/article/Ochakva-se-opasno-mrasen-vazduh-v-Sofiya-i-dnes/146066/2/0", "text": "  На две от градските станции днес се очаква повишение на нивата на фини прахови частици във въздуха. При норма от 50 mg/m3 за 24 часа, се очакват 51-100 mg/m3, съобщават от Столична община.   Препоръчва се използване на градския транспорт, а при ходене пеша да се избягват големите градски булеварди. За отопление при възможност да се използват електрически уреди за отопление или друго екологично отопление.   Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.   Заради трайното замърсяване на въздуха в столицата вчера за първи път жителите на града можеха да ползват така наречения зелен билет с цена 1 лев за всички линии. Той е част от мерките, с които Столичната община търси решение на проблема с мръсния въздух.          ", "date": "2018.01.29", "title": "Очаква се опасно мръсен въздух в София и днес"}
{"url": "http://epicenter.bg/article/17-000--quot-zeleni-bileta-quot--sa-prodadeni-v-nedelya-v-Sofiya/146069/2/0", "text": "„Около 17 000 „зелени билети” са продадени и то в неделния ден. Това означава, че мярката е добра при мръсен въздух. Около 89% от софиянци я одобряват“, коментира в „Денят започва” на БНТ Иван Таков, общински съветник на БСП. „Вчерашният ден показа, че когато има гласувани мерки от СОС реакцията бе изключително бърза и навременна“, коментира и Лорита Радева (ГЕРБ), председател на екокомисията в  СОС.  „Първите резултати от тази мярка дадоха положителен резултат. Хората разбраха, че не трябва да ползват личните си автомобили“, заяви тя. По думите й, периодично в Комисията по околна среда към СОС ще постъпват данни за прилагане на мерките за по-чист въздух. За намаляване на замърсяването от общината призовават да се използва градски транспорт, при ходене пеша да се избира маршрут, който не е покрай големите булеварди. А домакинствата, които се отопляват на дърва и въглища, при възможност да използват електрически уреди. За системата за ранно оповестяване Таков каза вчера превишенията на места са били над 600 микрограма на куб.м, а за да се въведе зеления билет са били над 200.  „Системата не отчете това, а, че ще има високо замърсяване на две от станциите между 150-200, което отново поставя под въпрос малко ефективността на част от мерките, ако тази система не работи адекватно. В момента тази система се базира на 4 станции и една пета на Копитото. Тази, която беше на Орлов мост, е преместена в Младост и не е включена в системата за ранно оповестяване”, каза Таков.  „Столична община по определена схема предприема разрешаване на паркиране по основни булеварди безплатно за граждани, така че да могат да оставят автомобилите си близо до спирки на градски транспорт и да ползват градски транспорт. Вчерашният ден показа, че когато кметът на София има гласуваните мерки, реакцията беше изключително бърза, навременна и първите резултати дадоха положителен резултат. Хората разбраха, насочиха се към градския транспорт. В Комисията по околна среда периодично ще постъпва информация за прилагането на мерките, така че ще можем в някои от следващите дни конкретно да знаем не само резултати от броя на продадени билети, но и редица други показатели, които се проследяват”, каза Радева. ", "date": "2018.01.29", "title": "17 000 \"зелени билета\" са продадени в неделя в София"}
{"url": "http://epicenter.bg/article/Mariya-Gabriel--Konventsiyata-ni-dava-vazmozhnost-da-pokazhem-silata-na-semeystvoto/146070/2/0", "text": "  „Най-големият проблем на жертвите на насилие е, че те не говорят, а мълчат. Днес 70 процента от учениците между 13 и 16 години казват, че познават някого жертва на домашно насилие. Трябва да наблегнем на превенцията. Много по-лесно е да предпазиш нещо да не се случи, отколкото след това да понасяш последствията”, сподели още тя.   „Имаме нужда от много по-сериозна дискусия.  България е сред страните, които нямат статистически данни за насилие. В цялата конвенция думата „пол” е за характеристики на мъже и жени такива каквито са приети от едно общество. Когато говорим за социално конструирани роли, трябва да се направи така, че жената да не бъде дискредитирана. Тази конвенция ни дава още една възможност да покажем силата на семейството и какво значи равенството между мъжете и жените”, категорична беше Мария Габриел. ", "date": "2018.01.29", "title": "Мария Габриел: Конвенцията ни дава възможност да покажем силата на семейството"}
{"url": "http://epicenter.bg/article/Tsatsarov-naredi-proverka-za-proizhoda-na-sredstvata-na-litsa-s-imoti-nad-500-000-lv--i-luksozni-koli/146073/2/0", "text": " Главният прокурор Сотир Цацаров разпореди проверка на територията на цялата страна за произхода на средствата на лицата, придобили недвижими имоти на стойност над 500 000 лева, както и луксозни автомобили. Това съобщиха от пресцентъра на Прокуратурата на Република България.   През 2015 г. и 2016 г. 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. На територията на страната се управляват 50 автомобила „Майбах“, 193 автомобила „Бентли“, 31 автомобила „Ламборджини“, 68 автомобила „РолсРойс“ и 93 автомобила „Ферари“.   До главния прокурор Сотир Цацаров е постъпила информация от Централното управление на Националната агенция за приходите за 365 физически лица, придобили през 2015 г. и 2016 г. недвижими имоти с цена над 500 000 лв.   Главният прокурор е сезиран и от ГД „Национална полиция“ - МВР със справки за установени леки автомобили от марките „РолсРойс“, „Ферари“, „Ламборджини“, „Майбах“ и „Бентли“, управлявани на територията на Република България от български граждани. В справките е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами.   Предоставената информация от НАП и ГДНП е преценена като повод за извършване на проверка, предвид наличие на данни за извършени данъчни престъпления /чл. 255 и сл. от НК/ и пране на пари /чл. 253 от НК/, поради което главният прокурор разпореди на прокуратурите предприемане на действия на територията на цялата страна. По направлението „лица, управляващи луксозни автомобили“ е установено, че у нас се притежават и управляват 50 автомобила „Майбах“, 193 автомобила „Бентли“, 31 автомобила „Ламборджини“, 68 автомобила „РолсРойс“ и 93 автомобила „Ферари“. Възложено е на изпълнителния директор на Националната агенция за приходите извършване на данъчни проверки по предоставените от МВР данни, при които да се установят най-малко: датата на придобиване и стойността на МПС, като се изискат договор за покупка, фактура или митническа декларация (ЕАД), както и произхода на паричните средства за закупуването на МПС=   Указано е да се извърши анализ на получените доходи, с цел установяване наличието на средства за придобиването на автомобилите. При деклариране на заемни средства, ще се изследва произхода им, съответно декларирани ли са те по реда на чл. 50 от ЗДДФЛ /както от заемодателя, така и от заемополучателя/. Указано е също да се анализира доколко посочената цена на придобиване на МПС съответства на действителните пазарните цени към момента на сделката. Ако бъде установено, че съответното МПС е управлявано от друго лице, различно от собственика, е разпореденода се изиска информация за основанието за предоставянето на МПС, времето за предоставяне, както и наличието на насрещна престация.   По направлението „лица, придобили недвижими имоти на стойност над 500 000 лв.“ е установено е, че в периода 2015 г. – 2016 г. в България общо 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева.   Възложено е на изпълнителния директор на Националната агенция за приходите извършване на данъчни проверки на лицата, които през 2015г. и 2016 г. са придобили имоти на стойност над 500 000 лева, включително и анализ на получените доходи, с цел установяване наличието на средства за придобиването на тези имоти.   Възложени са проверки на органите на МВР , в хода на които следва да се съберат данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др.   След приключване на проверките по двете направления, ще бъде предоставена допълнителна информация за последващите действия от Прокуратурата на Република България.  ", "date": "2018.01.29", "title": "Цацаров нареди проверка за произхода на средствата на лица с имоти над 500 000 лв. и луксозни коли"}
{"url": "http://epicenter.bg/article/Varhovnata-administrativna-prokuratura-nastoyava-sadat-da-otmeni-reshenieto-na-KEVR-za-po-skapiya-gaz/146079/2/0", "text": "  Върховната административна прокуратура протестира решение на Административен съд София, с което е оставен без уважение протеста против решението на КЕВР за повишаване на цената на природния газ по заявлението на \"Булгаргаз\" ЕАД, съобщава    Припомняме, считано от 1 април 2017 г. цената на природния газ се повиши с 29,6%.   Според ВАП съдът не е отчел неспазването на разпоредба за регулиране на цените на природния газ. По този начин са накърнени правата на участници в административното производство, които с изключение на \"Булгаргаз\" ЕАД, изразяват несъгласие с повишението на цените, описвано като \"шоково\" и \"гибелно\".   Единствено \"Булгаргаз\" ЕАД не възразява срещу повишението на цената на природния газ. ВАП си обяснява това с факта, че ако до април 2017 г. хората са плащали по 280.21 лв. за 1 000 куб. метра, то след увеличението цената е скочила на 360-370 лв. за 1 000 куб. м.   От ВАП е констатирано и, че в производството пред АС София град не е доказано от КЕВР, че е спазен принципът по чл.31, т.1 Закона за енергетиката - на прозрачността за определяне на цените и е акцентирано недвусмислено, че решението на административния орган не съдържа всички конкретни цифрови величини и начина, чрез който са определени ценовите компоненти.   Затова ВАП протестира пред ВАС решението на съда като неправилно поради нарушение на материалния закон, съществени нарушения на съдопроизводствените правила и необоснованост. Искането е за отмяна на постановеното съдебно решение и вместо това постановяване на отмяна на решението. на КЕВР за поскъпването на газта.    ", "date": "2018.01.29", "title": "Върховната административна прокуратура настоява съдът да отмени решението на КЕВР за по-скъпия газ"}
{"url": "http://epicenter.bg/article/Filiz-Hyusmenova-Zashtitata-na-lichnite-danni-e-prioritet-v-ES--tya-e-chast-ot-sigurnostta-i-obrazovanieto/146084/2/0", "text": "Защитата на личните данни е приоритет в Европейския съюз, коментира евродепутатът Филиз Хюсменова, която работи по темата в Комисията по граждански права, правосъдие и вътрешен ред на Европейския парламент. В страните членки тя е въпрос на сигурност, а и на образование. А то е начинът да защитим подрастващите, допълва евродепутатът.   По идея на Хюсменова, ученици от СОУ „Христо Ботев“ – град Цар Калоян –отбелязаха Международния ден за защита на личните данни – 28 януари и Международния ден за безопасен интернет. Те бяха запознати с опасностите, които крие виртуалното пространство, с безопасното общуване с непознати хора в социалните мрежи и онлайн тормоза, като един от проблемите на интернет комуникацията. За културното общуване в мрежата, предпазването на личните данни от недоброжелатели, за доверието между родител и дете, разказа чрез презентация регионалният координатор на Европейския информационен център на Хюсменова в Разград - Юмгюл Ахмедова.    Вместо със скучна лекция, под формата на игра, на учениците бяха представени реални ситуации, по които те вземаха решения. Малчуганите се надпреварваха да споделят опита си. Всички ученици получиха книжки за Европейския съюз и географски карти за страните членки.   Хюсменова публикува презентацията за сигурността на учениците в интернет и защитата на техните данни в сайта си  , за да бъде използвана от всеки, който има интерес по темата.", "date": "2018.01.29", "title": "Филиз Хюсменова:Защитата на личните данни е приоритет в ЕС, тя е част от сигурността и образованието"}
{"url": "http://epicenter.bg/article/Gen-leyt--Botsev-shte-uchastva-vav-forum-po-sigurnostta-v-Tsentralna-Evropa/146085/2/0", "text": "Предизвикателствата пред сигурността в региона ще обсъди началникът на отбраната генерал-лейтенант Андрей Боцев със своите колеги от Централна Европа, съобщиха от пресцентъра на Министерството на отбраната. Генерал-лейтенант Андрей Боцев ще участва в конференция на началниците на отбраната на държавите от Централна Европа. Тя ще се проведе в периода 29-30 януари 2018 г. в Братислава, Словакия.  Конференцията се организира съвместно от Европейското командване на САЩ и Въоръжените сили на Словакия. На форума ще бъдат разгледани въпроси, свързани с най-значимите и актуални предизвикателства в областта на сигурността в региона и възможностите за предприемане на колективни усилия за тяхното преодоляване. ", "date": "2018.01.29", "title": "Ген.-лейт. Боцев ще участва във форум по сигурността в Централна Европа"}
{"url": "http://epicenter.bg/article/Lilyana-Pavlova--80--ot-evropeyskite-potrebiteli-ne-sa-sigurni-v-zashtitata-na-dannite-si/146086/2/0", "text": "  80% от европейските потребители не са сигурни в защитата на данните си и трябва да направим необходимото да им дадем увереност. Това каза министърът за Българското председателство на Съвета на ЕС Лиляна Павловa по време на експертна конференция по повод влизането в сила на Общия регламент за защита на личните данни - General Data Protection Regulation (GDPR), предаде репортер на Агенция „Фокус“.   Според нея с регламента, освен на потребителите, ще се даде и спокойствие на бизнеса, а стартиращите компании ще могат да оперират спокойно в една добра регулаторна среда на единния пазар.   Министър Павлова отчете, че освен ролята на потребителите и на компаниите, е важна ролята на институциите и администрацията. Тя определи дискусията за регламента за личните данни като \"навременна и фокусирана\". „Защитата на данните като регламент е тясно свързан с един от най-тежките законодателни пакети. Това е регламента за защита на електронните данни.   Това е един регламент, по който дебатите вървят доста време“, каза Павлова. Според нея форуми като днешния допринасят да се дадат предложения за връзката между двата регламента. „Защо е важно не само връзката между двата регламента ,но и като цяло защитата на данните.   Казваме ,че в Европа няма достатъчно стартъп компании и иновативни – има. Факт е, че в момента, в който те се разраснат, се преместват в САЩ. Един от най-известните примери е Skype. Защо не можем да ги задържим? От една страна липсата на регулаторна рамка, която да им позволи да се развиват свободно и от друга това е доверието, или недоверието на потребителите дали техните лични данни са добре защитени“, коментира министърът.  ", "date": "2018.01.29", "title": "Лиляна Павлова: 80% от европейските потребители не са сигурни в защитата на данните си"}
{"url": "http://epicenter.bg/article/Rakovodstvoto-na-bolnitsata-v-Svishtov-hvarli-ostavka/146090/2/0", "text": "  Ръководството на болницата в Свищов подаде колективна оставка. Временно лечебното заведение ще се представлява от кмета на града Генчо Генчев. Това ще продължи до провеждането на конкурс за нов управител, съобщават от Община Свищов, цитирани от    Предизвестието на досегашния управител на МБАЛ „Д-р Димитър Павлович“ д-р Венцислав Михов бе депозирано до Община Свищов на 25 януари.   В него той изрично заявява, че не желае да изпълнява длъжността след посочената дата (25 януари), като мотиви не са посочени. На редовно заседание на Общинския съвет д-р Венцислав Михов е освободен от длъжността „управител“ на Многопрофилна болница за активно лечение „Д-р Димитър Павлович“, считано от 26 януари 2018 година.   След това местните парламентаристи взеха решение до избиране на управител на дружеството, лечебното заведение да бъде представлявано от едноличния собственик на капитала – Община Свищов. Тъй като Община Свищов се представлява от кмета Генчо Генчев, до провеждането на конкурс за нов управител МБАЛ ще бъде представлявано от Едноличния собственик на капитала, чрез кмета на Общината.   До избора на нов управител на МБАЛ, текущите разплащания на дружеството ще се извършват само заедно от кмета на Свищов и главния счетоводител на общинската болница – Катя Янкова. От Община Свищов уточняват още, че с решението Общински съвет – Свищов упълномощава кмета на Свищов в срок от 90 дни да сключи договор с лице, притежаващо специалност „Здравен мениджмънт“, лекар, което да отговаря на Наредба № 9 от 26 юни 2000 г. за условията и реда за провеждане на конкурси, за възлагане управлението на лечебните заведения по Закона за лечебните заведения.   Във връзка с това, на 30 януари ще се проведе извънредно заседание на общинския съвет. Припомняме, че преди ден бе нападнат и пребит лекар от спешното отделение на болницата в Свощов. Д-р Иво Караджов е настанен в неврологичното отделение на болницата без опасност за живота.        ", "date": "2018.01.29", "title": "Ръководството на болницата в Свищов хвърли оставка"}
{"url": "http://epicenter.bg/article/Gripna-epidemiya-e-obyavena-i-v-oblastite-Montana-i-Vratsa/146091/2/0", "text": "  РЗИ – Враца обявява грипна епидемия на територията на област Враца от днес, 29.01.2018 г. На училищата в областта е препоръчано да бъдат преустановени учебните занятия, съобщиха от Министерството на здравеопазването, цитирани от БГНЕС.   Грипна епидемия е обявена и на територията на област Монтана, като се преустановяват учебните занятия от утре, 30 януари, до петък – 02 февруари включително.   До второ нареждане на територията на двете области се преустановяват детските и женските консултации, свижданията в лечебните заведения за болнична помощ и провеждането на профилактични имунизации.   Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.      ", "date": "2018.01.29", "title": "Грипна епидемия е обявена и в областите Монтана и Враца"}
{"url": "http://epicenter.bg/article/Balgarskite-potrebiteli-na-Feysbuk-shte-mogat-da-pomagat-v-namiraneto-na-izcheznali-detsa/146092/2/0", "text": "  Българските потребители на Фейсбук ще могат да помагат в намирането на изчезнали деца чрез системата „AMBER Alert – изчезнало дете“. Това стана ясно на съвместна пресконференция на ГДБОП, МВР и представители на социалната мрежа Фейсбук, предаде репортер на БГНЕС.   България получи шанса още в началото на тази година да е една от първите държави в региона, която ще въведе и използва при необходимост системата „AMBER Alert – изчезнало дете“. „AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване.   Директор на ГДБОП Ивайло Спиридонов обясни, че ако някой има информация за изчезнало дете след като е видял сигнала в социалната мрежа може да се обади на телефона към ГДБОП-982 8353, на който отговаря служител 24 часа, 7 дни в седмицата. Спиридонов допълни, че ГДБОП работи отдавна с Фейсбук, като поводите са най-различни, но приоритетно касаят сигурността и престъпления срещу деца в Интернет.   Емили Вачер, директор на сигурността във Фейсбук изтъкна, че общата мисия, е да се предпазват децата. „Работим много добре с ГДБОП. Фейсбук се гордее с това партньорство. Фейсбук не може да е по-горд от съвместното си сътрудничество и гледа напред към бъдещо такова по линия на защита на децата“, посочи Вачер. България е 15-тата страна в света, която се присъединява към системата. Историята на системата е кръстена на 9-годишната Амбър от Далас, Тексас.   Преди 22 години Амбър е правила това, което правят милиони други деца по света-била е навън и карала колело с брат си. Без предупреждение мъж я сграбчва от колелото й и я вкарва в черен Пикап. Отвличането й е било пред очите на брат й и съсед. Амбър никога не се намерила, а убиецът и не е идентифициран. „Това било отвличане, което се е случило пред свидетели, на полицията са дадени много важни насоки и информация, които биха могли да помогнат за спасяването й, но годината е била 1996 г. и е нямало начин как информацията да се разпространи толкова бързо с общността. През 1996 година, освен, че не е имало смартфони, не е съществувал и Фейсбук. Невероятното развитие на технологиите и иновациите през тези 20 години са въздействали по огромен начин на методите за издирване на деца. Преди 20 години полицията е разпространявала информация за изчезнали дежа по вестници и телевизия, но е било бавно по начина, по който е било представяно на обществото. Обикновено хората не са подготвени и не са могли да помогнат“, заяви директорът по сигурност на Фейсбук.   „Дойде време, в което полицията се нуждае от такава система за сигнализация и сме уверени, че повече хора в България ще помагат, за да може много бързо да се получи информация за изчезнало дете посредством телефоните и компютрите им. В САЩ посредством тази системата, повече от 900 деца са били спасени успешно и върнати в семействата им. Започвайки днес системата Амбър ще изпраща чрез Фейсбук сигнали директно на хората, които използват Фейсбук, и които имат възможност да помогнат в търсенето на деца.   Системата ще се появява в нюзфийда на потребителите. Тези сигнали ще се появяват много рядко, но ако видите това във Фейсбук, означава, че имате възможността да помогнете на изчезнало дете“, обясни Емили Вачер.   Те е убедена, че българите защитават децата си и използването на технологиите ще помогне за засилване на правоприлагащите органи и общността да се запази живота на децата. „Най-важното на системата Амбър е да се получава информация много бързо. Идеята на системата е да съдържа информация за облекло на детето и всички последни данни за изчезналото дете, номер на автомобил, което да се предаде много бързо“, каза още тя.          ", "date": "2018.01.29", "title": "Българските потребители на Фейсбук ще могат да помагат в намирането на изчезнали деца"}
{"url": "http://epicenter.bg/article/Gushterov-i-Svetlana-napraviha-taen-i-evtin-godezh-/146096/10/100", "text": "Арестуваният наскоро за побой Христиан Гущеров и плеймейтката Светлана Василева, известна в светското пространство като Гонзовица си спретнаха таен годеж, съобщава \"Телеграф\".   По план събитието трябваше да бъде помпозно. На него се очакваше да присъстват 80 гости плюс гост изпълнители, нещо като мини сватба.   Вестник Телеграф обаче разкрива, че годежът е минал изключително скромно. Причината да не направят мащабно парти бил бащата на младоженеца - Добромир Гущеров, който бил категоричен, че ако синът му вземе Светлана за жена, ще го лиши от всякакви финансови облаги.   Именно това е причината, Гущеров-младши и Светлана да направят таен годеж, с надеждата бъдещият свекър да не разбере. Гощавката се е състояла в Правец, като вместо първоначално обявената дата - 28 януари, събитието се е случило на 27-ми вечерта.   Промяна е имало не само в датата, но и в мястото. На скромната вечеринка са били общо 10-15 човека. До Гущеров била майка му. Родителите на Светлана също присъствали. Единственият липсващ от гощавката се оказал Добромир Гущеров, който както вече стана ясно е твърдо против втората сватба на сина си. Част от първоначално поканените гости също присъствали на събитието.   Фактът, че е нежелана от свекър си определено вгорчил празника на Светлана. В последните дни, единственото, което я зарадвало бил джипът - подарък, но и той се оказал не на нейно име и на лизинг.   Близки до семейство Гущерови пък били категорични, че до сватба между двамата няма да се стигне. Екип на вестника потърсил Василева за коментар, но тя не вдигнала телефона си. Мобилният на Христиан Гущеров бил вдигнат от негов приятел, който заявил, че ще му предаде, но до приключване на редакционния брой, бизнесменът не върнал обаждане.", "date": "2018.01.29", "title": "Гущеров и Светлана направиха таен и евтин годеж "}
{"url": "http://epicenter.bg/article/Desislava-Radeva-demonstrira-perfektna-figura/146105/10/99", "text": "Снимка на първата дама Десислава Радева беше публикувана в социалната мрежа Инстаграм. На фотоса съпругата на президента е прегърнала известния стилист и фризьор Ивайло Колев.     , насрочено за 1-ви февруари. Тя ще съпроводи съпруга си, който е поканен на концерт, на който ще присъства и вицепрезидентът Илияна Йотова.   От публикувана снимка се вижда, че прическата на г-жа Радева е  подкъсена, което ѝ придава свеж вид. Цветът на косата  е изсветлен с още няколко тона до модния за сезона меденорус нюанс - несъмнено стил, който ѝ придава младежко излъчване.   От фотоса личи и прекрасната форма, в която се намира първата ни дама. Десислава Радева изглежда отлично в прилепнала блуза и тесни дънки.   Въпросният приятел е личният фризьор на г-жа Радева, откакто е първа дама. Любен Николов неколкократно е публикувал фотоси на известната си клиентка. Така например, ден преди визитата на френския президент Еманюел Макрон и съпругата му Бриджит у нас през август м.г., той пусна снимка запачетала лика на г-жа Радева и обяви, че прическата ѝ е скъсена и изсветлена.    Месец, по-късно, след визитата на българския държавен глава и съпругата му в Париж по покана на първото семейство на Франция, Любен Николов е публикувал още една снимка на височайшата си клиентна. На фотоса тя е с гръб, така че да се вижда добре косата ѝ, и е в компанията на г-жа Макрон.       Сред звездните клиенти на Николов са Николета Лозанова, Златка Райкова, Галин, Алисия и т.н.   Несъмнено промяната във външния вид на Десислава Радева и новият рус цвят на косата ѝ са отлично стилистичтично решение от страна на личния ѝ фризьор. Какви промени във визията ѝ ще бъдат направени, предстой да разберем.", "date": "2018.01.29", "title": "Десислава Радева демонстрира перфектна фигура и нова прическа"}
{"url": "http://epicenter.bg/article/Folkpevitsata-Andrea-izkopira-toaleta-na-Desislava-Radeva/146110/10/99", "text": "Фолкпевицата Андреа публикува няколко фотоса от рождения си ден в социалната мрежа. От кадрите става ясно, че на едно от партитата тя е носела рокля, досущ като тази от фотосесията на първата ни дама за сп. \"Ева\".    Припомняме, че за ноемврийския брой на изданието съпругата на държавния глава даде обширно интервю и направи фотосесия с дрехи, предложени от списанието. Тоалетът, с който тя се появи на корицата е рокля в синьо-зелено, като основен акцент е бялото жабо с черни контури и копчета около шията.    Явно визията на г-жа Радева се е харесала на фолкфурията и половинка на боксьора Кубрат Пулев Андреа, която от години демонстрира безупречен вкус към модата и не жали средства за гардероба си. Ето защо тя е избрала същата рокля за втората вечер от празненствата за 31-я си рожден ден, с която побърза да се похвали на многобройните си последователи.   Манията за копиране на тоалети сред звездите е тема номер 1 в цял свят. Сред най-имитираните знаменитости са Бионсе, Адел, Джилия Робъртс, Мерилин Монро и Кейт Мидълтън.   Копия от тоалетите на Херцогинята на Кеймбридж се продават като топъл хляб, а прическата й е правена в хиляди салони по света. Самата Катрин върви уверено по стъпките на покойната си свекърва принцеса Даяна, която дори две десетилетия след смъртта си е пример за отличен стил.   Елегантният, но съвременен стил на Кейт не остава незабелязан при всяка нейна поява. Едни от най-копираните й тоалети са тъмносинята рокля от годежа й, дрехата с марка Beulah, с която тя се появи на червения килим през 2011-та и, разбира се, сватбената й рокля.    Зашеметяващият сапфирен годежен пръстен на Кейт също е мечтано бижу за хиляди дами. Инкрустираният с диаманти, подарък на Херцогинята, е семейно наследство: веднъж е принадлежал на майката на Уилям и Хари - принцеса Даяна.   Така в желанието си да се добрижат до кралския стил на дамите от двореца, множество дами поръчват изработката на подобен пръстен, носят сапфирени бижута на шията или на ушите си.   С прекрасния накит ръцете си украсяват и някои холувудски звезди.  Така например Хавиер Бардем предлага на Пенелопе Круз с пръстен, досъщ като този на Кейт Мидълтън. Подобни са и годежните бижута на актрисите Ан Хатауей и Рийз Уидърспуун, като единствента разлика е в цвета и произхода на камъка.", "date": "2018.01.29", "title": "Фолкпевицата Андреа изкопира тоалета на първата дама Десислава Радева (Снимки)"}
{"url": "http://epicenter.bg/article/Olimpiadata-v-PyongChang-shte-postavi-rekord-po-broy-na-uchastnitsite/146108/8/0", "text": "  Зимните олимпийски игри в ПьонгЧанг ще поставят рекорд за брой на участниците в съревнованията, съобщава БГНЕС.   Срокът за заявки за участие в Игрите вече приключи и регистрираните състезатели са 2925 от 92 страни.   За първи път на Зимни игри ще има представители на Малайзия, Сингапур, Еквадор, Еритрея, Нигерия и Косово.   САЩ ще бъдат представени от най-много състезатели - 242-ма, а на второ място е Канада с 226. Броят на българските участници е 21 е това ще бъде втората най-многолюдна наша делегация в последния четвърт век след тази в Солт Лейк Сити през 2002 г., където имахме 22-ма състезатели.   Зимните олимпийски игри ще се проведат от 9 до 25 февруари. В 15 видове спорт ще бъдат разиграни 102 комплекта медали.          ", "date": "2018.01.29", "title": "Олимпиадата в ПьонгЧанг ще постави рекорд по брой на участниците"}
{"url": "http://epicenter.bg/article/Satirichna-pesen-za-Putin-vze-Grami/146057/7/0", "text": "Политически проблеми като сексуалния тормоз, насилието с огнестрелни оръжия, младите имигранти \"мечтатели\", Доналд Тръмп и Владимир Путин белязаха наградите Грами. Изненадващо на церемонията в \"Медисън Скуеър Гардън\" в Ню Йорк се появи Хилари Клинтън.  Един от водещите - Джеймс Кордън, пусна запис на подборка откъси от книгата на Майкъл Улф \"Огън и ярост\" за Белия дом на Доналд Тръмп, прочетени от известни личности, включително г-жа Клинтън, предаде АП, цитирана от БТА. Преди текстовете прозвуча изпълнение на U2 пред Статуята на свободата.  Певицата Камила Кабело поиска защита за имигрантите, влезли в Съединените щати като деца, а Джанел Моне говори за правата на жените. Кънтри артистите Ерик Чърч, Марън Морис и Брадърс Осбърн изпълниха наградената с Грами през 1993 г. класическа песен на Ерик Клептън \"Сълзи в небето\", за да почетат паметта на жертвите, убити на концерта в Лас Вегас през октомври, както и на концерта на Ариана Гранде в Манчестър, във Великобритания през май.  \"Болезнената истина е, че тази година, на тези две събития, 81 любители на музиката, каквито сме и ние, отидоха да се насладят на музиката и повече не се върнаха у дома\", каза Морис.  Президентът Доналд Тръмп е приканил в туит тази сутрин привържениците си да информират рапъра Джей-Зи, че благодарение на неговата политика безработицата сред черните американци е \"най-ниската, регистрирана някога\". Този туит вероятно е в отговор на интервю на рапъра пред Си Ен Ен, в което той казва, че вулгарното изказване на президента за африканските страни и Хаити \"разочарова и ранява\". Според Джей-Зи ниската безработица сред чернокожите американци не е заслуга на президента. \"Това не е равностойно на щастие, добавя той, цитиран от АП.  Сатиричната песен \"Путин\" на американския композитор и изпълнител Ранди Нюман, посветена на руския президент Владимир Путин, бе отличена с награда Грами, предаде Франс прес. Песента е замислена като ироничен химн в прослава на руския президент, който ще се яви на избори за четвърти мандат и ако ги спечели, ще остане на власт до 2024 г., отбелязва АФП. \"Путин може да захранва ядрен реактор с лявото полукълбо на мозъка си. Когато си свали ризата, подлудява жените\", пее 74-годишният Ранди Нюман. В края на песента подема женски хор, който представлява гласа на руския народ: \"Вие ще ни отведете в обетованата земя\". Певецът отвръща: \"Прави сте, защото аз съм мъжът Путин (Putin Man)\". Ранди Нюман е получавал шест пъти награди Грами и два пъти Оскар. Автор е на песента \"Обичам Лос Анджелис\" (\"I Love L.A.\") и на една от песните във филма \"Toy Sory\", но също и на сатирични песни, добавя АФП. \r\n \r\n \r\n    ", "date": "2018.01.29", "title": "Сатирична песен за Путин взе Грами"}
{"url": "http://epicenter.bg/article/Novo-napadenie-v-Kabul--Atakuvaha-voenna-akademiya-/146058/7/0", "text": "\"Ислямска държава\" пое отговорност за нападението срещу военната академия в Кабул, съобщи Ройтерс, като цитира информационната агенция на групировката Амак. Най-напред атентатор самоубиец атакува армейската част, охраняваща военната академия, след което започна престрелка, която продължи и след разсъмване.  Атаката започна около 4,00 ч. сутринта.  Спецчасти бяха изпратени в района на академията - комплекс от около 40 хектара в Западен Кабул. Кварталът е напълно блокиран. Двама афганистански военни са убити, а 10 са ранени при атаката, извършена от петима нападатели, съобщи Давлат Вазири, говорител на министерството на отбраната, цитиран от Асошиейтед прес и Франс прес, на които се позова БТА.  Един от нападателите се самовзриви, трима са убити, един е заловен жив, заяви представителят на военното министерство. Той подчерта, че армейската част, охраняваща академията \"Маршал Фахим\", е била мишена на атаката, а не самата академия.  Командващият военния гарнизон Афзал Аман потвърди, че армейска част в района на академията е била атакувана с ръчни гранати.     ", "date": "2018.01.29", "title": "Ново нападение в Кабул. Атакуваха военна академия!"}
{"url": "http://epicenter.bg/article/Donald-Tramp-v-intervyu--Az-sam-stabilen-geniy-/146059/7/0", "text": "Президентът на САЩ Доналд Тръмп заяви в интервю за британската телевизия Ай Ти Ви, че е стабилен гений и че яде доброкачествена храна. На въпрос на журналиста Пиърс Морган какво е здравословното му състояние и какво мисли за отправяните понякога към него квалификации, че е луд и в недобро физическо здраве, президентът Тръмп отвърна: \"Аз съм стабилен гений\", предадоха Ройтерс и БТА. Запитан дали яде бъргъри и дали пие кока кола, той каза: \"Ям чудесна храна, приготвена от някои от най-добрите шеф готвачи в света, ям здравословна храна, но също хапвам и такива неща при случай... Мисля, че всъщност се храня много добре\".  В интервюто, записано в кулоарите на Световния икономически форум в Давос, Тръмп заяви още, че е много популярен във Великобритания. Президентът заяви още, че очаква да посети Великобритания, където има покана от кралица Елизабет Втора да направи държавно посещение. На въпрос дали изпраща туитове с телефона си, докато е в леглото, той отвърна: \"Понякога в леглото, понякога може би на закуска или на обед, или когато и да е, но обикновено това става рано сутрин, или вечер... Много съм зает през деня\". Попитан за критиките, които му отправят някои жени, той каза, че подкрепя жените и че много жени са наясно с това. Според него жените харесват подкрепата му за силна армия, защото искат да се чувстват в безопасност у дома.  Президентът увери, че изпитва огромно уважение към жените, но когато настоятелно бе запитан дали е феминист, той отвърна, че не е.    ", "date": "2018.01.29", "title": "Доналд Тръмп в интервю: Аз съм стабилен гений!"}
{"url": "http://epicenter.bg/article/Vodite-na-Sena-v-Parizh-sa-s-4-metra-nad-normalnoto/146063/7/0", "text": "  Нивото на река Сена се повиши значително тази нощ в Париж, но не достигна историческия си рекорд, преди да започне бавно да спада, предаде Франс прес, цитирани от    Реката, която минава през френската столица край музеи и паметници, достигна кулминация от 5,84 метра или 4 метра над нормалното.   Това е по-малко от нивото през юни 2016 г. от 6,10 м, както и от историческия рекорд от 8,62 метра през 1910 г., посочва АФП.   Седем парижки гари на една от най-натоварените железопътни линии ще останат затворени най-малко до 5 февруари заради придошлата река.   В района на Париж ситуацията постепенно се подобрява, но водите на Сена ще спадат много бавно, съобщи представителка на общината. \"Ако говорим за пълно нормализиране, ще са необходими седмици\", добави тя.    ", "date": "2018.01.29", "title": "Водите на Сена в Париж са с 4 метра над нормалното"}
{"url": "http://epicenter.bg/article/Andzhelina-Dzholi-se-sreshtna-s-bezhantsi-v-Yordaniya-/146077/7/0", "text": "Холивудската звезда Анджелина Джоли се срещна със сирийски бежанци в лагера Заатари в Йордания и призова за политическо решение на сирийската гражданска война, предаде Асошиейтед прес.   Актрисата каза, че \"хуманитарната помощ не е дългосрочно решение\" на проблема. Джоли, която е специален пратеник на Върховния комисариат на ООН за бежанците, разговаря със семейства от бежанци и с девойки, ангажирани в местна социална програма под егидата на ООН.   Заобиколена от деца, тя говори с тях на разкаляно място между стотици редове каравани в разположения насред пустинята лагер, където времето сега е доста студено.   Близо 5,5 млн. прокудени от войната сирийци са настанени в лагери в Йордания, Ливан и други съседни страни, отбелязва БТА.   Джоли каза преди време, че комисариатът на ООН за бежанците е получил само половината от заявените средства за 2017 г. и само 7 процента от заявените за тази година.   Източник: Новини.бг", "date": "2018.01.29", "title": "Анджелина Джоли се срещна с бежанци в Йордания (Снимки)"}
{"url": "http://epicenter.bg/article/Air-Force-One-ima-nuzhda-ot-novi-hladilnitsi-za-24-000-000-dolara/146080/7/0", "text": "  Президентският самолет Air Force One има нужда от подмяна на хладилниците на борда и американското министерство на отбраната съобщи, че необходимите за това средства ще са 24 млн. долара.   В опит да обясни на данъкоплатците учудващо звучащата сума, военното министерство обясни в детайли защо такова, на пръв поглед, дребно обновление струва толкова скъпо, пише сп. „Нюзуик“, цитирани от БГНЕС.   Разположената в момента техника е монтирана на самолета през 1990 г. и трябва да се замени, за да оказва ефективно обслужване в съответствие с изискванията за мисиите на самолета и съхраняването на храни.   \"Единиците са базирани на технологията по това време и са предназначени за съхранение на храни в краткосрочен план\", се казва в изявление на военното ведомство. \"Въпреки че се обслужват редовно, надеждността е намаляла, като се увеличават проблемите\".   От ВВС също така заявиха, че \"инженерните изисквания, необходими за проектиране, производство, провеждане на екологични тестове и получаване на сертификат на Федералната авиационна администрация\", са включени в цитираната цена.   Според уебсайта Defense One, Air Force One трябва да може да осигури ястия на екипажи и пътници в продължение на седмици без допълнителни доставки. Това изисква съхранение на около 3000 яденета в огромни хладилници под кабината на пътника. Компанията \"Боинг\" получи договор за ремонт през декември, като работата ще бъде завършена през октомври 2019 г. След като е избран за президент, Тръмп твърдеше, че от \"Боинг\" са надули цената, когато от компанията казаха, че цената на нов самолет Air Force One би била 4 милиарда долара.   Според Тръмп \"Искаме „Боинг“ да спечели много пари, но не толкова много\". Впоследствие изглежда, че Тръмп промени мнението си и омекна по отношение на авиогиганта, след като след първото си пътуване с президентския самолет каза, че това е „страхотен самолет“.            ", "date": "2018.01.29", "title": "Air Force One има нужда от нови хладилници за 24 000 000 долара"}
{"url": "http://epicenter.bg/article/Fitnes-prilozhenie-razkri-sekretnite-voenni-bazi-na-SASht/146088/7/0", "text": "  Oнлaйн фитнec приложението The Global Heat Map разкри секретна информация за разположението на американските военни бази в целия свят. Военни по целия свят са споделяли публично маршрута си по време на тренировките си, включително когато това е ставало в или около военни бази, съобщава Би Би Си, цитирани от    B данните влизат упражненията на огромен брой американски военни, включително и такива в бази в конфликтни региони по света.   Изключение правят неголеми територии, но точно там са разположени и американските военни бази.   Положението в района на бойни действия в Ирак и Сирия е различно - там картата е почти изцяло тъмна. Заради броя на военните бази, които се забелязват на картата се смята, че голям брой военни по целия свят са споделяли публично данните за местонахождението си. Разположението на военните бази е донякъде известно, заради местните жители и сателитни изображения като Гугъл Ърт.   Това, което е тревожно е че картата показва нивото на активност и движението вътре в сградата, както и извън базите. Така могат да станат известни маршрути, използвани за учения, както и патрулирани пътища.   Приложението е по - популярно на Запад затова чуждите военни бази са по-ярко изразени като горещи точки в Близкия изток. Лесно разграничими бази са използваните от САЩ в Сирия и Ирак, базата на Великобритания на Фолкландските острови и една използвана от французите в Нигер.   Видима е дейност и в руската база Хмеймим в Сирия. Според непотвърдена информация, приложението разкрива и една от свръхсекретните бази на ЦРУ в Могадишо, както и ракетна база в Тайван. От Пентагона засега не коментират, заявиха само, че изучават данните.            ", "date": "2018.01.29", "title": "Фитнес-приложение разкри секретните военни бази на САЩ"}
{"url": "http://epicenter.bg/article/Govoritelyat-na-Kremal--SASht-se-opitvat-da-se-mesyat-v-izborite-v-Rusiya-s--Doklada-Kremal-/146094/7/0", "text": "  Говорителят на Кремъл Дмитрий Песков обяви, че САЩ се опитват да се намесят в предстоящите президентски избори в Русия, които са насрочени за 18 март, съобщава news.bg.   Според Песков финансовото министерство на САЩ създава \"Доклада Кремъл\" в опит да се намеси в руските избори.   \"Наистина смятаме, че публикуването на \"Доклада Кремъл\" е пряк и очевиден опит да се направи нещо във връзка с предстоящите президентски избори, за да се окаже въздействие върху тях. Не сме съгласни с това и сме сигурни, че няма да има никакво влияние\", настоя Песков.   По-рано се появиха информации, че американското финансово министерство ще публикува доклад, в който са включени \"най-важните чуждестранни политически фигури и олигарси\", които имат връзки с руския президент Владимир Путин.   Документът, който трябва да бъде представен по-късно днес пред Конгреса на САЩ, ще предостави финансови подробности за руския елит и би могъл да доведе до санкции срещу онези хора, които попадат в доклада, заради техните връзки с Кремъл.  ", "date": "2018.01.29", "title": "Говорителят на Кремъл: САЩ се опитват да се месят в изборите в Русия с „Доклада Кремъл“"}
{"url": "http://epicenter.bg/article/Putin--Rusiya-shte-prodalzhi-da-podkrepya-myusyulmanskoto-obrazovanie-v-stranata/146104/7/0", "text": "Русия ще продължи да подкрепя мюсюлманското образование. То трябва да изиграе ключова роля при противодействието на разрушителните идеи, които екстремистки кръгове разпространяват сред младите мюсюлмани в страната. Това заяви президенът Владимир Путин, цитиран от RT.  Руските власти ще подпомогнат решително обучението по Ислям с помощта на „големите държавни университети“ и с други средства, заяви руският държавен глава при срещата си с водача на мюсюлманското вероизповедание в Казан.  Ролята на мюсюлманското образование е от голямо значение, тъй като в тази област съществуват много проблеми и опасни идеи. Радикални групировки като Ислямска държава работят за разпространение на своята идеология и за привличането на нови членове от младежите в мюсюлманските региони на Русия.  Тези идеи, особено най-разрушителните, могат да бъдат преборени само по един единствен начин: чрез други идеи, които да бъдат преподавани в Теологичната академия, основана тук (в Казан), както и в други академии и образователни центрове“, заявява Путин.  По време на срещата Путин е подчертал, че „традиционният Ислям е важна част от културния код на Русия и че мюсюлманската общност несъмнено е важна част от мултинационалното население на страната“. Според преброяване на населението от 2002 г. в Русия живеят 14,5 милиона мюсюлмани, които са около 10% от гражданите в страната.  Президентът е изразил задоволството си от дейността на руските мюсюлмански организации на международно ниво, подчертава RT. ", "date": "2018.01.29", "title": "Путин: Русия ще продължи да подкрепя мюсюлманското образование в страната"}
{"url": "http://epicenter.bg/article/Unikalna-sedemglava-lamya-s-koroni-greyva-v-NIM-/146081/6/0", "text": "Уникална седемглава ламя с корони грейва в Националния исторически музей. Експонатът може да бъде видян след реставрация, съобщиха от културната институция.   Каменната пластика е с изображение на седемглавия звяр и датира от ХIX век. Плочата е била част от външната украса на църквата „Св. Атанасий“ в с. Белополяне, Ивайловградско.   Черквата е построена 1838 г. и е забележителен представител на възрожденската архитектура от първата половина на XIX век. Постройката представлява псевдобазилика с петоъгълна кула-камбанария и богата релефна пластика по външните стени. Интерес представлява и интериорът на църквата със своята двуетажна галерия.   Иконостасът имат висока художествена стойност, като сред най-ценните са две поклоннически икони, донесени от Божи гроб в Йерусалим.   Произходът на каменната пластика засега не е установен. Съществуват обаче поне две теории за нейната символика. Едната е библейска и се смята за олицетворение на злото и тъмните сили. Другата теория има и конкретни археологически аналогии от района на Ивайловград.   Темата за ламята присъства и в народното творчество. С нейната символика децата ще могат да се запознаят по време на занятия в Детският образователен център към НИМ, допълниха от културната институция.", "date": "2018.01.29", "title": "Уникална седемглава ламя с корони грейва в НИМ  "}
{"url": "http://epicenter.bg/article/Hristo-Fotev---zhivata-metafora-na-poeziyata/146083/6/0", "text": "    Христо Фотев е неумиращата метафора на българската поезия от втората половина на XX век. Когато неговото име изплува в публичното пространство по какъвто и да е повод, ние мислим не само за изпълнената му с достойнство и очарование, възторженост и ликуване личност, но много повече за самата поезия. Сякаш оня ден неговият кораб замина на последното си загадъчно и тайнствено пътешествие, а ние продължаваме да усещаме физическото му присъствие, чуваме тихия, но кънтящ поетичен глас, съзерцаваме извайваните от него прекрасни пластическо-словесни видения, радваме се на епикурейско-хедонистичната му разкрепостеност и волност…   Години наред Христо Фотев извършваше с трепет и свещен възторг магическите си стихослужения. И накрая сам се превърна в поетическа молитва. Сега той няма тяло. Разтворен е в слънчевите, необятни пространства на великата българска поезия. Изграден е от сребристите възвишени послания, които идват от литературните му предшественици. И ако все пак понякога го възприемаме в човешкото му тяло, виждаме, че прилича на прозрачна, сияеща амфора, изпълнена с енергиите на любовта, нежността, състраданието, милосърдието, вярата, добротворността, надеждата.   Той е яростно възторжен, но гальовен и нежен. Той е величествен и отвъден, но непосредствен и земен. Той е част от пейзажа, но и самият пейзаж, другото кристално саркофазно невидимо лице на пейзажа.   Подобно на Александър Геров и него го мами пътешествието в загадъчните подземия на смъртта, защото знае, че тя е другата страна на живота.     Също като Александър Геров Христо Фотев остава до края (или до началото на истинския си живот) детински наивен, духът му прилича на реещо се хвърчило, загубено в безпределните пространства на надеждата и любовта. Той притежава удивителната способност да вижда отвъд ограничителните рамки на реалността. Той не толкова пише, колкото музицира. В съзнанието ни словесните пейзажи на Христо Фотев звучат като григорианско пеене. Той не изписва думите, а ги пее, нарежда. И те заживяват самостоятелно:       Христо Фотев превръща всичко, до което се докосне, в поезия. Той прилича на словесен алхимик, вградил сърцето си в невидимия храм на думите. И знае, че всяка дума има свой живот. Думата е живо същество с характер, темперамент, воля, даже с различни настроения, ухание, мирис, звук, интонация и тембър. Фотев владее тайното познание, че истинската поезия се получава само когато думите се обичат и ако поетът с любов и съзерцание извайва композициите и фигурите, в които участва. Така ние разбираме и осъзнаваме как за поета нощите могат да бъдат стъклено студени, но и едновременно с това топло нежни като сънуващо женско тяло. Усещаме дълбокия му промисъл, когато непрекъснато се връща към глобалната метафора за морето, за водата, за дъжда, за кръговрата на всичко живо. Впрочем за него няма жива и нежива материя. Всичко в думите оживява, играе, ликува, развива се по своя собствена хронология и драматургия.    Подобно на Шандор Петьофи и Христо Фотев въздига в култ свободата и любовта. Може би в българската поезия след Пейо Яворов няма друг автор, който да е посвещавал толкова разтърсващо екстазни и заредени с взривна енергия на любовното чувство автори като Христо Фотев. Той обича и нежно, и диво, съзерцателно възвисяващо, но и безмилостно разрушаващо.   Почти няма стихотворение на Христо Фотев, в което идеята за свободата да не присъства – пряко или дискретно опосредовано. Той е автор и на феноменалната „Книга за свободата“. Тази поема е истински апотеоз на свободата, която осмисля, мотивира, предопределя и съдбовно предначертава живота на мислещия и достойния човек:    Христо Фотев е свещенослужител в Храма на думите. Знае, че посвещавайки се искрено на Словото, той служи на своето Отечество, служи на своята съвест, служи на своята вяра. Затова полага думите с почти мистична съсредоточеност – подобно на античен ваятел, който благославя и вдъхва живот на глината, дървото, камъка, метала, както възторжен художник, който си играе с линиите и мазките в пластическо видение, както свещенослужител, извършващ тържествена литургия.     За Христо Фотев поезията е магическо светосъздаване, тя изгражда нова действителност. Затова толкова мощно и всепроникващо е присъствието на баладичното, одическото във Фотевия стих. При него дори спокойствието е възторжено и екстазно взривено. Лирическият герой на Фотев има невероятна способност да се превъплъщава – в различни форми, състояния, настроения, същности. Едва ли нашият поет познава езотеричната философия на Хераклит Тъмния, но могъщата му художествена интуиция сякаш му е подсказала мисълта на древния философ – “Всичко е едно”. Всичко е едно – хората, животните, растенията, цветята, камъните, скръбта, ликуването, надеждата, отчаянието, любовта, омразата, времето и пространството, микрокосмоса и макрокосмоса.   Критиката неведнъж е подчертавала, че Христо Фотев е от най-възторжените и екстазни български лирици. В проникновеното си есе за поета Светлозар Игов отбелязва:     Ако се опитаме да възприемем глобално поезията на Христо Фотев, ще установим нещо удивително – през годините, от книга в книга тя се изгражда като гигантска фуга, чийто лайтмотив е човешката душа, течаща през времето подобно огнена река:     Авторът на “Литургия за делфините” е от българските лирици, които казват нова дума в поезията ни. Ако четем внимателно неговите стихотворения, ще усетим преродения поетичен глас на Пенчо Славейков и Пейо Яворов, на Димчо Дебелянов и Николай Лилиев, на Атанас Далчев и Никола Вапцаров, на Александър Геров, Иван Пейчев и Валери Петров, на Любомир Левчев и Иван Динков...   Ще ни зашемети и откритието, че неговият мажорен тембър също звучи в словото на споменатите поети. Всички те изграждат слънчевия ансамбъл на модерната българска поезия. Всеки глас е като отделен незаменим инструмент в ансамбъла. Отсъствието му би се отразило трагично на цялото – хармонията ще се превърне в дисхармония, светлината ще бъде обзета от мрака.   Сега Христо Фотев уж отсъства. Физическото му тяло, което бе дреха, се е превъплътило вероятно в цвете или в базалтов къс, а безсмъртният му дух продължава да ни облъчва със своя талант, блясък и възторженост. Светлината на българската поезия няма да бъде обзета от Мрака, докато има такива свещенослужители на словото като Христо Фотев. И от Отвъдното той изстрелва към нас своите възвишени, благородни и слънчеви пулсации.  ", "date": "2018.01.29", "title": "Христо Фотев - живата метафора на поезията"}
{"url": "http://epicenter.bg/article/Aleksandar-Urumov--Vavilonskata-konventsiya/146072/11/0", "text": "      Защо е толкова силен този натиск да се приеме една пожелателна конвенция без задължителен характер?   Защо след като това е конвенция на Съвета на Европа, нито един от нейните автори и идеолози не желае да коментира и старателно отбягва въпроса за „джендърите“?   Защо е приета без гласуване в самия Съвет на Европа?!     Защо политически жени са принудени „да се правят на мъже“ по медиите, а политически мъже са принудени да разкрият своята не толкова мъжествена страна при нейното налагане?   Защо висшият законодателен орган на страната е подложен на такава чудовищна преса от напълно анонимни хора?   Защо уж непримирими политически врагове изведнъж се съюзяват и са готови да разцепват собствените си партии, само и само да наложат този скандален документ?     Как така една конвенция /уж/ срещу насилието се налага с такова нечувано насилие?!   Защо точно наднационална конвенция, а не просто национален закон?   В България има редица закони в тази сфера, като се започне с Конституцията и Наказателния кодекс и се продължи със:   –   и подзаконовите актове по прилагането му   –  /и Комисия за защита от дискриминация!/   –   и правилник за прилагане на Закона за закрила на детето   –   / ! Чл. 2. ал. 3 равно третиране на жените и мъжете и недопускане на дискриминация и насилие, основани на пола/.   –  , етични кодекси и др.   Какво общо имат „джендър“-организациите с жените и с дома? Твърде отдалечена и предимно платонична, ако изобщо е връзка. Но не там е въпросът. Сега рушим само патриархата“ – това бе написано на един от плакатите в подкрепа на Истанбулската. Омраза срещу мъжа! Ерозия на авторитета и подмяна.  Мъж да се възприема като престъпник по рождение. Да, да, именно роден престъпник. Вижте този текст от Истанбулската, в който отровата /вижте думите в черно/ е сервирана сред изобилие от сладки медени думички:     Виждате ли как в черпака с мед са интегрирани капсулите с отрова?    Остава неясно засега. Това значи, че натискат парламентът на България да се подпише на празен лист, а после на този празен лист едни други хора ще ни напишат какво точно означава „нестереотипни роли на пола“. На тези точно хора със собствените ни пари на данъкоплатци трябва да платим, за да ни насадят „нестереотипни полови роли“. По-надолу ще се досетим и кои са хората/НПО-тата.   Възмутени ли сте? Не бързайте. Защото въпросът с „насилието, основано на пола“ е малко по-хлъзгав, отколкото си мислим.   Моля?! Да, точно така. Ама как така – питате смаяно вие?! Ами нали точно това ви казваме – отговарят либералните фашисти –   Бог е създател, дяволът е имитатор. Бог създаде два пола – „мъж и жена ги създаде“. Дяволът имитира двеста и двайсет джендъра. Без съмнение, това е шокиращо. И никакви „правозащитници“ не са тези, те са „кривозащитници“.   Но нека нека продължим с Истанбулската. В нея има много откровени текстове, разкриващи в дълбочина истинския замисъл на анонимния „творчески“ колектив:      Някъде в този текст да става дума за „насилие“? Нали Истанбулската се бори срещу насилието? Е?  чрез наднационален натиск да бъдат преформатирани специфични национални модели. А пък думата „предразсъдъци“ е сложена единствено да внуши колко лоши са традициите и обичаите. Защото именно традициите и обичаите са истинската цел.  Може ли да попитаме?   Не, не може! Приемайте я и не се обяснявайте! – това ни казва анонимното лоби, налагащо с незапомнен, чудовищен натиск една конвенция, която иначе не е задължителна.   Сега вече започваме да проумяваме защо е цялата тази „анонимна“ истерия.     Така става ясно, че целта на Истанбулската не е да реши проблеми на национално ниво.  И точно затова кукловодите over there – там някъде – се отнасят с явна ехидност към всяко национално законодателство. Защото тяхната наднационална власт се нуждае от ефективни инструменти за подчинение на националните нива в целия континент и извън него.   Ето това е Истанбулската конвенция.     Добре, де, но тогава какво е „джендър“? Именно – не се знае. А тогава как така принуждават българския парламент да гласуват термин с неизвестен превод на български език? И как изобщо ще гласуват тази цялата отровна отвара от целенасочено неясна терминология, целяща единствено объркване?   Плам, пламти! Котел, бълбукай! Адска смес, мехури пукай!   Това е многократно повтореното заклинание на трите вещици от Шекспировата трагедия „Макбет“ – история за един патологичен стремеж към власт, постигната с убийство и договор с дявола. Вещиците варят своята адска смес, включвайки екзотични съставки като:     Гадно, но от сърце. Точно като някои от текстовете и целите на Истанбулската. А каква е целта на трите вещици /от „Макбет“/?   Да размият до заличаване моралните граници, да подменят хилядолетни етични категории и в крайна сметка да ни убедят, че:     Ако това е така – че добро и зло от едно са потекло – тогава значи няма ни добро, ни зло. Няма ни бяло, ни черно. Всичко е едно и всичко е сиво. Само че съвременните Истанбулски вещици стигат по-далеч даже и от Шекспировите персонажи! Защото те искат да ни убедят, че доброто е зло, а злото е добро! Амбициозно начинание, нали? Злото в нашата съвременност явно е решено да надмине себе си от времената на Шекспир.   Все пак, класиката продължава да е актуална, защото следва указанията на шефката на вещиците – богинята на подземния свят Хеката:     Коя е европейската Хеката на подземната власт? Къде живее тя? Какви указания дава на местните си вещици /разлетели се тези дни и у нас/ във всички европейски и не-европейски страни? /Защото в Съвета на Европа членуват и редица страни извън европейския континент/.   . Със сигурност ще разпръскват чар и със сигурност ще се правят на феи. И със сигурност ще се опитат да ни омагьосват – къде с блага дума, къде с просъскване, къде с директно сплашване, ако им се върже някой. А не трябва да им се връзваме.     Тази история – както и историята на Макбет – също няма да завърши добре. Защото точно тази история е всъщност много по-стара, отколкото дори и добрият стар Шекспир. Защото това е един провален модел, който отново се опитват да ни пробутват и който – ако продължи така! – ще завърши със същия грандиозен провал. Това вече се е случвало – „не е възможно да не дойдат съблазните, но горко на онзи, чрез когото идват“.   Историята на Вавилонската кула е известна – Бог разбърква езиците на жадните за слава старовременни люде и оттам „ги разпръсва по цялата земя“. А Вавилон пък – за разлика от „джендър“ – има точен превод на български и означава „объркване“. Объркани езици, объркана комуникация, объркани понятия, объркани посоки и объркани ценности. Объркани лидери и объркано бъдеще. Вавилон. Да ви прилича на нещо днес?   Но нека да видим един малко известен факт от историята на тази прословута Вавилонска кула. За разлика от всичко строено дотогава – този проект е трябвало да бъде изграден от различни материали. Става въпрос не просто за кула, а за град, в който хората да живеят – ясно е, че такова множество не може да се събере в една кула. Но! Какви са тези други материали? Нетрадиционни за времето си материали, нестереотипни за онова строителство. Ето какви:   „Тухли употребяваха вместо камъни, а смола употребяха вместо хоросан“.   Думата „вместо“ ясно разграничава традиционните практики тогава от идващото нововъведение. Дотогава са употребявани камъни и хоросан, но за Вавилон градивният материал е нетрадиционен – тухли и смола. Тухлите се правят от пръст – човекът е направен от пръст – и се пекат в пещ. А смолата не е от бор, както бихме си представили. Тази библейска смола е всъщност гъста лепкава смес от органичен произход /мъртви животни и растения/, подобна на мек разтопен асфалт. Добива се от ями в земята, където е натрупана в периода на потопа под голямото налягане на водата в анаеробна среда.   Добре, но защо изобщо трябва да се прави кула, след като Бог прави завет с Ной, че никога вече няма да има глобален потоп? Защото целта на славолюбивото и невярващо тогавашно множество е да се застрахова срещу втори потоп. Неверие. Заветите са забравени, ценностите са станали излишни, грешката ще бъде повторена, кулата ще бъде направен опит да бъде издигната. Както днес. И разбира се, както обикновено, това богопротивно съоръжение на глобалното его ще бъде изградено от нетрадиционни материали. Това е моделът.    А нещо друго. Графа „друго“. Третият пол. Социален пол, различен от биологичния. Нетрадиционни „джендъри“ от неизбежната пръст, но слепени с нормативния асфалт на наднационални конвенции. Асфалтът е изолационен материал, предпазващ очистваща вода да не достига вътре.   Немският /да си дойдем на думата, понеже злото отново се е настанило в Берлин/ философ Зигмунд Бауман въвежда термина „течно общество“. И обяснява какви са неговите характеристики – пълно отсъствие на устойчиви ценностни ориентири. Лишено от смисъл е всяко позоваване на обществените ценности, идентифициращи отделния индивид като част от общност. Неудържим индивидуализъм, превърнал ближния от желан спътник в опасен конкурент, от когото трябва да се пазим. Този агресивен субективизъм подкопава основите на модерната епоха и при отсъствието на ценностни ориентири разтваря всичко в своего рода течливост. Треската на пожеланието мигновено превръща купеното в остаряло, поразявайки човека с потребителска булимия – новият телефон отстъпва на стария, но веднага трябва да го заменим и него с нов, за да участваме в тази потребителска оргия на ненаситното, самоцелно пожелание.   Точно това е „течното общество“. Това е тази разложена, разтопена, втечнена ценностно-човешка смес /“мехури пукай!“/, в която „добро и зло все едно са потекло“. И точно от нея трябва да се гради новата Вавилонска кула. Защото „камъкът, който отхвърлиха зидарите“ не е необходим на архитектите на най-новия световен ред. Никога не е бил.   Разбира се, Вавилон е изграждан само донякъде, защото той е концептуално неподлежащ на завършване. Винаги – с нетрадиционни материали и завинаги незавършен. Защото презираният от строителите фактор Бог винаги се намесва и резултатът от тази намеса остава като поука завинаги.   …и „Прекрасният нов свят“   Но нека сега не говорим такива неща. Стига с това черногледство. Истанбулската конвенция и наднационалното законодателство ще решат всички проблеми и ще влезем в прекрасния нов свят.    Така че нека да бъдем свободни от чувство за вина.    Това пише в Истанбулската:     И още:         . Поне на книга, докато в реалността е нечуван натиск! Е, тогава защо да вярваме на добрите намерения на тези, които стоят зад Истанбулската конвенция и смятат да ни я прилагат, след като виждаме чудовищният натиск, с който те самите ни я налагат?!   Но това не е краят, това продължава:     Добре, но каква информация и изпълнение на какво точно от страните, след като на всички ни е ясно, че нищо не е ясно?! И че няма яснота дори за значението на ключовата /очевидно третополова/ дума „джендър“? И че „стереотипни и нестереотипни роли на пола“ подлежи на свободно тълкуване и произволно прилагане! Кой ще определи как?!    И в същото време едни вещици пръскат чар и ни обещават светло бъдеще.   Олдъс Хъксли е автор на пророческата книга „Прекрасният нов свят“, написана през…1932. Измайсторена чрез генно инженерство, това е социална матрица от четири човешки модела – алфа, бета, делта и гама поколения. Всичко е подредено, стерилно, корпоративно ефективно… Нямаш право да обичаш една жена или един мъж. Полигамията е задължение, развратът е нормативно гарантиран, любовта между един мъж и една жена е наказуема отживелица. И все пак, днешните нечестивци надминават дори и Хъксли! Защото дори и неговата фантазия не достига извратеността на един – различен от биологичния – „социален пол“, който може да роди стотици измислени, но узаконени „джендъри“ под закрилата на закона.   Или с други думи – „Името ми е легион, защото сме мнозина“.   Това е много хитро от наша страна, но все пак – недостатъчно хитро.    Може и сами да проверим и да разсъждаваме– това все пак е публичен текст. Засега Конвенция срещу разсъждаването все още не са въвели. Все още.      ", "date": "2018.01.29", "title": "Александър Урумов: Вавилонската конвенция"}
{"url": "http://epicenter.bg/article/Slavcho-Atanasov--Zhenite-mozhem-da-gi-zashtitim-sas-zakoni--a-ne-s-konventsiya/146078/11/0", "text": "      - Истанбулската конвенция предизвика дебати не само в България, а и в цяла Европа. Много от държавите не само, че не я ратифицират – например Унгария, Чехия, Хърватия, Латвия, Литва. Много държави, които са извън Европа дори не са я подписали – говорим за САЩ, Канада, Япония. Защото под благовидния предлог за защита на жените от домашно насилие, а и на децата, прозират съвсем други цели. Конвенцията се състои от 81 члена – много от тях наистина са безспорни. Но има пет текста, които на практика променят цялата нейна същност. И неслучайно, аз нарекох тази конвенция „красив бонбон, в който има отровен плод\".   - От въпросните пет члена вниманието на цялата общественост се концентрира върху чл. 3 и 4, в които се говори за т.н. трети - социален пол. Но, според мен, има по-опасни текстове. И това са чл. 12, 14 и 60. И тук сериозно се разминаваме с колегите от ГЕРБ. Чл. 12 много ясно отрича стереотипните роли на мъжа и на жената като полове. Какво означава стереотипна роля? Стереотип означава нещо, налагано от дълго време с постоянна, честа повтаряемост. Влязох в много дебати с организации, които казват: „Г-н Атанасов, вие какво искате, жената да остане само да пере, чисти и готви, в този стереотип ли?\". Не става дума за това. Най-важната стереотипна роля на жената е да бъде майка и съпруга. Както на мъжа - да бъде баща на децата й и да се грижи за тях. На това се крепи човечеството. Благодарение на това, и както бог е отредил двата пола мъж и жена – човечеството съществува. И веднага на принципа на обратното тълкувание трябва да кажем какво означава нестереотипна ситуация. Нестереотипна роля, примерно на един мъж, е да бъде съпруга на друг мъж. Нестереотипна роля на една жена е да бъде съпруга или съпруг на друга жена. Затова чл. 12 категорично (казвам го след консултация със специалисти по международно право) отваря вратата за еднополови бракове в България. Другият изключително опасен текст за нас се съдържа в член 14 – той гласи, че нашите деца , и то от ранна детска възраст, трябва да изучават нестереотипните роли на пола. Какво означава това? Нестереотипна роля на пола означава всичко извън традиционната роля, извън традиционната сексуална и обществена ориентация на мъжа и жената. И нашите деца ще бъдат задължени да изучават тези нестереотипни роли – на мъж, който се изживява като жена и обратното. Което за нас, патриотите, които държим на традиционните ценности на нашето общество, е изключително опасно. Нещо повече - след приемането на конвенцията ще се осъществява мониторинг как тя се прилага в България от т. нар. експертна група за действие срещу насилието над жени и домашното насилие (GREVIO), която представлява независим експертен орган. Представители на GREVIO ще обикалят детските градини и училищата, за да установяват как се прилага Истанбулската конвенция. Това е удар върху нашия национален суверенитет. Недопустимо е! И другият текст, който е изключително опасен е чл. 60. Той гласи следното: Ако в някоя държава дадено лице се изживява в нестереотипната си роля на мъж или на жена и се чувства заплашен в своята държава да проявява тази своя същност, то той придобива автоматически, ако ние ратифицираме тази конвенция, статут на бежанец у нас. Забележете, с невъзвръщаемост. Т.е ние сме длъжни да го приемем и този човек да стане част от обществото ни, част от нас. Това също е изключително опасен текст, ако щете, дори и за националната ни сигурност. Тези пет текста категорично променят цялата същност на конвенцията.   - Аз и колегите ми от „Обединени патриоти\" сме изключително доволни от решението на нашите коалиционни партньори. Ние още преди няколко седмици призовахме тази конвенция да бъде оттеглена. Радвам се, че те се вслушаха, защото документът наистина е изключително спорен. Тезата, която колегите от ГЕРБ, както и правосъдният министър Цецка Цачева, и външният – Екатерина Захариева, изтъкват е, че ние можем да приемем Истанбулската конвенция със съпътстваща декларация, в която да се посочат текстовете, с които не сме съгласни. Но, в конвенцията има член 78, който категорично отрича дерогирането, т.е. отхвърлянето на членове от конвенцията. Примерът е Полша – там се опитаха да приемат Истанбулската конвенция със съпътстваща декларация. Впоследствие се оказа, че тази съпътстваща декларация няма никаква правна сила. Така, че вариантът да приемем конвенцията със съпътстваща декларация по мнението на международни юристи е несъстоятелен. Или ратифицираме конвенцията или не я ратифицираме. Среден път няма.   Не само Светата православна църква – всички религии скочиха срещу Истанбулската конвенция, защото няколкото текста в нея променят същността на човешкия род. Не само Светата православна църква - категорично против са Ватикана и католиците, евангелистките протестантски църкви, мюсюлманите. Защото, отново ще повторя – тази конвенция атакува основите, на които се крепи човешкия род. А всяка една религия защитава точно това, тя проповядва точно това – традиционните ценности на човечеството. А традиционните ценности на човечеството са семейството и децата.   - Ние винаги сме подкрепяли идеята за референдум. Тук обаче е много важно как ще бъде формулиран въпроса при един референдум. Но, аз съм убеден, че българският народ със своите морални ценности и устои при едно такова допитване категорично ще се обяви в масовата си част срещу Истанбулската конвенция. Тук не става въпрос за един документ. Тук става въпрос за общочовешки ценности, наложени в продължение на хилядолетия, за цивилизационен избор. Нека го кажем - определени лобита, които имат нетрадиционна сексуална и обществена ориентация и които в момента са изключително влиятелни, се опитват чрез конвенцията, използвайки важната тема за насилието над жени и деца, да прокарат своите цели.   - Какво пречи да се приемат закони, които да защитават жените и децата от насилие или да се прецизират сегашните закони, а трябва да се приема Истанбулската конвенция? Българското законодателство има изключително сериозни норми и в момента, които защитават жените от насилие. През 2005 г. се прие специален закон срещу домашното насилие. Над 80 % от текстовете в конвенцията са регулирани и в закона - юристи са категорични в това. Друг е - въпросът, че този закон не се прилага според съответната си норма и сила. И не се контролира изпълнението му. Ще повторя отново – като консервативна патриотична формация, която се обявява за запазване на българските ценности, ние сме готови да се изготвят и приемат още законодателни текстове, които да гарантират сигурността на жените и децата от насилие. Та, това е същността на патриотизма – да защитава основите, а най-важните основи на една държавност са свързани със семейството, с традиционните ценности, се децата. Казвам го и като председател на Комисията по въпросите на децата, младежта и спорта. Казвам го и като човек, който е заобиколен в семейството си от жени – съпругата ми, майка ми, дъщеря ми. Как аз да не бъда радетел за това жените да бъдат защитавани? Но чрез конвенцията да се прокарват тези, уж за защита на жените от насилие, тези, налагани от определени лобита с нестандартна ориентация, в това число и сексуална – това, категорично ние не го възприемаме.  ", "date": "2018.01.29", "title": "Славчо Атанасов: Жените можем да ги защитим със закони, а не с конвенция"}
{"url": "http://epicenter.bg/article/Boyko-Noev--Nuzhna-e-politicheska-volya-i-reshimost-za-spravyane-s-yavlenieto-NSO/146109/11/0", "text": " При отчета за едногодишната си дейност президентът Радев засегна и въпроси, свързани с НСО. От думите му прозвуча недоволство, че му липсват инструменти за контрол над дейността на тази служба. Това съвпадна с информациите, че шефът на НСО е разследван за закононарушения. Възникна въпросът дали сме на прага на пореден скандал със службата и възможни промени или отново виждаме буря в чаша вода.  Още когато се приемаше законът за НСО имаше предупреждения, че с него се цели възраждане и затвърждаване на практики от времето на тоталитарната държава. Те се потвърдиха. Сливането, от една страна, на апетита за привилегии на политическия елит, със сенчестия инструментариум на специалните служби - от друга, доведоха до „узаконяването” на явлението НСО, което няма аналог в демократичния свят. НСО не е просто специална “служба за охрана”.   Това е едно уродливо явление, което се характеризира с няколко основни черти: на първо място - безконтролност, на второ - вредност за обществения интерес и на трето - неморалност.  „Безконтролност” на първо място може да се нарече отказът на предишния президент Плевнелиев, както и неуспехът досега на Радев да се пребори с това явление, с тази фрапираща злоупотреба с обществен ресурс. Странно е, защо президентът Радев толкова късно констатира, че има нещо гнило около подчинеността на НСО и контролът върху нея. Това е служба недвусмислено към президентството, на която е поверена неговата сигурност като държавен глава. Тази служба е негово ежедневие. Това оставя впечатлението, може би погрешното впечатление, че неговата реакция е по-скоро продукт на битов проблем покрай някоя „услуга” на НСО, отколкото на принципно възражение.   Споделям мнението, че по закон НСО е еднолично подчинена на президента, че той има всички необходими лостове за влияние и контрол над нея, както и че носи отговорността за всичко което се случва под нейния похлупак. Президентът твърди, че няма такива лостове, но това изглежда повече като бягане от отговорност. Да, вярно е, че има някои двусмислени текстове в закона, но ако това чак толкова пречи да изпълнява задълженията си, той отдавна трябваше да поиска тълкуване на Конституционния съд. Като се имат предвид огромните пълномощия на НСО, тази специална служба нито ден не трябва да виси в правен вакуум, без подчиненост и контрол. Не може институциите да си прехвърлят отговорността за нея като горещ картоф.  Някой би казал, че има неясноти около приложението на закона за НСО, както и че било предвидено службата да се контролира от парламентарна комисия. Определено може да се твърди, че парламентарният контрол е една от уловките в закона, които нямат правна стойност и са само пожелателни.   Парламентът няма нито право, нито инструментариум да контролира ефективно служба към президентската институция и затова никога не го е правил по същество. Обратно, в съответствие с чл. 102 ал. 5 от конституцията, това е изрично пълномощие на президента. Такива пълномощия са предвидени и в чл. 7 на Закона за НСО. Затова се налага мнението, че на президента просто му липсва решителност, причините за което засега нямат обяснение.  Проблемът едва ли е в липсата на добра юридическа експертиза в президентството. Очевидно има различни гледни точки по въпросната безконтролност. Юристи с доказан авторитет подкрепят тезата, че съществуващата законова и нормативна уредба дава достатъчно пълномощия на президента спрямо НСО. Но в края на краищата, ако съществува такъв спор, той може да се реши и от Конституционния съд, ако има желание за това. Принципният въпрос в случая е, че не може да има специална служба, която не подлежи на никакъв контрол и не е известно кому е подчинена. Не може да има специална служба за която никой не носи отговорност. Това противоречи на принципите на държавността.  Очевидно има истина в твърденията, че в закона умишлено са заложени някои капани на двусмислие и безотговорност, за да продължава явлението НСО да съществува, в интерес на безпросветната част от елита, за която привилегиите и обгрижването е признак на престиж и социален статус, както и в интерес на онези сенчести кръгове, които дърпат конците зад видимата политическа сцена. Вместо да разчиства тези капани обаче, президентът не бива да се оправдава, че е паднал в тях и е безсилен.  Една от сериозните опасности от безконтролността е използването на НСО за политически цели, тъй като тази служба е една опасна смес от зависимости и симбиоза. От едната страна на тангото е политическият елит, който прие закона за НСО изключително и само в своя полза и против обществения интерес. От другата страна е НСО, която сама си написа този закон, като опит да гарантира своето бетониране и дълголетие. Както казват хора с по-дълъг политически опит: „Пуснеш ли веднъж НСО под юргана, зависимостта ти е гарантирана”.   Всичко това позволява НСО да се използва и като инструмент в политическите борби, което е противоконституционно по принцип.   Всички си спомняме, като един от примерите, случая с вътрешнопартийния преврат в ДПС, когато беше свален Местан. Някои биха казали, че това е било в интерес на държавата. Може и така да е, но факт е, че за това сваляне беше използвана и НСО. Играта с охраната на Местан, „тук има там няма”, бе инструментът, който го тласна „в изгнание” в турското посолство. Използването на службите за вътрешнополитически цели е противозаконно. Интересното е, че самият Местан, разказвайки подробно за този епизод, пропусна важния политически извод.    Колкото и да се засекретява дейността на НСО проблемите около нейната безконтролност и възможни злоупотреби, в т.ч. с политическа цел, рано или късно изплуват. Затова действията за защита на законността и обществения интерес нямат алтернатива.   Като принципал на службата президентът трябва да има смелостта, образно казано, „да влезе” в НСО. На първо място да поиска подробна информация, как през последните години са взимани решенията за охраната на различните лица от т.нар. „тричленка”: шефът на НСО, председателят на ДАНС и главният секретар на МВР. Тези решения трябва да са в архива, защото касаят материални и други организационни аспекти. Тричленката взима решението за охраната на базата на писмен документ, който има инициатор, един от тримата, както и мотиви. Така ще стане ясно кой и защо е охраняван, или му е свалена охраната, по чие предложение и т.н. Но това е само ако президентът поиска. Има и други въпроси за разнищване. Не случайно и БСП, настояват той да направи „ревизия” на НСО, каквото и това да означава.   Така че, топката изцяло е в неговото поле.  Що се отнася до твърденията, че може да му бъде отказано, те са напълно несъстоятелни. Не бива да се забравя, че освен всичко друго, президентът е върховен главнокомандващ на въоръжените сили и в мирно време, а НСО е военизирана служба и част от въоръжените сили. Отказ би означавал неизпълнение на заповед, оттам - моментален указ за уволнение, дисциплинарна и друга отговорност и т.н. Още по-тежки биха били последствията, ако се окаже, че липсват документи и т.н.  Досега ръководството на НСО отказва за отговори на обществения интерес за отчетност с аргументите на секретността на дейността си. Да, те са валидни, дотолкова, доколкото касаят конкретни планове, методи на действие и други специфики на работата на службата. Принципната оценка на президента, че решенията около използването на ресурсите на НСО са били правилни, или не, обаче не може да бъде тайна. Липсата на тази принципна оценка прави президента съучастник в нещо, което за обществото единодушно е неприемливо. Не бива да се забравя, че има няколко случая с охранявани лица, извън списъка на изрично посочените в закона, за които обществото отдавна очаква отговори, на първо място защото плаща за това. Но, разбира се, въпросите около т.нар. „ревизия” на НСО далеч надхвърлят мотивите за предоставяне на съответните „услуги” на едно или друго лице и касаят въобще пороците на съществуването на такава служба.  Нужда от адекватна охрана на държавния глава, на премиера и донякъде - на председателя на НС има. Но не може това да се оправдае с 1200 души и бюджет от 40 млн. лева. Когато антитерористичните сили на държавата, които трябва да ни пазят всички нас в момента са в пъти по-малобройни и с поне 10 пъти по-малък бюджет. Затова моята отдавнашна позиция е НСО да се преобразува в Национална антитерористична служба, която да работи в полза на обществото, вместо да изпълнява прищявките на разглезения ни политически елит.  Що се отнася до моралните оценки на явлението НСО, при всички условности, не е морално защитниците на границата, даващите бойни дежурства ден и нощ, в студ и кал, полицаите на улицата, въобще масата жени и мъже в униформа да получават в пъти по-малко, като заплати и привилегии от служителите на днешното НСО. Не може офицери да служат като портиери, шофьори, сервитьори и камериерки, както е в НСО, вместо да ръководят дейности, пряко свързани с националната сигурност. Това е разхищение на талант, който така липсва в оперативните подразделения. Не може началникът на НСО да носи званието „генерал-лейтенант”, което, по всеобщо мнение в професионалните кръгове е пряко посегателство върху честта на пагона, и което при това му бе връчено в ярко нарушение на законите….   А когато всичко това се случва на фона на крокодилските сълзи, които леем за армията и полицията - то не е морално на квадрат.  Нуждата от радикално решение на случая с НСО отдавна е назряла. Изглежда, че дните на днешния началник на НСО са преброени. Но просто смяната му с друг няма да реши проблемите. И най-честният, и най-добрият да дойде, каквито безспорно има, явлението НСО ще ги поквари. Защото проблемът е в системата, а не в личността. Единствения правилен път е преобразуването на НСО в национална антитерористична служба, която да пази обществото и разбира се, с един разумно малък елемент в нейния състав - две-три висши длъжности в държавата.   Що се отнася до останалите функции на днешното НСО, неговата стопанска и логистична дейност, поддръжката на резиденции, ловни стопанства, обгрижване на депутати и министри и други от т.нар. „протоколен списък”, ако въобще е нужна и в такива размери, тя трябва да премине към дирекция в Министерски съвет. Тази дейност няма нищо общо с националната сигурност. Министрите си имат министерства с бюджет, в т.ч. за транспорт. Същото се отнася за Народното събрание, за съдебната власт и пр. България трябва да дава пример за това, как политиците на най-бедната страна в ЕС вършат работата си скромно, според чергата, а не като шейхове от петролните монархии. Сега сме станали за присмех и подигравки, като страна от третия свят- на гол тумбак чифте пищови.  Аргументът, че НСО „не трябва да се пипа” заради евро-председателството не е сериозен. То така или иначе скоро свършва, а реформата на НСО трябва да се гледа в средносрочна перспектива.  През това време трябва да бъде постигнато необходимото обществено и институционално съгласие за да се отправи явлението НСО към миналото, където принадлежи. Трябва да се променят и някои закони.   Ако има политическа воля и обществен интерес това може да стане до края на годината. И разбира се всичко зависи от инициативността и решителността на президента. Всъщност, който и да подеме инициативата, защо не и премиерът, ще получи сериозна обществена подкрепа. В това няма никакво съмнение.", "date": "2018.01.29", "title": "Бойко Ноев: Нужна е политическа воля и решимост за справяне с явлението НСО"}
{"url": "http://epicenter.bg/article/Mihael-Bar-Zoar--TsRU-ne-znayat-nishto--Ne-znaeha-za-Arabskata-prolet--nito-za-razpadaneto-na-SSSR/146112/11/34", "text": "- Не! Видя ми се странно. Ние бяхме там в деня на Холокоста, а после отидохме в един ресторант на бул. „Сен Жармен“. Беше ми любопитно как е станал такъв голям бизнесмен. И той направи това изказване. Той не обичаше да се хвали, да разказва. Но тогава ми разказа как е бил в Москва, как е работил в специалните служби, че оттам са заминавали на специални мисии в чужди места. - Не. Беше ясно, че аз няма да го питам за такива тайни неща. После питах общи приятели, дали им е разказвал за това. Те ми казаха, че никога не е говорил за участие в руския спецназ. Той беше много умен човек, сериозен, не се хващаше на крайни неща. Имаше интересна гледна точка, винаги гледаше как нещата могат да се променят. - Причината е много проста – ние сме в непрекъсната борба. Трябва да имаме най-добрата отбрана. Имаме терористи от Газа, от Ливан, имаме непрекъснати нападения от Иран, те не крият, че искат да изтрият Израел от картата на света. И ние трябва да се защитаваме. Руснаците и да успеят, и да не успеят, Русия си остава, там си е. Израел трябва да се бори! - Днешните хора в специалните сили са родени в Израел, дошлите някога не могат да им кажат много неща. Американците имат един много схематичен поглед на света. Вижте ЦРУ, вижте операциите им, провалиха се навсякъде – не знаеха за атомната програма на Иран, че Съветският съюз ще се разпадне... - И много други неща. Помня как през 1993 г. с един приятел тичахме във Вашингтон от бюро на бюро, казвахме им, че голямата опасност е Иран, че Иран иска да произведе атомна бомба. Смееха ни се и ни казваха, че ние в Израел искаме да изнесем своите проблеми навън. Дори когато им показахме снимките на ядрения реактор на Иран не вярваха! Повярваха, когато д-р Хан   в пакистанска телевизия призна, че е продал на Северна Корея, на Либия и на Иран ядрени технологии. Така че от ЦРУ не можем да почерпим опит. А КГБ са други. Те са много жестоки, не ги интересува, че за да убият един лидер на терористите, ще убият още десетина души. Ние имаме много стриктни правила – трябва да се направи всичко възможно да не пострадат невинни. Много операции са били анулирани, защото не е могло да се дадат гаранции, че няма да има странични жертви. В Газа, например, имаше един опасен лидер на терористи – Мохамед Дев. В нашия списък с опасни хора той е №1. Антитерористите от Шин Бет научават, че Мохамед Дев ще тръгне с кола по дълъг път от Газа. Отиват при премиера, тогава Шимон Перес, и му казват, че Мохамед Дев може да бъде ликвидиран, докато се движи с колата си. Но Перес не дава разрешение за тази операция, тъй като няма гаранции, че няма да пострадат невинни. - Тя от самото начало не беше пролет, беше Арабска зима! Ние виждахме това. - Разбира се, но нито САЩ, нито Европа ни повярваха! Нито Европа, нито Америка имат понятие какво представлява арабското общество, какви са силите там. Ние видяхме, че най-реакционните групи в Египет взимат контрол над „пролетта“ - това са „Мюсюлманските братя“. В интервю по радиото сваленият египетски президент Хосни Мобарак разказа как петнадесет минути след началото на демонстрациите на площад „Тахрир“ му се обадил американският президент Барак Обама и му казал да си подаде оставката и да предаде властта в ръцете на преходно правителство. Какво преходно правителство!? Там няма други сили, това всеки идиот го знае! Мобарак подаде оставка. Но тогава един известен журналист от „Ню Йорк Таймс“ Том Фридман замина за Египет и написа статия, в която каза, че видял „слонове, които хвърчат“. С други думи – видял реализацията на една мечта. Защо написа това? Защото видя демонстрантите на площад „Тахрир“, видя млади, образовани, европейски мислещи хора. Но не разбра, че тези „слонове, които хвърчат“ са много малък процент от Египет. Те по никакъв начин не можеха да вземат контрол над държавата. И на власт дойдоха „Мюсюлмански братя“. После военните направиха преврат. Това е голямата грешка на Запада днес. И на Европа, и на Америка. Гледат на другия като на свое огледално изображение. Като на човек със същото мислене като вас, със същите проблеми като вас. Но арабското общество е друго! Според Корана силата на държавата идва от Бога. Той слиза отгоре и дава власт на когото поиска. Не народът прави това с избори. - Да, това е част от техния авторитет. Затова трябва да знаем с кого говорим в арабския свят. Не може Арабската пролет да я „преведем“ като повторение на събития, случили се преди в Западна Европа. Имах една лекция в Ню Йорк пред много либерални хора. Когато казах, че това не е никаква „пролет“, че демонстрантите не се борят за либерални права, за права на човека, щяха да ме изхвърлят. Същото е и в Северна Корея. Аз бях там преди няколко месеца. Хората там са доволни, защото не познават нищо друго. Те не са били никога в една демократична страна. Харесва им, че имат лидер, който им дава апартаменти и строи ракети. - Не е толкова черно. Израел има мир с Египет от 1977 г., с Йордания. Ние им помагаме много. - Не вярвам, че тези студенти, които са били тук, са направили това, което виждаме днес. Те принадлежат към един тънък образован слой. В Близкия Изток днес имаме проблеми с Иран, който стои зад тероризма и представлява ядрена заплаха, с терористични организации като Хамас и като Хизбула. Обаче днес Израел има едно специално положение, има един таен съюз с по-умерените страни в региона като Саудитска Арабия, Йемен, Обединените арабски емирства, Мароко. Те се опитват да построят един обединен фронт срещу Иран, който ни заплашва. Днес за пръв път ние сме в много по-добри отношения с арабските страни. Проблемът са палестинците. С тях не може да се стигне до мир. - Те от самото начало бяха против Израел. Арабските страни гласуваха против това да има две държави. Те не искат компромис – не искат да го има Израел и точка! Вземете който и да е речник, няма дума „компромис“ на арабски! Ние от толкова години предлагаме споразумения за територии – те   са против. Три пъти Израел им предлага територии. Единият път беше още при президента Кринтън. В последния момент Арафат каза „Не“. Вторият път беше при премиера Ехуд Олмерт. Той се срещна с Махмуд Абас, лидера на палестинците, който изслуша предложенията му и каза, че ще отговори на следващия ден. До днес няма отговор! Условията на палестинците са да се върнат всички палестински бежанци. И те знаят, че това не може да стане. Има две точки, по които са единни даже тези, които не обичат Израел. Едната е, че не може да се върнат всички палестински бежанци, защото тогава Израел ще изчезне. Другата е, че Палестинската държава трябва да бъде демилитаризирана, да нямат войска. Никога няма да ни признаят! Учат децата в училище, че евреите са потомци на прасета и на маймуни. Имамите проповядват това всеки петък. Затова мисля, че максимумът, който може да постигнем е временен мирен договор за осем – десет години, за да се научим да живеем един до друг, без да се убиваме. Други казват, че ние трябва да решим какво е наше и да построим една стена и да правят каквото искат от другата страна. Това е едно отчаяно мислене, но то получава все по-голяма подкрепа, защото хората виждат сегашното положение. Аз имам приятели палестинци, на които казвам - времето минава, защо не вземете това, което може да вземете? Строят се нови селища в окупираните територии, утре ще ви бъде по-трудно да получите това, което искате. Основателят на Израел Бен Гурион беше влюбен в идеята за Голям Израел до река Йордан. И изведнъж му дават една осакатена земя, но той казва – добре, ще вземем това, което ни се дава и ще водим война за независимост. Сега питаме палестинците – не искате ли да бъдете независими? Те непрекъснато поставят някакви условия. Вече си мисля, че те не искат да бъдат независими. Защото какво ще бъдат? Една малка държавица между Израел и Йордания, затворена от всички страни, без излаз на море, без войска. Сега може би им е по-добре, получават помощи от цял свят, в Рамала и в други места живеят добре. И не искат промяна. - Турция иска да стане новия халиф. Ердоган иска да стане един модерен султан. Това са мечтите на Ердоган – да бъде лидер в ислямския свят. И изведнъж стана най-големият приятел на палестинците. Така че изгубихме съюзник като Турция, но спечелихме Индия. Нетаняху и Путин се срещат едва ли не всеки месец. Това има прагматично обяснение. Иран пращаше на Хизбула в Ливан ракети през Сирия, но сега в Сирия има руски бази. Ние нападахме тези конвои почти всяка нощ и затова трябваше да има много близко споразумение с Русия, за да не се сблъскаме с руснаците. Виждате, че координацията работи, един куршум не сме си разменили! - Не е точно така. Вие знаете за тези военни, които са успели в политиката. Когато се основава Израел, всички млади хора са във войската – Рабин, Шарон. Единственият от това поколение политици, който не е бил в армията, е Перес и затова непрекъснато го нападаха, че не е носил униформа, не е държал оръжие. Ние непрекъснато воюваме, аз съм участвал в четири войни, затова в израелското население има едно изискване – човекът, който иска да бъде министър-председател трябва да е запознат с военните проблеми, да има базисно военно образование. Нетаняху са трима братя, те и тримата са се били като лъвове. В Израел е много важно какво разбирате по военните въпроси. Затова дори един цивилен, който се стреми да бъде избран, иска да има в обкръжението си един или двама генерали. В моята партия, Партията на труда, имаше избори, лидер беше Херцог, но той взе като кандидат за министър на отбраната един генерал. Генерал Амос Ядлин, който бе един от пилотите, които разрушиха иракския ядрен реактор в Багдад  . Преди избори всяка партия се опитва да има поне един бивш офицер и понякога той става лидер. Като Шарон, например. Шарон влезе в „Ликуд“ като обикновен министър, после стана министър на отбраната, а най-накрая – министър-председател. Рабин влезе в правителството като министър на отбраната, а после стана министър-председател. - Не, нашата армия не е като другите армии. Офицерите ни са други, не са като професионални офицери, това са друг вид хора. Рабин беше от най-либералните лидери, Барак беше много либерален. Последният министър на отбраната, който си даде оставката, е характеризиран като най-чистия, най-либералния политик. - Глупост! Няма нищо вярно! Моше Даян беше мой приятел. Той никога в живота си не е бил в България, никога не е бил във военна академия.   - Израелският младеж служи в армията три години. Има един интересен феномен – млади евреи, повечето синове на израелци, напуснали страната, се връщат, за да отслужат. Ние правим много за тях, в почивните дни различни семейства ги канят в къщи, понякога взимаме родителите им от Австралия или от САЩ, докарваме ги в Израел, за да ги изненадаме. - Не, няма автоматично приравняване. - Аз виждам тук малко полиция. Ако говорите за сигурност против криминални престъпления, това е едно. Сигурността против тероризъм е друго нещо. В Израел има манталитет на сигурност. Пред всеки хотел има охрана, която проверява багажа, на много места има рамки металотърсачи. Така е в кината, в театрите. Ние знаем, че трябва да бъдем нащрек. Но напоследък нападенията намаляха рязко. Между Израел и Йордания има една стена. Не е хубаво това нещо, много е грозна тази висока стена, но резултатът е, че терористите не могат да минават. И тероризмът от Йордания спадна с 90 на сто. Същото е с Газа. След като ракетите вече не могат да минават по суша през Сирия, сега се опитват да копаят тунели, за да вкарат оръжие в Израел. Но ние намерихме технологичен отговор – една система, която открива тези тунели. - Не съм видял по-свободна страна от Израел, правата на човека са гарантирани – и на евреи, и на араби, правата на жените са защитени. Вестниците пишат, каквото искат, атакуват правителството. В Америка също има свобода, но заедно с това една несигурност, несигурност за бъдещето. В САЩ могат да ви уволнят за два часа, в Израел това не е възможно. Затова казвам – в Америка съм пиян от свобода и от несигурност! - Животът тук е спокоен. България не е като Израел. Израел е като луксозна вила в джунглата – във вилата всичко е прекрасно, тя е оградена с високи стени, но отвън дебнат хищници. България не е вила в джунглата. Отвън не дебнат хищници. Тук не виждам този стрес от нещо, което може да се случи всеки момент. В Израел ние водим един приятен живот, но на подсъзнателно ниво знаем, че нещо може да се случи.", "date": "2018.01.29", "title": "Михаел Бар-Зоар: ЦРУ не знаят нищо! Не знаеха за Арабската пролет, нито за разпадането на СССР"}
{"url": "http://epicenter.bg/article/Arh--Hristo-Genchev--TRAVESTITI-ILI-BREMENNI-ZhENI-IZBERETE-SAMI-/146082/11/0", "text": "  “Като юрист, мога да кажа, че Истанбулската конвенция е един нормален, съвременно звучащ текст. И за това съм безкрайно изненадана, как интелигенти хора не могат да я \"прочетат\" правилно.” Това заяви бившият министър по европейските въпроси Гергана Паси на 27.1.2018 пред BGONAIR.   Винаги съм бил скептичен по отношение на комсомолците. Не стига, че ни натрапваха едно чуждо за нас учение ами и като им посочвахме противоречията ни обвиняваха, че не подхождаме “правилно и зряло” към темата. Че очевидните недъзи в системата са временни и като дойде комунизма … И сега същите думи, същите лица, само 30 години по-късно и малко по-различна идеология - тази клета, клета, Истанбулска конвенция.   Началният цитат на г-жа Паси беше придружен с класическата реплика, че в конвенцията няма “трети пол” и изпъстрен със: - Откровени призиви за пропаганда - Трябва да се видят жертвите; - Манипулация чрез социален натиск - В коя компания искаме да бъдем - с Русия, с Азърбейджан? - Снизходителни забележки - Хората трябва да бъдат спасени от усещането, че с тази конвенция се вкарва революция...;   “Защо не”, или “защото всички”, или “няма страшно” са абсурдни аргументи. Домашното насилие трябва да го решим с национално законодателство независимо дали подписваме тази конвенция или не.   Но нека бъдем милостиви, това са въпроси с повишена трудност.   - Загуба на суверенитет - Изискване за допълнително ограничаване на частната собственност (допълнението на антидискримнационното законодателство с определението“джендър идентичност” ще забранява на собственник на ресторант да забрани на мъж, който се самоопределя като жена, да ползва женска тоалетна) - допълнително овластяване на Европейския съд на правата на човека - Налагане на джендър идеология -  - Идеологическа намеса в образованието - Идеологическа намеса в медиите, спорта и др. - Нова бюрокрация финансирана от нас Държавно финансиране на НПО и др.   Ще установите, че една конвенция която уж цели да защити жените и дума, не повдига и дума за по-специална защита на жената, когато е най-уязвима!   И така, ако “социално полова жена” от Афганистан с мъжки първични полови белези поиска защита тя/той да има предимство пред бременна жена в осми месец, която не е претърпяла насилие в родината си но, иска да се събере с бащата на детето ѝ. Това ли е “правилен” прочит на един съвременно звучащ документ?     А на народните представители ще кажа: - ако не вярвате на великолепното и историческо становище на Св. Синод нанашата Църква и нямате страх Господен, - ако не вярвате на становищата на другите вероизповедания, - ако не вярвате на инстинктите за самосъхранение на нашия народ - ако искате да пренебрегнете специалната защита необходима за майките, то поне повярвайте на моя инстинкт на търговец. Вече четвърт век работя с фирми от Западна Европа. От Брюксел ще ни ругаят, ще ни натискат, ще хленчат, но ще ни уважават и ще се съобразяват с нас.   Помислете само кога в България са се изреждали толкова политици от Европейския съюз, за да ни натискат да направим нещо. Май когато трябваше да затваряме блоковете на АЕЦ “Козлодуй”? Искат да ни помогнат ли? - Помагат ли ни да решим проблема с бедността - основен източник на домашно насилие? - НЕ! - Идват ли да дадат допълнително милиарди за скоростно изграждане на нови магистрали в Северна България, за да намалим труповете и инвалидите по пътищата. (В България убитите жени за 2017 са приблизително 30, а загиналите при катастрофи 700) - НЕ! - Идват ли да изравнят селскостопанските субсидии с френските за да не загинат селата ни? - НЕ!   Тези хора идват да вземат, а не да дадат. Животът ме е научил, че когато мъже говорят за любов, търговци за партньорство и политици за ценности има само две възможни обяснения - или са оглупели или искат аванта.   А сега имаме добър повод да започнем да казваме аргументирано “НЕ”, защото тази конвенция е вредна, чужда и ще има обратен ефект в обществото и върху ЕС. Защото, както комунизма реши проблемите на пролетариата, така и джендъризма ще реши проблемите на жените. Ще минат години и ще го разберат нашите партньори.  ", "date": "2018.01.29", "title": "Арх. Генчев: Джендъризмът ли ще реши проблемите с насилието над жените?"}
{"url": "http://epicenter.bg/article/Prof--Plamen-Kirov--Varvi-gigantska-zabluda-za-Istanbulskata-konventsiya-/146120/11/0", "text": "\"  Това заяви в \"Денят на живо\" по Канал 3 бившият конституционен съдия проф. Пламен Киров.  \"   \"Полша я е ратифицирала през 2015 г. При подписването през 2013 г. и при ратификацията през 2015 Полша прави такава декларация - че я приема, но според принципите на полската конституция.  \", разясни юристът.     при противоречия между тях, изтъкна професор Киров.  \"За да стане Истанбулската конвенция част от вътрешното ни право, трябва да се публикува в Държавен вестник, но на български, и ако имаме един фалшив превод, кой е тогава текстът, който ще влезе и ще стане задължителен за Република България\", пита се юристът.  \"Защото ратифицираните по конституционна процедура международни договори стават част от вътрешното законодателство на страната.  \", разясни проф. Киров.  Той поясни, че Обяснителният доклад за конвенцията няма особена правна стойност.  \"Първо, защото не е част от самия текст на конвенцията. Той се изработва от Дирекция по правни консултации към Съвета на Европа, една по-широка организация от ЕС. Най-вероятно те са подготвили и този нескопосан текст към конвенцията, в който джендър се превежда като пол.  В самия Обяснителен доклад понятието джендър не изместна понятието пол, т.е. да използваме английското \"джендър\", защото нямаме българско съответствие.    Да сте чули някой да излезе и да каже - джендър е това, а това е правното му съдържание.  , обясни проф. Киров.  Според него ратифицирането на Конвенцията не гарантира автоматично сигурността на жените, като посочи примера с Турция.  \"Понеже е Истанбулска конвенция, Турция ратифицира Конвенцията от момента, в който е приета - 2011 г.  \", изтъкна проф. Киров.  Той счита, че българското общество е надживяло предразсъдъците спрямо жените и то отдавна.  \"Аз мисля, че ние сме надживели тези предразсъдъци малко преди либералния свят. Най-малкото вижте колко много войводи жени имаме.  \", убеден е проф. Киров.    \"Можем да се обзаложим, че тя ще бъде приета\", каза в студиото проф. Киров.  На въпрос на водещата Мая Костадинова дали България може да излезе от конвенцията, ако преди това я е ратифицирала, проф. Киров отсече: ", "date": "2018.01.29", "title": "Проф. Пламен Киров: Върви гигантска заблуда за Истанбулската конвенция "}
{"url": "http://epicenter.bg/article/Zhestoka-katastrofa-s-BMV-v-Harmanli--momche-na-20-godini-e-s-opasnost-za-zhivota/146087/3/0", "text": "  20-годишен младеж се бори за живот след жестока катастрофа с БМВ в Харманли. Шофьорът на колата се е отървал само с комоцио. Сигналът за инцидента, който е станал на ул. \"Македония\", е подаден в 3.16 часа в събота, съобщиха от Областната дирекция на МВР в Хасково, цитирани от    22-годишен младеж, седнал зад волана на лек автомобил БМВ, загубил контрол върху колата заради несъобразена скорост.   БМВ-то изхвърчало от платното и се ударило последователно в дърво, бетонна ограда на автокъща, 2 камиона и един лек автомобил.   От удара, водачът е с комоцио и разклатени 2 предни зъба. Спътникът му обаче -20-годишен харманлиец, е транпортиран и настанен за лечение в пловдивска болница с черепно-мозъчна травма, контузия на мозъка и има опасност за живота му.   По случая е образувано досъдебно производство.   Това е втората тежка катастрофа на същата улица в Харманли за последния месец.   На Бъдни вечер трима млади мъже - на 25, 26 и 27 години, загинаха на място, след като аудито им се удари с 220 км/ч. в бетонен гараж в градчето.  ", "date": "2018.01.29", "title": "Жестока катастрофа с БМВ в Харманли, момче на 20 години е с опасност за живота"}
{"url": "http://epicenter.bg/article/Neutraliziraha-grupa-za-razprostranenie-na-kokain/146093/3/0", "text": "  Специализираната прокуратура и ГДБОП неутрализираха група за разпространение на кокаин, амфетамини и марихуана в София. Специализираната прокуратура повдигна обвинения на седем лица за участие в организираната престъпна група за разпространение на наркотици, съобщава dir.bg.   Участниците са задържани на 26 януари 2018 г. при специализирана операция на ГДБОП и Специализираната прокуратура в столицата и Перник. При извършените следствени действия по време на операцията по задържането са намерени и иззети 1380 пакетчета марихуана, 90 пакетчета с бяло прахообразно вещество (според полевия тест кокаин и амфетамини), 54 200 лева, част от които в евро и щатски долари, 80 патрона с калибър 7,62 мм за автомат „Калашников“, лаптопи, мобилни телефони, флашпамети, симкарти. Иззети са и няколко автомобила, които участниците в групата са използвали за престъпната си дейност.   Събраните доказателства сочат, че групата е разпространявала организирано наркотици поне от март 2017 г. при максимална конспиративност. Контактите с клиенти се осъществявали единствено чрез SMS-и. Всеки от участниците разполагал с по няколко телефона. На един пристигали поръчките, от друг бил информиран за това дилърът, който е „на смяна“, той от своя страна от различен телефон уговарял доставката. Наркотиците били осигурявани на едро от ръководителя на групата, държани били в нает гараж, където ги разфасовали и на дози. Групата работела предимно с постоянни клиенти. Част от участниците били „ветерани“ в бизнеса - занимавали се с наркоразпространение години наред.   С прокурорски постановления на седмината обвинени бе наложено задържане до 72 часа. На 28 януари 2018 г., по искане на специализираната прокуратура, Специализираният наказателен съд наложи мярка за неотклонение „Задържане под стража“ на петима от участниците в групата. На двама прокуратурата наложи „Парична гаранция“ от по 2000 лева заради оказано съдействие на разследването.  ", "date": "2018.01.29", "title": "Неутрализираха група за разпространение на кокаин"}
{"url": "http://epicenter.bg/article/Ivan-Takov/146102/2/0", "text": "Мерките срещу мръсния въздух в София, които взе Столичният общински съвет (СОС) не са ефективни и не са достатъчни. Тази теза разви в предаването \"Денят започва\" по БНТ общинският съветник от БСП Иван Таков.   \"Когато системата за отчитане не работи адекватно, мерките срещу мръсния въздух няма как да са ефективни\", коментира червеният общинар, който е и член на Комисията по опазване на околната среда, земеделие и гори към СОС, в сутрешния блок на БНТ1.   \"В неделя превишението на допустимите норми за замърсеност на въздуха в София показваше на места над 600 микрограма на кубичен метър. Разбира се, това бяха моментни стойности. Но системата за ранно предупрежнение не ги отчете. Тя показа високо замърсяване между 150 и 200 микрограма на кубичен метър на две от станциите, обясни Иван Таков. - Този факт поставя под въпрос ефективността на част от мерките, които приехме на първата сесия за годината миналата седмица\".   Иван Таков припомни, че първата мярка, която се задейства при отчетено замърсяване на въздуха над допустимите норми, е рестриктивна - забрана за паркиране в центъра на София. \"Едва 48 часа по-късно, при реално замърсяване влиза \"зеленият билет\", обясни той. - Предложението, което направих и по време на заседанието на комисиите, а и на сесията миналата седмица, беше забраната за паркиране в центъра и \"зеленият билет\" да влязат едновременно. Нормално е, след като забраняваш на хората да използват автомобилите си, да им осигуриш удобно и евтино пътуване с градския транспорт. Нямам обяснение защо не приеха това предложение. За мен то е добро. Такава е оценката и на гражданите, които се движат в София с автомобили\". Според общинския съветник от БСП приетите мерки срещу мръсния въздух в София сами по себе си не са достатъчни за решаване на проблема. \"Изключително важно е как ще бъде осъществяван контролът от страна на органите на реда и от Столична община, коментира още Иван Таков. - Знаем колко незаконни депа за продажба на стари дограми има на територията на София. Знаем също, че продължават да горят дрехи за отопление. Това са много сериозни проблеми, които трябва да решим, за да се справим със замърсяването на въздуха в града ни\".", "date": "2018.01.29", "title": "Иван Таков: Мерките срещу мръсния въздух в София не са ефективни!"}
{"url": "http://epicenter.bg/article/Smartni-zaplahi-kam-sluzhitel-na-BDZh--koyto-alarmira-za-fiktivni-remonti-na-lokomotivi/146103/2/0", "text": "    В разследването бяха показани доклади на служителя за локомотив, който на няколко пъти излиза от ремонт в неизрядно състояние.   Позвъняването към служителя на БДЖ се случи часове след излъчването на изобличаващия материал. Запис на заплахите беше излъчен в \"Здравей, България\" пред директора на \"Холдинг БДЖ\" ЕАД Владимир Владимиров и управителя на БДЖ „Товарни превози” ЕООД Любомир Илиев.     \"Не мога да тълкувам думите на друг човек. Разговорът може да е бил изрязан\", коментира той.   Пред NOVA самият Стоилов обясни думите си по телефона така: \"Той е мъртъв в моето сърце. Причината е начинът, по който се спомена моето име\".   В репортажа си Марин Николов разказва за масовото надвишаване на извънредния труд на машинистите в БДЖ за района на София – близо 40 хиляди часа, което е двойно над допустимото по закон.     \"Всичко това е поредица от лъжи, които водят до голяма манипулация\", коментира Владимиров.   На въпроса дали се извършват фиктивни ремонти, Илиев отговори, че преди да бъде пуснат локомотивът на работа, му се извършва технически преглед и седем лица проверяват това по веригата.   \"Локомотивът е на 40 години. Той по всяко време може да дефектира\", коментира той.    ", "date": "2018.01.29", "title": "Смъртни заплахи към служител на БДЖ, който алармира за фиктивни ремонти на локомотиви (Видео)"}
{"url": "http://epicenter.bg/article/Tsvetan-Tsvetanov-provede-rabotna-sreshta-s-irlandskiya-poslanik-Maykal-Forbs/146107/2/0", "text": "Председателят на ПГ на ГЕРБ и заместник-председател на партията Цветан Цветанов проведе работна среща с посланика на Ирландия в България Н. Пр. Майкъл Форбс, съобщиха от пресцентъра на ПП ГЕРБ.   Двамата обсъдиха двустранното сътрудничество и възможностите за засилване на контактите между парламентите на двете страни. Посланик Форбс сподели и впечатления от посещението на ирландския министър-председател Лео Варадкар в България по-рано този месец. В резултат от срещите си с премиера Бойко Борисов, Варадкар е затвърдил убеждението си за важността на структурните фондове на ЕС за отключване на икономическия потенциал на страните-членки от Централна и Източна Европа, подчерта посланик Форбс.   Ирландският премиер се е убедил и от нуждата и значението на по-ясната европейска перспектива за Западните Балкани като гаранция за сигурността, икономическото и демократично развитие на региона.", "date": "2018.01.29", "title": "Цветан Цветанов проведе работна среща с ирландския посланик Майкъл Форбс"}
{"url": "http://epicenter.bg/article/Ivaylo-Moskovski--Ostavkata-vinagi-si-ya-nosya-v-dzhoba--no-ne-bih-otgovoril-na-ultimatuma-na-BSP/146111/2/0", "text": " Това заяви Ивайло Московски по време на брифинг, съобщава Канал 3   \"Не намирам нищо, което да е сериозен повод да искам оставката на колегите си\", защити ръководството на БДЖ министърът.    добави той. Според Московски има две обяснения за финансовото състояние на БДЖ по времето на БСП и сега, при ГЕРБ.   \"Или, когато БСП са управлявали Железниците, корупцията е била чудовищна, за да генерират 850 млн. загуби, или другото - че ние се справяме успешно. Могат да кажат \"браво, колеги, вие се справяте по-добре от нас\", или \"корупцията при вас е по-малко\", коментира Московски, категоричен, че самите числа го показват.     Още преди месеци е имало предложение да бъде уволнен.По повод 7-месечния му болничен Московски вметна, че би се притеснявал да му повери ръководен пост, ако е толкова болен. Московски се чуди още как въпросният уволнен шеф не е санкционирал изобщо въпросните 12 изпитващи от ДАИ за корупция, които са били негови подчинени.   Тезата, че по времето на неговото управление в министерството били уволнени най-много инспектори на ДАИ за корупция, го удовлетворявала, защото показвала, че се бори с корупцията, коментира Московски.   Защо само при ГЕРБ арестуват, което означава, че няма политически чадър над тези хора, а при БСП няма такива арести, наблегна още транспортният министър. Московски се зачуди как по време на дебатите по вота за корупция не е имало и една дума в сферата на транспорта, а изведнъж БСП се сеща да говори по въпроса седмица по-късно.     Отборът не тренира през работно време, спортува се след работно време и в събота и неделя, а заплатите били такива, каквито са в БДЖ. Футболистите пък били аматьори, уточни Владимиров.     \"Благодарение на БСП е затворен последният завод за ремонт на локомотиви в България, така че ние няма къде да ги ремонтираме. Ремонти на локомотиви не се правят у нас\", поясни той и анонсира, че предстои да се създаде депо за тази цел, иначе трябва да се ремонтира зад граница.   Управителят на \"БДЖ-Товарни превози\" Любомир Илиев пък се включи по темата за извънредния труд. Той заяви, че \"обвиненията за убийства и самоубийства\" не отговарят на истината -   ", "date": "2018.01.29", "title": "Ивайло Московски: Оставката винаги си я нося в джоба, но не бих отговорил на ултиматума на БСП"}
{"url": "http://epicenter.bg/article/Zam-ministar-Denitsa-Sacheva-e-razporedila-dzhendar-anketata-v-uchilishte/146113/2/0", "text": "    Сачева отговаря за евроинтеграцията и европроектите в сферата на образованието. Тя беше и зам.-министър в социалното министерство в кабинета Борисов 2 преди да стъпи в просветното министерство. Работила е дълги години в НПО-сектора и като пиар, но предимно по темите на здравеопазването, тъй като е завършила здравен мениджмънт.   Кариерата й започва като началник на кабинета на здравния министър на Иван Костов в кабине на СДС - Илко Семерджиев. После го следва в Здравната каса като директор на дирекция, когато Семерджиев я оглави. Стана и негов съветник в МЗ, когато Семерджиев беше служебен министър на здравеопазването в кабинета на Огнян Герджиков.     Канал 3 потърси зам.-министърката на образованието за коментар, но до момента обратна връзка не е осъществена. Деница Савчева не отговори и на настоятелните позвънявания на Епицентър.бг.   Джендър анкетата се провежда от Фондация \"Джендър образование, изследвания и технологии\" съвместно с образователното министерство. Покрай шума около Истанбулската конвенция и нееднозначното й приемане в обществото за допитването сред децата сигнализираха възмутени родители от Стара Загора и София.   Указанието  за провеждането й бе спуснато от регионалните управление на образованието в областните центрове, които са на подчинение на МОН. След като се разчу, анкетата изчезна от сайтовете на РУО. Във въпросника децата са питани къде ходят до тоалетната - в мъжката или в женската, а и дали предпочитат да носят суитчър или рокличка. Въпросите са свързани с половата равнопоставеност в училище.   В същото време миналия петък министърът на образованието Красимир Вълчев бе категоричен, че джендър образование в духа на конвенцията няма да се въвежда в българското училище. Той бе сред министрите, които не одобриха конвенцията на заседанието на кабинета преди документът да влезе за разглеждане и гласуване в парламента.", "date": "2018.01.29", "title": "Скандал! Ето кой разпореди джендър анкетата в училище - зам.-министър Деница Сачева! "}
{"url": "http://epicenter.bg/article/Uvolniha-shef-v-DAI---podaval-signali-za-koruptsiya-s-shofyorski-knizhki/146114/2/0", "text": "  Минути преди 14.00 часа днес е бил уволнен началникът на областния отдел на ДАИ в София заради това, че е подал сигнали за корупция. Това обяви депутатът от БСП Георги Свиленски в присъствието на уволнения Кънчо Димитров, съобщава „Канал 3“.   В тази връзка от БСП поискаха оставката на разследвания за измама зам.-министър на транспорта Ангел Попов от квотата на Обединените патриоти.   Димитров си отивал, защото написал писма със сигнали за търговия с шофьорски книжки в писма до президента и премиера.   По думите на самия Димитров възмущението му било предизвикано от факта, че шестимата от задържаните 12 изпитващи от ДАИ, които бяха разследвани и обвинени миналата година за търговия с шофьорски книжки, и в момента работят в автомобилната инспекция и продължават да изпитват младите шофьори.   В същото време уволняват него дисциплинарно с аргумент, че не се справя с работата си.   Димитров разкри, че разследваният за измама зам.-министър на транспорта Ангел Попов още през лятото го е привиквал и е натискал да си подаде сам молбата за напускане, при което той е отказал и е бил 7 месеца в болнични. Идвайки си на работа, той е уволнен.   Свиленски припомни, че още през юни месец 2017 г. шефът на спецпрокуратурата Иван Гешев предупреди, че ако възстановят на работните места подкупните изпитващи от ДАИ, те ще продължат да продават книжки.   \"С днешна дата тези хора продължават да раздават книжки, а човекът, подал сигнали за корупция, е дисциплинарно уволнен. Така се води борбата с корупцията!\", възкликна Свиленски.  ", "date": "2018.01.29", "title": "Уволниха шеф в ДАИ - подавал сигнали за корупция с шофьорски книжки"}
{"url": "http://epicenter.bg/article/Prof--Nachev-spasi-zhena-s-izklyuchitelno-ryadka-operatsiya--izvarshena-za-parvi-pat-v-Balgariya-/146115/2/0", "text": "  Директорът на Университетската болница \"Света Екатерина\" проф. Генчо Начев спаси живота на жена с изключително рядка операция, извършена в България за първи път, съобщава    44-годишната жена е с много рядка диагноза – огромна аневризма (разширение) на ствола на лявата коронарна артерия, създаваща риск от образуване на съсиреци и запушване на клоновете на коронарната артерия при мигрирането им (емболизация), съобщиха от лечебното заведение.   Последствията биха били – масивен инфаркт с вероятност и за внезапна смърт.   В световната медицинска литература са описани не повече от 50 такива случая.   В условията на изкуствено кръвообращение и спиране на сърцето се екипът на проф. Начев е извършил изолиране на аневризмата от аортата и клоновете на лявата коронарна артерия чрез прошиване и поставяне на 3 байпаса с използване на двете вътрешни гръдни артерии.   Пациентката вече е добре и се подготвя за изписване.  ", "date": "2018.01.29", "title": "Проф. Начев спаси жена с изключително рядка операция, извършена за първи път в България "}
{"url": "http://epicenter.bg/article/Denitsa-Sacheva-pred-Epitsentar--Anketata-za-polovete-v-uchilishtata-se-popalva-ot-uchiteli--a-ne-ot-detsa/146116/2/0", "text": "  \"Във връзка с разпространявана информация за анкета сред ученици за това в коя тоалетна ходят и дали носят сиучъри за втори път през последните дни трябва да заявя, че такова нещо няма.  Дезинформацията, която се разпространява стъпва на факта, че от учебната 2013/2014 година по методология, разработена от      Министерството на образованието и науката (МОН) единствено съдейства за информирането на училищата за възможността да се включат в него, но участието е доброволно и по решение на директорите.  За сведение, на разпространяващите информация, че конкурсът се провежда по мое нареждане, подчертавам, че аз работя в МОН от м. май 2017 г.    Анкетите се попълват от директори или учителски колективи, а не от деца.  В тях не се съдържат подвеждащи въпроси и такива, чиито отговори да се тълкуват двусмислено. Темите, залегнали в анкетите, не са част от учебния материал и не се преподават в учебните часове.  Целта на конкурса е да се представят добрите практики на училищата за превенция на тормоза и насилието между децата, за изграждане и поддържане на спокойна и безопасна училищна среда, за създаване на пълноценно и продуктивно сътрудничество между ученици, учители и родители.     Равнопоставеността между момичетата и момчета не се отнася до феминизъм, мачизъм или хомосексуалност. Тя се отнася единствено и само до това да се гледа на другия като на човек на първо място\". ---        След като това е Национален конкурс, би трябвало да знаем кои са победителите. Кой финансира провеждането на анкетата? По какви критерии МОН е избрало именно фондация „Джендър образование, изследвания и технологии“ да провежда конкурса „Училище без насилие и стереотипи, основани на пола“.  Ако тази анкета е ефектива в борбата с насилието, то защо агресията в училище взима застрашителни размери?  ", "date": "2018.01.29", "title": "Деница Сачева пред Епицентър: Анкетата за стериотипите на пола се попълва от учители, а не от децата"}
{"url": "http://epicenter.bg/article/Rumen-Radev--Znachimiyat-prioritet-na-nasheto-predsedatelstvo-sa-Zapadnite-Balkani/146117/2/0", "text": "През изминалата година се ръководих от ясното съзнание, че нашата външна политика трябва да се формира тук, в София. Това заяви президентът Румен Радев по време на традиционния за началото на годината прием за ръководителите на дипломатическите мисии.   \"Тя трябва да се основава на откритост, принципност и предвидимост, за да печели приятели и партньори навсякъде по света. На тази основа трябва да се развиват отношенията ни с всички останали държави\", подчерта Радев.   С настъпилата 2018 г. той благодари за изключително резултатната дейност и сътрудничество през изминалата година.   Благодаря ви и за всичко, което правите за развитието на двустранните отношения между България и всички държави, които представлявате, обърна се президентът.   „От 1 януари България пое председателството, което за нас едновременно, е предизвикателство, но и огромна отговорност и възможност. Очакват ни напрегнати месеци, но ние имаме ясни цели и приоритети. България трябва да бъде инициатор на важни дебати, които да търсят консенсус и рационални решения по много важни теми от дневния ред на Европа. Ценностите, от които се водим, са солидарност и сигурност“, каза Румен Радев.   „Важно за ЕС и намаляване на различията и икономическо развитие и жизнения стандарт. Едно от големите предизвикателства е да търсим баланс за стратегическите приоритети и за въпроси, които не търсят отлагане, като мигрантската криза и бюджетът на ЕС. Що се отнася до кохезионните фондове въпросът не е дали, а как те да бъдат продължени по един най-ефективен и резултатен начин. Уникалното достояние на ЕС е солидарността. Трябва да работим така, че тя да бъде запазена и развиван“, изтъкна Радев.   Според него значимият приоритет на нашето председателството са Западните Балкани. „Ние твърдо стоим зад този приоритет. Без да обърне внимание на този регион Европа не може да бъде силна и единна.    Европейското призвание на страните от Западните Балкани не подлежи на дискусии изобщо, но когато водим този дебат, трябва да бъде ясно, че оценката се основава на индивидуалните постижения на всяка една страна, отбеляза Румен Радев. Той каза, че българското председателството на Съвета на ЕС е едновременно и предизвикателство, и отговорност, и огромна възможност. Председателството отваря една нова врата за нас. Наред с него, важните въпроси от европейския дневен ред, ние се вглеждаме по-внимателно и в нас самите. Очакват ни напрегнати месеци, но ние имаме ясни цели и приоритети. България трябва да бъде инициатор и модератор на важни дебати, които да търсят консенсус и рационални решения по много важни теми от дневния ред на Европа.   Председателството на Съвета на ЕС не означава, че то следва изцяло дневния ред на нашата външна политика, посочи още държавният глава.   Според него честите кризи в региона на Близкия Изток налагат колективни подходи за тяхното разрешаване. България като външна раница на ЕС, е изключително заинтересована от бързото регулиране на конфликтите в Сирия и Йемен, от ликвидирането на остатъците от ислямска държава“, каза президентът.   „Предизвикателствата пред нас са много-сигурността, климатичните промени, борбата с религиозната радикализация, бедността. Може да постигаме успех само и единствено, ако работим заедно и кажем не на насилието и не на дискриминацията“, заключи Радев. Ангажирани сме да работим ръка за ръка за едно бъдеще без войни, разделения и окупации, каза д-р Ахмед Ал Мадбух, извънреден и пълномощен посланик на Държавата Палестина и доайен на дипломатическия корпус в България. Той пожела успех на председателството.   Ценностите, от които се ръководим, са солидарност, политическо единство, сигурност. Важно за Съюза е и намаляването на различията в икономическото развитие и жизнения стандарт между Изтока и Запада, Севера и Юга, отбеляза Румен Радев.   По думите му едно от големите предизвикателства е да търсим баланс в едновременното поставяне на масата на стратегическите дългосрочни приоритети за Съюза и въпроси, които не търпят отлагане - като мигрантската криза, охраната на външните граници на ЕС, дебатите около Многогодишната финансова рамка, намаляващия бюджет в резултат на Брекзит и как той ще бъде балансиран, така че да не страдат социалните политики и сигурността на ЕС.   За кохезионните фондове президентът Радев заяви, че въпросът не е дали, а как те трябва да бъдат продължени по най-ефективен и резултатен начин. Уникалното достояние на ЕС е солидарността, добави президентът.    ", "date": "2018.01.29", "title": "Румен Радев: Нашата външна политика трябва да се формира тук, в София"}
{"url": "http://epicenter.bg/article/Emil-Dimitrov---Revizoro--Rezultatat-ot-aktsiyata-na-prokuraturata-nyama-da-e-bombastichen/146118/2/0", "text": "Резултатът от акцията на прокуратурата няма да е толкова бомбастичен, колкото някои си мислят, но ще има превенция.   Това заяви в предаването „Лице в лице” по БТВ Емил Димитров – Ревизоро, председател на парламентарната комисия за наблюдение на приходните агенции, борба със сивата икономика и контрабандата, депутат от Обединени патриоти. Емил Димитров коментира така акцията на прокуратурата и НАП, в хода на която те проверяват собствениците на луксозни автомобили и къщи  - дали могат да докажат откъде са доходите, с които са ги придобили.   По повод на забележката на водещата Цветанка Ризова, че това не е първата подобна акция през годините - спомняме си, че над Бояна летяха хеликоптери, за да заснемат скъпите къщи, имаше и други подобни дествия, Ревизоро отговори: „Винаги излиза нещо от тази акция, макар и не това, което хората очакват– всички да бъдат затворени и колите да бъдат конфискувани!\"   Според него много често се оказва, че бизнесмени, които регистрират минимални печалби или дори, че почти работят на загуба, имат достатъчно доходи, за да могат да си купят такива коли. Вероятно при повечето от половината ще излезе, че всичко е нормално, смята Емил Димитров. \"Но ще има превенция – хората със скъпи коли ще се замислят дали могат да отговорят откъде са им доходите. Превенцията е добра”, категоричен е той.   „Определено много скъпи коли се движат, а не виждаме икономиката да има огромен ръст, не виждам милиони и хиляди заводи да работят с голяма печалба”, посочи още той. Димитров отговори и на въпроса дали е била „пробита” системата на НАП и Митниците (БАЦИС), като можела лесно да се манипулира. Преди дни от БСП поискаха да има анкетна комисия в парламента която да провери кой е поръчал такава система за проверка. „Безспорно нарушение на митниците има, имало е възможност да се влиза с една парола или да се изтрива информация, или тя да е непълна, но след това – след сигнал от 2016 г. – всички слабости са отстранени. Има 300 000 транзакции, в които информацията, която е въведена, не съответства на тази в митниците – но това е за много стар период”, посочи Димитров.   „Проблемът е дали същата фирма ще продължава да разработва такива софтуерни продукти. Това е касовият апарат на държавата, не трябва да го оставим някой да го манипулира дистанционно” , допълни той. „Цялата история е направена да удари Владислав Горанов, защото той раздава парите, а всички политики се изпълняват с пари. Всъщност ударът е за който и да е финансов министър, както и да се казва той”, смята Ревизоро.   На въпроса кой може да стои зад такъв удар той отговори: опозицията. По думите му това е бил премерен удар и той до голяма част е успял, защото за пръв път се прави вот на недоверие на кабинета заради приходната част, респективно е имало и опит да бъдат очернени и митниците, каза още той.", "date": "2018.01.29", "title": "Емил Димитров – Ревизоро: Резултатът от акцията на прокуратурата няма да е бомбастичен"}
