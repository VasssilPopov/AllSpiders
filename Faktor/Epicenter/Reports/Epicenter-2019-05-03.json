{"url": "http://epicenter.bg/article/Boyko-Borisov--Nyama-da-ostane-nanakazan-tarikat--Yad-me-e--sram-me-e-/181827/2/0", "text": "Яд ме е, срам ме е! Нито веднъж не отидох на гости на мой министър или областен управител. Ако го бях направил, щях да взема мерки по-рано.   Това заяви в предаването \"Панорама\" по БНТ премиерът Бойко Борисов. Той бе категоричен, че \"всеки немислил с главата си, всеки, поддал се на манталитета си, ще носи отговорност\".   И ще върнат карите, и ще има конфискации, бе категоричен министър-председателят в \"Панорама\".   Борисов обаче прехвърли вината и към предишните управляващи. Един си направил апартамент с асансьор, те цели блокове с асансьори си направиха. Тези, които са приватизирали, отсече Борисов.   Според него всичко, което е направено в последните години е дело на ГЕРБ. Те не могат да боядисат това, което ние направихме, бе категоричен Борисов.   Всички национални катастрофи са ставали, когато БКП и БСП управляват! Една къща за гости и един асансьор на фона на милиардите приватизации, продължи Борисов.    ", "date": "2019.05.03", "title": "Бойко Борисов: Няма да остане нанаказан тарикат! Яд ме е, срам ме е!"}
{"url": "http://epicenter.bg/article/Prezidentat-Rumen-Radev-shte-se-sreshtne-s-Negovo-Sveteyshestvo-papa-Frantsisk-/181777/2/0", "text": "На 05 май 2019 г. президентът Румен Радев ще проведе среща с Негово Светейшество папа Франциск в рамките на апостолическото пътуване на Светия отец у нас.  В 10.40 часа пред сградата на президентската институция ще се състои церемонията по официалното посрещане на папа Франциск в България, след което в 11.00 часа държавният глава Румен Радев и Светият отец ще проведат среща на „Дондуков“ 2.  От 11.30 часа на площад „Атанас Буров“ президентът Радев и папа Франциск ще направят изявления пред представителите на българските власти, гражданското общество и дипломатическия корпус у нас.", "date": "2019.05.03", "title": "Президентът Румен Радев щe посрещне Негово Светейшество папа Франциск на \"Дондуков\" 2"}
{"url": "http://epicenter.bg/article/Boyko-Borisov-parvi-shte-privetstva-papa-Frantsisk-s--quot-Dobre-doshal-quot--v-Balgariya/181796/2/0", "text": "Министър-председателят Бойко Борисов ще посрещне Негово Светейшество Папа Франциск на летище София на 5 май.   Светият отец пристига у нас на апостолическо пътуване, което ще продължи до 7 май като ще посети градовете София и Раковски, съобщават от пресслужбата на кабинета.  Българският премиер ще приветства с добре дошъл Негово светейшество, веднага щом стъпи на наша земя. Двамата ще проведат среща като във фокуса ѝ ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и за отстояването на християнските ценности и норми.  Мотото на апостолическото пътуване на Светия отец е „Мир на земята“, което е заглавието на енцикликата, написана през 1963 г. от папа Йоан XXIII или т.нар. български папа – Анджело Ронкали. Това показва желанието на Папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи.  „Признателни сме за избора и високата чест призивът „Мир на земята“ да бъде отправен от България - страна с хилядолетна история и традиции на мирно съжителство между различни религии, етноси и народи“, заяви българският премиер Бойко Борисов в навечерието на апостолическото пътуване на Папа Франциск.  Главата на Римокатолическата църква идва по покана на държавните власти. Такава бе отправена от министър-председателя Бойко Борисов по време на посещението му във Ватикана на 25 май 2018 г.   Тогава българският премиер и Светия отец проведоха среща на четири очи, след която министър-председателят връчи официална покана на Папа Франциск. В нея бе отбелязано, че в България отвекове традиционно съжителстват различни култури, цивилизации и вероизповедания.   \"В България от векове традиционно съжителстват различни култури, цивилизации и вероизповедания. Като държава от Балканите и в същото време член на Европейското семейство ние работим неуморно – по време на председателството на Съвета на Европейския съюз и след него – за интеграцията на държавите и народите от Западните Балкани в Европейската общност, за мирен диалог и разбирателство между всички религии и етноси в тази част на Европа\", бе акцентирано в поканата на премиера Борисов до Папа Франциск.  В този дух и по инициатива на българското правителство, поклонническата аудиенция на българската делегация при Папа Франциск по повод 24 май през миналата година за първи път бе осъществена съвместно с делегацията на Република Северна Македония.  След София Папа Франциск ще посети Скопие. Апостолическото му пътуване до България и Северна Македония е 29-ото, откакто е избран за глава на Римокатолическата църква.   В София Светия отец пристига с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата.", "date": "2019.05.03", "title": "Бойко Борисов първи ще приветства папа Франциск с \"Добре дошъл\" в България"}
{"url": "http://epicenter.bg/article/D-r-Ivo-Ralchovski--Nalitse-sa-reditsa-predpostavki-za-ikonomichesko-razvitie-na-Severozapadna-Balgariya/181805/2/0", "text": "Убеден съм, че политиките наГЕРБ са правилните и резултатът от тях е видим във всяко населено място на България. Това заяви в Козлодуй кандидатът за евродепутат от ГЕРБ д-р Иво Ралчовски. Той сподели, че има удоволствието да контактува с всички кандидати от листата на ГЕРБ и отбеляза, че всички те са загрижени за бъдещето на страната ни и не я делят на процъфтяващи и западащи общини.   „Налице са редица предпоставки за икономическо развитие на Северозападна България“, каза д-р Ралчовски. Той припомни, че съвсем скоро ще бъде избран изпълнител за пътя Мездра-Ботевград, с което регионът ще стане много по-привлекателен за инвестиции, както и че предстоят ремонти по второкласната и третокласната пътна мрежа и реконструкция по ВиК инфраструктурата. „Водим изцяло позитивна кампания. Споделяме нашите приоритети и какво е постигнато в работата на евродепутатите от ГЕРБ/ЕНП в мандат 2014-2019. Оборихме спекулациите, които се ширеха, че след 2020 г. ще спре финансирането по някои програми. Вместо това бюджетът за България е увеличен благодарение на усилията на Андрей Новаков“ уточни д-р Иво Ралчовски.   Често пъти правим паметници на герои от миналото, но е време да търсим и герои в настоящето. Това заяви кандидатът за евродепутат от ГЕРБ Андрей Новаков в Козлодуй, посочвайки доказания професионализъм и отзивчивост през годините на д-р Ралчовски. „Той е един от хората, които не е отишъл да работи в чужбина, а е внедрил европейски технологии и привлякъл специалисти да лекуват във Враца на европейско ниво“.   „Козлодуй има много добър стопанин. Приветлив и уреден град като Вашия трябва да бъде пример за други населени места в страната“. С тези думи Андрей Новаков се обърна към кмета на община Козлодуй Маринела Николова. Той подчерта, че евродепутатите от ГЕРБ са в един отбор с местната власт. „Ако искате да продължим в този дух, подкрепете ни“, призова Новаков. Той акцентира върху две от силните страни от работата си в изминаващия мандат, а именно това, че спорният пакет „Мобилност“ не е приет, а бюджетът за следващия програмен период, в който в заложен 8% ръст на европейските средства за България, е минал на първо четене.   „ГЕРБ има най-добрата листа с хора, които знаят какво и как да се направи в ЕС, за да може и Европа да се запази обединена. Радвам се, че сред тях има много млади и стойностни хора, с вътрешна енергия и плам“, сподели Владимир Уручев.Той посочи Андрей Новаков като един от най-ярките примери затова как се защитава кауза за България.   „Вярвам, че ще имаме най-малко 7 евродепутати. Г-н Уручев предава щафетата на по-младите, на хора,които ще защитават интересите на Козлодуй, Враца, на нашия регион, на България. Андрей Новаков е влиятелен политик, а д-р Ралчовски утвърден професионалист, гласът на Северозапада, гласът на област Враца“, каза народният представител от ГЕРБ Красен Кръстев.   Кметът на Козлодуй Маринела Николова благодари за поставената висока оценка за развитието на общината. „Стремим се да превърнем Козлодуй в по-привлекателно място за живеене. До този момент 15 млн лв.са инвестираните европейски средства и още 6 млн лв. са целевите от правителството на Бойко Борисов за важни инфраструктурни обекти в общината. Одобрени са 4 проекта по фонд „Земеделие“. Сигурна съм че нашите евродепутати от ГЕРБ ще продължат да работят за България“, каза още тя.  ", "date": "2019.05.03", "title": "Д-р Иво Ралчовски: Налице са редица предпоставки за икономическо развитие на Северозападна България"}
{"url": "http://epicenter.bg/article/Elena-Yoncheva--GERB-si-otivat-/181806/2/0", "text": "ГЕРБ владеят повечето институции, хората още се страхуват. Когато ГЕРБ паднат, ще получим цялата картинка – защо губим по 11 млрд. евро всяка година. Ако БСП спечели тези избори, ГЕРБ си отиват. Това заяви водачът на листата на \"БСП за България\" за евроизборите Елена Йончева по време на среща с обществеността в Златоград.  \"Излезте и гласувайте – няма значение за кого, важно е да се гласува\", призова Йончева. \"ГЕРБ са машина за лъжи\", добави още тя.  По време на срещата бяха поставени въпроси от местен характер – за управлението на термалната вода, подготовката на кинезитерапевти и перспективата за икономическо развитие на града, което не е било подсигурено от управлението на ГЕРБ.  В град Неделино Елена Йончева заяви: \"7 милиарда и 400 милиона Брюксел дава за селско стопанство. 70 процента от тези средства са отишли в по-малко от 100 стопанства, а има 90 хиляди регистрирани земеделски производители. И не опозицията дава тези цифри, а Брюксел\". Тя посочи тъжната тенденция, според която една десета от българските села са или безлюдни, или са с население под 10 жители – по думите ѝ тази тенденция се задълбочава.  \"12 години сме членове на ЕС, усещате ли ЕС в домовете си? Колко души са напуснали Неделино, повече от една трета – и голяма част от тях искат да се върнат. Трябва да има революция в доходите, за да върнем будните хора в България\", заключи тя.", "date": "2019.05.03", "title": "Елена Йончева: ГЕРБ си отиват!"}
{"url": "http://epicenter.bg/article/Govoritelyat-na-TsIK--V-tezi-izbori-vodachat-na-listata-nyama-nikakvo-predimstvo--ako-ne-ste-go-posochili/181809/2/0", "text": "В тези избори задължително трябва да отбележите, ако искате да подкрепите водачът на листата. Гласуването без предпочитание не е в полза от първия, за разлика от националните избори. Това каза говорителят на ЦИК Александър Андреев в предаването \"Лице в лице\" по БТВ.    „Няма как да се повтори аферата „Костинброд\", тъй като с изборния кодекс от 2014 г. е определено, че печатницата на БНБ отпечатва и бюлетините. Тя би мога да възложи на подизпълнител отпечатването. Там сигурността на бю летината и всички защити са гарантирани\", бе категоричен Андреев. Не трябва да съществува притеснение в обществото, че избори няма да има. Няма основания да се притесняваме, че нещо би могло да бъде забавено или да не се случи.  Андреев увери, че драма с предаването на бюлетините няма да има, тъй като работата на секционните комисии няма да е толкова тежка, чисто организационно.  По отношение на машинното гласуване, говорителят на ЦИК заяви, че цената за наем на машините е по-висока, защото в нея се включват всички дейности, съпътстващи гласуването.    ", "date": "2019.05.03", "title": "Говорителят на ЦИК: Няма как да се повтори аферата „Костинброд\"!"}
{"url": "http://epicenter.bg/article/Novakov-vav-Vratsa--Ako-polucha-podkrepata-na-horata--shte-poiskam-chlenstvo-v-transportnata-komisiya-v-EP/181810/2/0", "text": "Относно пакета „Мобилност“ мога да обобщя, че успяхме да избегнем най-лошия сценарий, макар че не го спряхме, където искахме. Щяхме да го направим, ако при гласуването участваха всички евродепутати от България. Понеже това не се случи, законопроектът мина на първо четене с много негативни текстове.   Това каза кандидатът за евродепутат от ГЕРБ Андрей Новаков, който заедно д-р Иво Ралчовски се срещнаха с представители на превозвачите от област Враца.   Новаков обобщи, че най-вероятно ще има нов еврокомисар по транспорта, което може да доведе до повече възможности за положително развитие на ситуацията.   „Взел съм решение за себе си, че ако имам подкрепата на хората ще поискам членство в комисията по транспорт, така че по най-прекия начин да работим за българския интерес. Ако получа офис в следващия европарламент, можем да го направим своеобразен офис на българския транспортен бранш. Затова е много важно кои ще са новите евродепутати. Горд съм, че съм заедно в листата с д-р Иво Ралчовски, защото виждам колко е уважаван в Северозапада и хора се отнасят с респект към него”, каза още Новаков.   Той подчерта и ролята на Владимир Уручев, който дълги години достойно представя Враца и България в ЕП.   Кандидатът за евродепутат от ГЕРБ д-р Иво Ралчовски заяви, че ГЕРБ е партията, която се чува в европарламента. „За мен е чест да бъда в този силен отбор, заедно с изключителни професионалисти, които имат познания и капацитет да работят в ЕП и да носят все повече позитиви за България и нашия регион. Аз съм убеден, че тези избори ще протекат в правилната поска, за да изпратим силен отбор в Европа”, заяви д-р Ралчовски.   Кметът на Община Враца Калин Каменов бе категоричен, че със завършването на скоростната отсечка от Ботевград до Видин транспортният поток ще се увеличи драстично. „Убеден съм, че това ще раздвижи транспортния бизнес в региона и фирмите ще бъдат много по-печеливши, особено когато имат и добро лоби в Европейския парламент в лицето на Андрей Новаков и д-р Иво Ралчовски”, допълни Калин Каменов.  В отговор на въпрос от представителите на превозвачите областният управител Малина Николова заяви, че по време на ремонта на отсечката Мездра – Ботевград ще има алтернативни маршрути.„Очаква се в програмата на АПИ да бъде включен ремонт на пътя Мездра – Роман, така че ще има възможност по време на ремонта на Мездра-Ботевград да се движим без проблеми. Алтернатива е и ремонтираният път през Искърското дефиле. В тазгодишната програма на АПИ е заложен текущ ремонт и на пътя през Витиня, който ще се ползва много активно”, уточни Малина Николова.  ", "date": "2019.05.03", "title": "Новаков във Враца: Ако получа подкрепата на хората, ще поискам членство в транспортната комисия в ЕП"}
{"url": "http://epicenter.bg/article/Ivo-Hristov--Pobeda-za-BSP-na-evroizborite-oznachava-nova-politicheska-situatsiya-v-stranata-/181811/2/0", "text": "  „Европейските избори имат два залога – национален и европейски. По-важен е националният. Тъй като победа на „БСП за България“ на тези избори означава нова политическа ситуация в България и прелюдия към предсрочни парламентарни избори“.   Това заяви пред журналисти в Бургас кандидатът за евродепутат от \"БСП за България\" Иво Христов.  По думите му, в случай, че ГЕРБ победи на тези избори, то рискуваме това да бетонира статуквото и да няма други избори. „Ние сме в страната, в която властта е практически монополизирана на всички нива. ГЕРБ владеят и националната изпълнителна власт, и огромна част от местната власт, оказват много силно влияние върху медиите, върху съда и прокуратурата, управляват службите. В този смисъл- всеки следващ избор може да се превърне в демократична бутафория. Затова за мен тези избори са разломни, надявам се те да създадат тази нова политическа ситуация“, подчерта Иво Христов.  Той посочи още, че ако ГЕРБ възнамеряват да употребяват добре познатите технологии за манипулация на изборите, то рискуват да предизвикат огромен гняв и проблемът да се интернационализира. Кандидатът за евродепутат коментира, че гневът на хората е видим и той е бил детониран от „Апартаментгейт“ и последващите скандали. \"Какъв ще бъде резултатът на изборите- ще видим, разбира се ние се надяваме изборната администрация да функционира изрядно и да даде възможно най-обективен резултат“, заключи Иво Христов.", "date": "2019.05.03", "title": "Иво Христов: Победа за БСП на евроизборите означава нова политическа ситуация в страната!"}
{"url": "http://epicenter.bg/article/Vrashtat-pod-konvoy-ot-Ispaniya-Vetko-i-Marinela-Arabadzhievi/181740/3/0", "text": "Връщат под конвой от Испания Ветко и Маринела Арабаджиеви, съобщи НОВА тв.   Връщат под конвой в България бизнесмена Ветко Арабаджиев. Хотелиерският бос ще бъде екстрадиран от Испания в събота, след искане на нашата прокуратура да ни бъде предаден. Това научи NOVA от свои източници, но за момента информацията официално не е потвърдена. Ветко Арабаджиев и съпругата му Маринели бяха задържани през март в градчето Кабрера дел Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо.   Прокуратурата у нас ги обвинява в данъчни престъпления. Засега обаче ще бъде екстрадиран само Ветко Арабаджиев, тъй като испанският съд все още не е решил окончателно за връщането на съпругата му - Маринела.   Арабаджиеви бяха арестувани в началото на март в градчето Кабрера де Мар край Барселона в къща на Георги Семерджиев.  7 месеца преди това бяха издирвани заради разследване за данъчни престъпления, което започна срещу тях през септември миналата година.  По делото е обвинен и малкият им син Вълчо, който неотдавна излезе от ареста срещу половин милион лева гаранция.  След връщането на Ветко Арабаджиев в София, той ще бъде задържан за 72 часа от прокурор, а след това от обвинението ще настояват и за постоянен арест на бизнесмена пред специализирания съд.  Припомняме, че на 13 март стана ясно, че семейство Арабаджиеви не желаят доброволно да бъдат върнати в България, след като Националният съд в Мадрид обяви, че ги оставя за постоянно в ареста Ветко и Маринела Арабаджиеви.  Ветко и Маринела бяха пуснати за издирвани от Интерпол с червена бюлетина на 19 декември 2018 г. Те се издирват и с Европейска заповед за арест (ЕЗА).  На 31 август бе извършена специализирана акция в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви. Тогава бяха открити над 10 милиона лева кеш, а както се изрази зам.-главният прокурор Иван Гешев, парите излизали от всякъде, от куфари, касетки. За преброяването на парите се наложи да бъде броячна машина от БНБ. По-късно беше задържан и сина на Арабаджиеви - Вълчо Арабаджиев, който е с мярка за неотклонение постоянен арест.  На 20 септември Гешев заяви, че цялото имущество на Арабаджиеви е запорирано. ", "date": "2019.05.03", "title": "Връщат под конвой от Испания Ветко и Маринела Арабаджиеви"}
{"url": "http://epicenter.bg/article/Teodora-Petkova-smeni-Levon-Hampartsumyan---veche-e-izpalnitelen-direktor-na-UniKredit-Bulbank/181729/4/0", "text": "  Оттеглянето на Хампарцумян беше обявено през ноември миналата година. Той беше управител на банката от 2001 г. Тогава беше обявено, че той ще остане ангажиран с най-голямата банка в България, като ще поеме надзорни функции в нея.  Хампарцумян е утвърдил Теодора Петкова за свой наследник, като тя ще поеме и функциите му на председател на Управителния съвет на банката.  Предстои кадровите промени да бъдат вписани официално в Търговския регистър. \r\n \r\n \r\n \r\n Досега тя беше главен риск директор на банката и член на управителния ѝ съвет. Тя е председател на Кредитния съвет на банката, на Комитета по провизиране и реструктуриране и член на Кредитния комитет. Петкова започва кариерата си в банката като кредитен анализатор през 2002 г. и става старши мениджър на екипа за корпоративно кредитиране през 2007 г. От 2009 до 2015 г. е директор на управление \"Кредитен риск\", а от септември 2015 г. е директор на Международния център в \"Корпоративно, инвестиционно и частно банкиране\".   Теодора Петкова е член на надзорния съвет на \"Уникредит кънсюмър файненсинг\" и има многогодишен опит като член на борда на директорите на \"Уникредит факторинг\". Тя е магистър по финанси от УНСС и има Global Executive MBA от Carlson Business School на Университета на Минесота и от Vienna University of Economics and Business.   Директорите на УниКредит за Централна и Източна Европа Николо Убертали и Джанфранко Бизани благодарят на Хампарцумян за \"успешното управление на банката повече от 18 години\", се казва в съобщението на банката.   \"Радваме се, че новият главен изпълнителен директор е вътрешен за организацията, което показва непрестанния ни ангажимент към развитието на хората и потвърждава вниманието, което отделяме на многообразието и баланса на половете.   Теодора има необходимите лидерски умения да продължи успеха на УниКредит Булбанк и се радваме да я приветстваме най-топло в новата ѝ роля\", допълват оттам.   \"За мен беше чест да помогна за изграждането на най-успешната българска банка през последните години. Ще подкрепям Теодора в новата ѝ роля и пожелавам на целия екип всичко най-добро занапред\", посочва Левон Хампарцумян, цитиран от банката.", "date": "2019.05.03", "title": "Теодора Петкова смени Левон Хампарцумян - вече е изпълнителен директор на УниКредит Булбанк"}
{"url": "http://epicenter.bg/article/Kevork-Kevorkyan--Parad-na-Pobedenite-/181759/11/33", "text": "По Първи май си казах, че ни трябва нещо ново, различно от традиционните манифестации - нещо което да ни събуди, да взриви барута, доколкото е останал в хората.  Време е за Парада на ПОБЕДЕНИТЕ - на жертвите на Победилия Преход.  Някой трябва да призове и извади на площадите ония, които години наред - три непосилни десетилетия - бяха обругавани, унизявани, обеднявани, оскотявани.  Тази Манифестация на Победените ще бъде нещо страховито - докато те се влачат мълчаливо пред очите ни.  Крайно време е за този техен Поход, защото и времето им свършва.  Летоброенето на Парада може да започне на есен – 10 ноември е напълно подходяща дата за това.  В Политическата Секта няма да има особени спорове около нея, понеже всички там са незаконни деца на Прехода.  Всички имат принос към Погрома на Победените.  Кой каквото можа, направи - според собствената си скромна кройка.  Бяха по-изобретателни само в краденето, но тук винаги е така.  Всички се наиграха до насита - докато се точеше Голямото Пропадане.  И дори не се сещаха да уредят един Парад.  И ето ни сега нас, с тази спасителна идея.  Реализацията й няма да е лесна - тя ще бъде истинско предизвикателство, няма да е достатъчно рутинното въображение, занаятчийските напъни на нашите политикани няма да са достатъчни.  Нужни са сценаристи с бунтовно мислене - и обезателно трябва да са достатъчно гладни.  Те трябва да са наясно с прокуждането на Народа, в превръщането му в една тълпа, която мълчаливо се влачи към Края си.  Първият Парад може да се състои още на 10 ноември 2019-а.  Къде трябва да се проведе софийското/централното шествие?  Празното място на бившия Мавзолей изглежда напълно приемливо, хубава метафора ще се получи: „тогава“ са манифестирали пред една празна, както се оказа, идея; сега пък ще се завлачат пред Тоталната Празнота, част от която е и животецът на милиони хора у нас.  Онзи ден пак ни подсетиха: милион и половина българи живеели под границата на бедността. Повтарят ни го, сякаш, за да не забравим.  За останалите няколко милиона също не бива много-много да се замисляме.  Това не е нормална статистика, тя има друго предназначение - да открие тайната, заради която оцелява българското племе.  Този фокус е интересен, особено за политиканите ни.  Но как може да бъде представен той на Парада, с какви средства? Нямам представа.  Дефилето може да се проведе и пред някаква временна конструкция. Понякога, когато въображението е в затруднение, се явяват някои ефектни идеи, донейде груби, но поне ясни, например - това може да е една гигантска клетка, може да е и от злато, и в нея да се разположат Първенците на Прехода.  Звучи заплашително, но пак ще има мераклии да се кипрят в Клетката, пред която се влачат Победените.  И ще прииждат те на талази, грабнали останките от живота си.  Парадът може да бъде открит от каре маршируващи скелети - толкова на брой, с колкото е намаляло българското население през последната година, това ще бъде и текущият отчет на демографската криза.  Мълчаливо ще преминават скелетите, заедно с оглозганите си мечти…  След това ще видим постиженията на здравеопазването - това ще е сравнително лесно: 200 клетници ще носят един безжизнен апарат за цинтография; зад тях няколко гигантски екрана ще припомнят на Клетъчните Хора рекордите ни по смъртност.  Отговорник за мултимедията - комисарката Габриел.  Сценарият трябва да предвижда рязка смяна на настроенията в Парада - за да не скучаят Клетъчните.  Затова следва каре от Черносотници/ Наемници на Лъжата от всякаква порода.  Весела групичка малоумници, ухилени до шия, славословят Рая, който обитаваме.  И после прииждат пенсионерите - живите мощи на Победата.  Това шествие ще се точи най-малко шест часа - почти колкото парадите на Путин. Там поне оплакват победите си, а ние тук и себе си не смеем да оплачем.  Отново следва рязка промяна: възхвала на чуждестранните инвестиции - тя трябва да бъде поднесена въздържано, но убедително.  Например - виждаме робини от шивашки цех в Радомирско, натъпкани като сардели в един товарен асансьор - там ги криел собственикът грък, когато социалните идвали на проверка в предприятието.  Ред е на карето на Бодростта, на необяснимото за българския разум веселие - това на циганите; тях не успяха да победят, няма и да успеят.  „Чае шукарие“ принуждава дори скелетите от първото каре да се заклатят доволно.  Ехти циганското веселие - и на този фон учители носят няколко хиляди фотоса на закрити училища, превърнати в руини.  Клетъчните прегръщат деца-математици и дори са се накичили с медалите им.  Сетне…  После…  Накрая специално каре от подбрани Скелети вдига Клетката на Победителите и понася Клетъчните към Рая…  Циганското веселие е отминало.  На площада остава да се търкаля един въпрос:  Къде отиват Клетвите, с които ви проклинат?  ***  ***  ", "date": "2019.05.03", "title": "Кеворк Кеворкян: Парад на Победените "}
{"url": "http://epicenter.bg/article/Sled-skandala-idva-zavistta--Veneta-Raykova-predstavya-noviya-si-roman--Zavist-/181780/6/0", "text": "Прокълнато село. Отмъстителен враг. Смъртоносен удар. Завист, която разяжда сърцата. И една невъзможна любов, от която никой не може да избяга. Както никой не може да избяга от съдбата си. Всичко това е„ “ – шестият хитов роман на  , който „ “ издава само няколко месеца, след като последната ѝ книга „ “ се превърна в абсолютен бестселър и оглави класациите на големите книжарници.   „Завист“ започва с историята на богатия бизнесмен Самуил, който се връща в родното си село за първи път след двайсет години. В двора на църквата, където скоро ще се отслужи литургия, за да се премахне тегнещото вече четири десетилетия проклятие, той спасява живота на Вяра – дъщерята на смъртния враг на баща му. Привличането между двамата е мигновено. Отношенията им обаче трябва да преодолеят свирепа вражда, трупани през годините семейни проблеми и стремежа на бизнесмена към бляскавия живот на богатите и известните.   Поредица от странни нещастни случаи и едно убийство принуждават Самуил да удължи престоя си в селото повече от предвиденото. Към него се присъединяват асистентката му Ася, готова на всичко, за да  го има за себе си, и телевизионната звезда Кристина. Подреденият свят на младата жена, подчинен на постоянната битка за рейтинг, сега е разтърсен от едно изнудване. То заплашва да погуби всичко, за което е работила толкова години.   Амбиции, алчност, завист и пари се завихрят и заплашват да пометат много съдби. Какво може да спаси това прокълнато място? Дали шаманът на селото, които е открил отговора на въпроса какво се случва с душата след смъртта? Или надеждата, която носи любовта?      ", "date": "2019.05.03", "title": "След скандала идва завистта: Венета Райкова представя новия си роман „Завист“"}
{"url": "http://epicenter.bg/article/Erdogan-podkrepi-vklyuchvaneto-na-Bosna-i-Hertsegovina-kam--Turski-potok-/181724/7/0", "text": "Турският президент Реджеп Тайип Ердоган подкрепи включването на Босна и Херцеговина към проекта „Турски поток“, предаде РИА Новости.   По думите на турският държавен глава, Анкара е готова да окаже всестранна подкрепа, за да може газопровода да премине през територията на балканската държава. Ердоган отбеляза, че икономическото развитие на Босна и Херцеговина ще допринесе за стабилността и единството на проекта. През януари тази година на среща с руски представители, босненските власти изразиха своята готовност да участват в „Турски поток“, допълва агенцията. ", "date": "2019.05.03", "title": "Ердоган подкрепи включването на Босна и Херцеговина към „Турски поток“"}
{"url": "http://epicenter.bg/article/Mariya-Grozdeva-sled-Pekin--Tazi-pobeda-mi-e-nay-tsenna-ot-vsichki-svetovni-kupi/181742/8/0", "text": "За първи път в историята - български спортист ще участва на 7 олимпиади. Изключителното постижение е на състезателката ни по спортна стрелба - Мария Гроздева. Тя завоюва Световната купа в дисциплината 25 метра спортен пистолет в Пекин, Китай. С тази победа Мария си осигури 7-мо участие на олимпийски игри в токио през 2020 година. В нейна чест на 8 май в Русе откриват стрелбище за шампиони, което ще носи нейното име.   Само броени дни, след като спечели световната купа в Пекин. Мария Гроздева вече е в залата за тренировки. Споделя, че за нея няма почивка. „За съжаление няма, защото идва следващото състезание в Мюнхен, така че трябва да отидем подготвени”, разказва тя.   Гроздева сподели, че нито един път не се е изушила да погледне таблото с класиранията. „Тази победа, този медал с квота, ми е най-ценна от всички световни купи. Изключително силно беше състезанието в Пекин”, сподели още спортистката. Тя постига всичко това, въпреки че има проблем с рамото.    „Вземане за квота за олимпиадата е изключителен успех при всички спортове. При всички спортисти това е най-важното нещо. Интересното в нейния случай, е че тя взе квота с първо място”, обясни Валери Григоров, треньор на Мария Гроздева.   Източник: Нова.тв", "date": "2019.05.03", "title": "Мария Гроздева след историческата победа в Пекин: Тази победа ми е най-ценна от всички световни купи"}
{"url": "http://epicenter.bg/article/Pochina-aktyorat--izigral-Chubaka-v--quot-Mezhduzvezdni-voyni-quot-/181730/10/99", "text": "  Британско-американският актьор изигра гигантския воин ууки (Чубака) в оригиналната трилогия, започваща през 1977 г., както и в по-късните филми до 2015 година.     \"Той вложи сърцето и душата си в ролята на Чубака и се раздаваше във всеки кадър\", се казва още в съобщението на семейството му.     В изявлението се казва още, че актьорът е бил \"силно ангажиран\" с организации с нестопанска цел и е създал своя собствена фондация, която според тях е подкрепяла \"всичко, от отделни лица и семейства в кризисни ситуации до храна и доставки за децата във Венецуела\".     Марк Хамил, който изигра Люк Скайуокър в оригиналните филми на \"Междузвездни войни\", описа Мейхю като \"най-нежния гигант\".  ", "date": "2019.05.03", "title": "Почина актьорът, изиграл Чубака в \"Междузвездни войни\""}
{"url": "http://epicenter.bg/article/Svetat-ochakva-novoto-kralsko-bebe--badeshtiyat-tatko-zaminava-za-Holandiya/181736/10/99", "text": "Светът очаква с нетърпение раждането на първото дете на херцога и херцогинята на Съсекс принц Хари и Меган Маркъл. От Бъкингамския дворец обявиха, че в сряда и четвъртък следващата седмица Хари ще бъде на посещение в Холандия. Това допълнително засилва очакването. Тъй като е малко вероятно бъдещият татко да пропусне раждането на сина си или дъщеря си, това е още един намек, че бебето се очаква всеки момент. Той очевидно би искал да прекара известно време с Меган и детето им, преди да се върне към кралските задължения следващата сряда. Хари има насрочен официален ангажимент в Амстердам, преди да пътува до Хага, за да открие официално игрите „Invictus 2020“. Събитието на 9 май е в дневника на херцога още от обявяването, че Хага ще бъде домакин на следващите игри - спортно събитие в параолимпийски стил, което той основава за ранени военнослужещи. Хари признава, че много би желал да бъде на откриването. Но също така и намекна, че окончателното решение дали да отиде ще зависи от това дали жена му Меган е родила и кога. Практиката е всяко значимо кралско посещение да бъде обявявано, така че дворецът трябваше да обяви пътуването тази седмица, въпреки че все още не се знае кога ще се роди бебето.   В неделя принц Хари взе решение в последната минута да присъства на Лондонския маратон.   Като покровител на спортното събитие, той обикновено го посещава всяка година, но засега не е потвърдил предварително присъствието си, тъй като бебето се очаква всеки момент.   През октомври беше обявено, че херцогът и херцогинята от Съсекс очакват първото си дете през пролетта на тази година. По време на посещението си в Бъркенхед през януари, Меган каза пред група жени по време на разходка, че бебето трябва да се роди края на април или началото на май.   Принц Хари и Меган са заявили, че искат да запазят раждането колкото е възможно по-лично. Предполага се, че дворецът ще обяви, когато раждането започне и ще има второ съобщение, когато бебето се появи на бял свят.   Източник: Нова.тв", "date": "2019.05.03", "title": "Светът очаква новото кралско бебе, бъдещият татко заминава за Холандия"}
{"url": "http://epicenter.bg/article/Otkriha--quot-Mis-Urugvay-quot--martva-v-Meksiko/181749/10/99", "text": "Победителката в конкурса „Мис Уругвай” за 2006 г. Фатими Давила е открита мъртва в хотел в Мексико-сити. Това съобщиха местните медии, цитирани от Новини.бг   Тялото на 31-годишната красавица било намерено във ваната в хотелската стая на Давила Смята се, че Фатими се е самоубила. Тя е била в Мексико в търсене на работа, но очевидно нещо е тръгнало не по план.  ", "date": "2019.05.03", "title": "Откриха \"Мис Уругвай\" мъртва в Мексико"}
{"url": "http://epicenter.bg/article/Borisov--Darzhavata-shte-osinovi-Voennovazdushnoto-uchilishte-v-Dolna-Mitropoliya-/181769/2/0", "text": "\"Поехме ангажимент и го свършихме. Днес не сме дошли да ни благодарите за това. Напротив. Аз съм много впечатлен от вас и ще поема още ангажименти\".  Това каза премиерът Бойко Борисов, който е на посещение в град Долна Митрополия.   Борисов говори пред курсантите и ръководството на факултет \"Авиационен\" на Националния военен университет и командването на Военновъздушната учебна база \"Георги Бенковски”.   \"Държавата ще осинови това училище, защото има голяма преспектива. Ще отпуснем 2 млрд. за нова техника, за битови условия, за обучение на пилоти. Възложил съм на ръководството да подготви за Плевен какви терени има, за да се построи едно ново общежитие там. Защото като ви гледам какви сте млади хора и сладури, нужно е да има и общежитие в Плевен. Ще има производство и развитие. Дали ще е на самолети, дали ще е на дронове, ще видим\", разкри министър-председателят.  Другото, което мога да ви обещая, е, че догодина, октомври месец АМ \"Хемус\" ще стигне до Плевен. Колкото ще отнема на един военен от \"Младост\" да стигне стигне с кола до Военна академия в София, толкова ще отнема от София да се стигне до тук. Едно време ми се смееха и не ми вярваха като строяхма АМ 'Тракия\" и АМ \"Марица\", но сега не знам дали знаете, че всички кабели за Мерцедес се правят в Димитровград. От другата страна на магистралата пък се правят фаровете и мигачите. Два супер завода бяха построени само в рамките на месец и това се дължи на факта, че има път и магистрала до Димитровград. Не можем да намерим квалифицирани работници в Димитровград и Хасково. Така ще стане и тук, като построим АМ \"Хемус\". Има ли път, има и инвеститори. Умните ще има какво да правят.  След няколко дни е Гергьовден и искам да ви пожелая да сте живи и здрави. Вашите родители да ви се радват, заяви премиерът.", "date": "2019.05.03", "title": "Борисов: Държавата ще осинови Военновъздушното училище в Долна Митрополия (ВИДЕО)"}
{"url": "http://epicenter.bg/article/Papa-Frantsisk-s-privetstvie-kam-balgarskiya-narod-predi-poseshtenieto-si-u-nas/181770/2/0", "text": "Негово Светейшество папа Франциск отправя приветствие към българския народ два дни преди посещението си у нас.  Във видеообръщение Светият отец отбелязва великото дело на светите братя Кирил и Методий, поставя акцент и върху предстоящата среща с Негово Светейшество българския патриарх Неофит.  В приветствието си към българите папа Франциск изтъква, че неговото апостолическо пътуване в България, което ще се проведе в периода 5-7 май, ще мине под мотото – „Мир на земята“. Това е заглавието на енцикликата, написана през 1963 г. от папа Йоан XXIII или т.нар. Български папа - Анджело Ронкали. Той прекарва почти десет години в София като апостолически легат и установява връзки на уважение и обич с българския народ, които продължават и до днес, заявява във видео обръщението си папа Франциск.           ", "date": "2019.05.03", "title": "Папа Франциск с приветствие към българския народ: Бог да даде мир и благоденствие на България!"}
{"url": "http://epicenter.bg/article/Karakachanov--V-Dolna-Mitropoliya-vazkrasna-edna-mechta-/181771/2/0", "text": "Преди точно 31 дни бях в тази зала, когато премиерът пое ангажимент да се възстанови Висшето военновъздушно училище.  Първоначалната идея беше това да се случи за Гергьовден, но премиерът даде инструкции на ресорните министри и ведомства това да стане до Великден.  Това заяви военният министър Красимир Каракачанов в Долна Митрополия.  Това е една мечта, за която няколко поколения летци досега, полагаха усилия за неговото възстановяване.  На 18 април 2019 година парламентът след обсъждане одобри предложението на Министерски съвет.  Всички от вас, които са започнали във факултета от 1 януари ще имат диплома от новото Висше военновъздушно училище.  Мога да ви кажа с чисто сърце Христос Воскресе. Не само защото 40 дни след Великден е прието да се казва така, а защото специално тук в Долна Митрополия в салона на Висшето военновъздушно училище, възкръсването на една мечта ,е факт, посочи Каракачанов.", "date": "2019.05.03", "title": "Каракачанов: В Долна Митрополия възкръсна една мечта "}
{"url": "http://epicenter.bg/article/Tsveta-Karayancheva-shte-uchastva-v-tarzhestvenoto-otbelyazvane-na-praznika-na-grad-Peshtera/181774/2/0", "text": "Председателят на Народното събрание Цвета Караянчева и народни представители ще присъстват на празника на град Пещера.  На 5 май 2019 г. в 20.30 часа на площад „България“ председателят на парламента ще приеме рапорта на командващия тържествената заря-проверка, посветена на 6 май – Ден на Пещера. В ритуала ще участват военнослужещи от 68-ма бригада Специални сили – Пловдив, под командването на бригаден генерал Явор Матеев.  Председателят на Народното събрание Цвета Караянчева ще произнесе слово по повод Деня на Пещера.", "date": "2019.05.03", "title": "Цвета Караянчева ще участва в тържественото отбелязване на празника на Пещера"}
{"url": "http://epicenter.bg/article/Patriotite-ot-VMRO--Ministar-Porozhanov--sprete-mora-nad-pchelite--/181775/2/0", "text": "Министър Порожанов, спрете мора над пчелите!  Искаме незабавно да свикате Експертния консултативен съвет по пчеларство! Създалата се ситуация може да доведе до нарушаване на екосистемите в засегнатите региони.  От години ние, Патриотите от ВМРО, чрез нашите народни представители, поставяме въпроса за политиката на държавата в пчеларския сектор. За субсидиите, за контрола над използването на пестициди, за контрола върху самите химикали, част от които имаме съмнение, че са забранени в ЕС.  В продължение на два мандата – 43-ото и 44-ото НС, народните представители от ВМРО отправяха питания, провеждаха срещи с представители на министерството и пчеларските браншови организации, в резултат на които постигнахме създаването на Експертния консултативен съвет по пчеларство. Имаме и готов законопроект, който става все по–нужен предвид ескалиращите проблеми в сектора. Поради тази причина ние отново ще го подложим на обществено обсъждане.  Ето защо нашият народен представител Красимир Богданов отново внася въпрос до министъра на земеделието Румен Порожанов с настояване той да отговори в спешен порядък какво ще предприеме, за да разреши проблемите на пчеларите.  Прилагаме пълния текст на въпроса:  ДО  Г-Н РУМЕН ПОРОЖАНОВ  МИНИСТЪР НА ЗЕМЕДЕЛИЕТО,  ХРАНИТЕ И ГОРИТЕ   ВЪПРОС  от  Красимир Богданов  Народен представител от ПГ „Обединени патриоти“  На основание чл. 90, ал. 1 от Конституцията на Република България и чл. 91, ал. 1 от Правилника за организация и дейността на Народното събрание предоставям на вашето внимание следния въпрос  ОТНОСНО: Действията на Министерството на земеделието, храните и горите срещу отравянията на пчелни семейства и нерегламентираното използване на средства за растителна защита   Уважаеми господин министър,  За пореден път поставям въпроса за нерегламентираното използване на средства за растителна защита и отравянията на пчелни семейства. Въпросът стана особено актуален през последните дни, в които сме свидетели на масов мор при пчелите в резултат на такива отравяния. Очевидно е, че системата въведена от МЗХГ за оповестяване на пчеларите или не работи, или има сериозни нарушения от страна на недобросъвестни земеделски производители. Другият важен въпрос е свързан с използването на забранени в ЕС препарати, които се внасят незаконно в България. И в двата случая обаче не виждаме контролиращата роля на МЗХГ. Не искам да приема, че Министерството си затваря очите или покровителства нарушителите. Като прибавим и липсата на сериозни субсидии за пчеларството - очевидно е, че досегашната политика води до загуба за поминъка на много семейства, а освен това унищожението на цели пчелини ще повлияе на нормалното функциониране на екосистемите в засегнатите райони, ще предизвика проблеми с естественото опрашване и ще се отрази на размера на добивите на съответните култури.  Уважаеми господин Порожанов,  Моите въпроси са: Какви мерки предприема Министерството на земеделието, храните и горите по отношение на създаването на ефикасен механизъм за оповестяване на пчеларите при предстоящи пръскания на селскостопанските култури? Колко нарушения при отравянето на пчелни семейства и използването на забранени препарати сте констатирали и какви санкции сте наложили?  Призовавам Ви незабавно да свикате Експертния консултативен съвет по пчеларство, да наложите строги санкции на унищожителите на труда на пчеларите и да предприемете законодателни промени, включително криминализиране на отравянето на пчелни семейства. ", "date": "2019.05.03", "title": "Патриотите от ВМРО: Министър Порожанов, спрете мора над пчелите! "}
{"url": "http://epicenter.bg/article/Petar-Vitanov--Vazhno-e-grazhdanite-da-glasuvat-za-BSP--zashtoto-tya-e-nositel-na-promyanata/181776/2/0", "text": "„За мен е важно гражданите да гласуват за нашата политическа сила, защото тя е носител на промяната както в Европа, така и в България.“ Това заяви кандидатът за евродепутат от \"БСП за България\" Петър Витанов на срещи с членове, симпатизанти и жители на с. Краводер. Той посети и Криводол, Борован, Малорад, Рогозен и Хайредин.   Витанов посочи, че ще се бори за преодоляване неравенствата и за повишаване на доходите на бедните държави в Европа. Той ще участва в битките, които ежедневно се водят – противопоставянето на тази Европа на две скорости, приела пакета „Макрон“, заради който 150 хиляди български превозвачи са тежко ощетени.   „Днес виждам обезлюден Северозападния край. На България, а и на Европа, ѝ е необходим друг тип управление – ляво, прогресивно, справедливо за малкия, за бедния и за трудовия човек“, подчерта вторият в листата на „БСП за България“.  „Хората, с които се срещам, едно нещо искат – да виждат близките си не само чрез интернет, а да растат и работят около тях. За да се случи това, те искат икономическа перспектива, да виждат смисъл да останат в България\", каза още Петър Витанов. По думите му това може да стане, когато ефективно се възползваме от възможностите, които Европа предоставя – под формата на средства, на различен вид политики. \"Уви, днешните управници разглеждат европейските фондове само като възможност нещо да откраднат – през къщи за гости или като изграждат стадион в село с пет баби. Това е огромният проблем на България - бедността, липсата на икономическа перспектива и обезлюдяването. Хората искат това нещо да се промени, очевидно от ГЕРБ са неспособни да го направят и само една партия има силата, капацитета и подкрепата да го направи\", отсече вторият в лявата листа. \"Убеден съм, че това ще се промени, трябва да се промени, ако искаме да имаме държава, защото тя изчезва. България остава една територия със затихващи функции. Ако искаме да сложим край на това, просто трябва да изберем промяната и да изберем някаква форма на справедливост. Само и единствено БСП може да я даде\", заключи Петър Витанов.   В срещите участваха народният представител от ПГ на \"БСП за България\" Николай Иванов и председателите на Общинските съвети на БСП в Криводол - Иван Иванов, в Борован – Петър Станев и в Хайредин - Радослав Стойков.", "date": "2019.05.03", "title": "Петър Витанов в с. Краводер: БСП е носител на промяната - и в Европа, и в България!"}
{"url": "http://epicenter.bg/article/Ministarat-i-nachalnikat-na-otbranata-shte-provedat-videokonferentna-vrazka-s-kontingenti-zad-granitsa/181778/2/0", "text": "По традиция в навечерието на Деня на Храбростта и празник на Българската армия министърът на отбраната Красимир Каракачанов и началникът на отбраната генерал Андрей Боцев ще участват във видеоконферентна връзка с националните командири на българските военни контингенти, участващи в операции и мисии в  Афганистан, Ирак, Босна и Херцеговина, Косово и Мали. Те ще поздравят по повод празника българските военнослужещи, които изпълняват задачи в операции и мисии на НАТО и ЕС.   Участие ще вземе и командващият на Съвместното командване на силите генерал-лейтенант Любчо Тодоров.   Видеоконферентната връзка с националните командири на военни контингенти ще се проведе на 4 май (събота) от 13.00 часа в конферентната зала на административната сграда на Министерството на отбраната на бул. „Ген. Тотлебен” №34.", "date": "2019.05.03", "title": "Министърът и началникът на отбраната ще проведат видеоконферентна връзка с контингенти зад граница"}
{"url": "http://epicenter.bg/article/-quot-Alfa-risarch-quot--20-dni-predi-evroizborite-BSP-vodi-s-0-5--pred-GERB/181784/2/0", "text": "\r\n , така и подкрепата им за водещите формации - показва национално представително проучване на Алфа Рисърч, проведено по домовете в периода 20-30 април 2019г., сред 1015 пълнолетни граждани от цялата страна.  . \r\n   \r\n В резултат, на официалния старт на предизборната кампания за Европейски парламент се запазват паритетните позиции между двете партии,   Проучването очертава следните по-важни тенденции в моментната ситуация:  \r\n   \r\n Сигурните, че ще гласуват на 26-ти май, намаляват от 35.0% в края на март до 32.9% в края на април. Което означава около 2.1 млн. избиратели, готови да отидат до урните.   Паритет в подкрепата за БСП и ГЕРБ, с минимално преимущество за социалистите. \r\n   \r\n \r\n   \r\n Резултатите от проучването обаче не позволяват да се каже, че това води до ясна тенденция за доминация на БСП. \r\n   \r\n Предимството, с което социалистите влизат в кампанията, е символично. 32.7% от решилите да гласуват биха дали гласа си за БСП, срещу 32.2% за ГЕРБ. \r\n   \r\n \r\n   \r\n Сигурните, че ще гласуват на насрочения за 26 май вот за Европейски парламент намаляват от 35.% в края на март до 32.9% в края на април, сочат данните. Това означава, че готови да отидат до урните са около 2.1 млн. избиратели. \r\n По данни на Централната избирателна комисия на предишните евроизбори бюлетина са пуснали 2 361 943 души. \r\n \r\n \r\n \r\n \r\n   \r\n Предимството, с което социалистите влизат в кампанията, е символично. \r\n 32.7% от решилите да гласуват биха дали гласа си за БСП, \r\n срещу 32.2% за ГЕРБ. \r\n ДПС запазва третото място с 9,3% доверие.  ВМРО са с четвърта позиция с 6%  На пето място е \"Демократична България\" с 4,5%. \r\n   \r\n  по-високата мобилизация на традиционно подкрепящите я възрастни избиратели в малките населени места, ръстът на недоверие към ключови фигури от ГЕРБ. \r\n   \r\n , вътрешните противоречия в левицата, слабата все още мобилизация на конкурентните дясно-центристки формации.   ДПС влиза в предизборната кампания с потенциал от 9.3% сред решилите да гласуват. Доколкото в евроизборите могат да участват само граждани, живеещи на територията на страните членки на ЕС, Движението няма да може да разчита на обичайните си гласове от Турция. Възможно е обаче да мобилизира в последните дни избиратели в страната и сред българските турци, живеещи в други страни-членки на ЕС. Ако това се случи, то ще увеличи тежестта си в крайния резултат и ще запази третата си позиция. \r\n  Партията подобрява позицията си от март и стартира кампанията с подкрепата на 6.0% от решилите да гласуват. Поотделното явяване на трите партии от Обединени патриоти намалява влиянието им, но както отбелязахме в мартенското проучване, шансът някоя от формациите да привлече симпатизантите от този сектор, би могъл да й гарантира мандат в Европарламента. За момента като такъв център се очертава водената от А. Джамбазки листа на ВМРО. \r\n   \r\n \r\n листата на НФСБ „Патриоти за Валери Симеонов” стартира кампанията с 1.7%, а на Атака – с 1.2% от решилите да гласуват. \r\n Вотът и за трите националистически формации обаче е силно реактивен към конюнктурни събития и едно радикализиране на ситуацията е способно за кратко време да предизвика значими амплитуди в него. \r\n   \r\n  Обединението между „Да, България”, ДСБ и „Зелено движение” стартира кампанията с 4.5% подкрепа сред решилите да гласуват и съществен дял дясно-центристки избиратели, които все още не са взели решение как ще постъпят в изборния ден. \r\n Шансовете на извънпарламентарната коалиция за представителство в Европарламента са пряко зависими от способността й да привлече колебаещите се десни избиратели в хода на кампанията, както и да разшири влиянието си в повече региони и населени места. \r\n . \r\n   \r\n Настоящото проучване на Алфа Рисърч бе проведено с аналог на реалната интеграла бюлетина, включващата всички листи и независими кандидати за членове на Европейския парламент. \r\n Резултатите показват, че при реалното включване на повече формации, а не само на основните, между 13% и 17% от гласовете могат да бъдат разпръснати между листи и независими кандидати, извън посочените по-горе. \r\n С по-различима подкрепа сред тях се открояват Воля (1.7%) и „Коалиция за България” (1.2%). \r\n Трудно е да се определи дали проектовотът за коалицията около АБВ се дължи на самата партия, или и на името, с което БСП се явяваше в поредица предишни избори. Ако има такова влияние, то до изборите БСП може да си върне частично този вот. \r\n   \r\n Сумарната подкрепа за независимите кандидати е в рамките на 3.5%, като към момента нито един от тях не се откроява като мобилизиращ достатъчен вот, който да му осигури представителство в Европейския парламент потенциал. 2.2% биха отбелязали позицията „не подкрепям никого“, въведена с обявяването на гласуването за задължително. \r\n  което ще определи изхода от надпреварата ГЕРБ – БСП и второ, ще успее ли някоя от по-малките формации да се заяви като политическа алтернатива, което ще покаже ресурсът за промени във вътрешен план.  \r\n   \r\n", "date": "2019.05.03", "title": "\"Алфа рисърч\": 20 дни преди евроизборите  БСП води с 0,5%,  ГЕРБ с електорални щети"}
{"url": "http://epicenter.bg/article/Maya-Manolova-atakuva-pred-KS-Izborniya-kodeks-/181786/2/0", "text": "Промяната в Изборния кодекс, с която се отмени възможността всички актове на Централната избирателна комисия (ЦИК) да подлежат на обжалване е една от седемте разпоредби, които омбудсманът Мая Манолова атакува пред Конституционния съд. Това информираха от пресцентъра на обществения защитник. „В случая с въвеждане на необжалваемост на важни актове на ЦИК законодателят, в противоречие с Конституцията, поставя преграда за съдебна защита на избирателното право в нарушение на основните конституционни принципи за всеобщо, равно и пряко избирателно право с тайно гласуване като създава опасност за свободното и демократично провеждане на изборите. Така извън възможността за съдебно обжалване ще останат актовете на ЦИК, с които се осигурява възможност на всеки избирател да прави справка в регистъра със своя единен граждански номер, с които се издават методически указания за работата на избирателните комисии по прилагането на кодекса и с които се публикуват резултатите от изборите, включително от машинното гласуване, по избирателни секции“, пише в жалбата си до КС омбудсманът.  „Ако, например, ЦИК в своите методически указания посочи, че генерираните от машините за гласуване контролни разписки не се броят от секционните комисии преди попълването на секционните протоколи, с цел контролна проверка на резултатите от машинното гласуване, то при съмнение за манипулиране на програмите на машините за гласуване, никой избирател или политическа сила, участваща в изборите, няма да има възможност да атакува пред съд методическите указания на ЦИК“, предупреждава Мая Манолова.  Тя е категорична, че на практика се допуска чрез методическите указания ЦИК превратно да тълкува и прилага Изборния кодекс, без актовете й да бъдат обжалвани за законосъобразност пред съдебен орган. При подобна ситуация съществените пороци в методическите указания биха рефлектирали върху изборния резултат, а той ще може да бъде оспорван едва след изборите пред Конституционния съд.  Омбудсманът атакува и новоприетите текстове, с които актове на ЦИК вече ще се обжалват в местните административни съдилища, а не пред Върховния административен съд. „Предоставянето на този контрол на административните съдилища би довело до противоречива практика по еднакви казуси и би могло да се отрази негативно върху свободното и демократично провеждане на изборите. Върховният административен съд в този случай не би могъл да упражни конституционното си правомощие по чл.125, ал.1 от Основния закон да осъществява върховен съдебен надзор за точното и еднакво прилагане на законите в административното правораздаване“.  Омбудсманът дава на КС и отстъплението от изискването избирателните комисии да се произнасят с квалифицирано мнозинство, което осигурява принципа на политическия плурализъм. „Именно политическата неутралност на изборната администрация е гаранция за принципа на политическия плурализъм при провеждането на свободни и демократични избори“, посочва Мая Манолова.", "date": "2019.05.03", "title": "Мая Манолова атакува пред КС Изборния кодекс "}
{"url": "http://epicenter.bg/article/Gen--Konstantin-Popov--Otbranata-vse-poveche-shte-bade-vav-fokusa-na-evropeyskata-politika-/181788/2/0", "text": "Отбраната все повече ще бъде във фокуса на европейската политика . Това заяви председателят на Комисията по отбраната в Народното събрание ген. Константин Попов на срещата си със заместник министър-председателя и министър на отбраната на Хърватия Дамир Кръстичевич, съобщиха от пресцентъра на Народното събрание.  По време на разговора бяха обсъдени още въпроси от стратегически характер с оглед на членството на двете страни в НАТО и ЕС.  Намираме се в интересен регион на Европа и имаме еднакви предизвикателства, но с приятели може да се говори съвсем открито, подчерта ген. Константин Попов.  Пред чуждестранния гост той представи информация за свършената работа от Народното събрание по отношение на актуализираната Стратегия за национална сигурност на Република България, проектите за модернизация на военновъздушните и военноморските сили, както и на сухопътните войски. Председателят на парламентарната Комисия по отбрана добави още, че до 2024 г. бюджетът за отбрана трябва да бъде увеличен до два на сто от Брутния вътрешен продукт. Според ген. Константин Попов обаче е реалистично този показател да бъде достигнат и по-рано.  Заместник министър-председателят и министър на отбраната на Хърватия Дамир Кръстичевич определи дипломатическите отношения между двете държави като приятелски, без да има нерешени въпроси помежду им.  По думите му България и Хърватия са фактор за стабилността в региона не само с оглед на променената парадигма на сигурността в световен мащаб, но и заради рисковете, свързани с миграцията, тероризма и хибридната война. Никой не може да се справи с подобни предизвикателства сам и затова от ключово значение са стратегическото партньорство, свързаността и обменът на информация, каза Дамир Кръстичевич.  Заместник министър-председателят и министър на отбраната на Хърватия увери, че по време на предстоящото председателство на Съвета на Европейския съюз страната му ще продължи линията, наложена от България с фокус към държавите от Западните Балкани и интеграцията им в Обединена Европа.  Двамата се обединиха около тезата, че Меморандумът за сътрудничество между двете страни в сферата на отбраната трябва да бъде подновен.", "date": "2019.05.03", "title": "Ген. Константин Попов: Отбраната все повече ще бъде във фокуса на европейската политика "}
{"url": "http://epicenter.bg/article/Petar-Vitanov--Izborite-za-EP-se-otrazyavat-varhu-ezhednevieto-na-vseki-edin-balgarin-/181792/2/0", "text": "  „Изборите за ЕП се отразяват върху ежедневието на всеки един българин, дори и в най-отдалечените краища на страната“. Това заяви кандидатът за евродепутат от „БСП за България“ Петър Витанов във Вършец. Той подчерта, че изборите за ЕП могат да решат проблемите и на област като Монтана.   „Характеризираме я като най-бедната област в целия ЕС. Липсва инфраструктура, европейските фондове се харчат неефективно, не се правят пътища“, каза още той. По неговите думи хората от района се чувстват в безизходица, липсва им стопанска перспектива, защото парите по обща селскостопанска политика отиват в големите зърнопроизводители.   „Във Вършец не са останали овощари, зеленчукопроизводители. Има отлив и демографска катастрофа. Преди 10 години са били два пъти повече хора, но сега предпочитат да търсят работа и шанс за реализация в по-големите градове или навън“, допълни Витанов.   Той подчерта, че курортът е от национално значение, но посещаемостта му е била в пъти повече. „Всичко това може да се промени с ефективно използване на европейски средства“, категоричен е Петър Витанов.  Кандидатът за евродепутат Цветелина Пенкова коментира темата за купуването на гласове.   „Всеки трябва да е наясно, че продавайки гласа си за 20 лв, 30 лв или 50 лв, той продава не само гласа си, но и бъдещето си, бъдещето на своите деца и внуци – за години напред“, категорична е тя.   По време на срещата местните хора подадоха информация за купуване на гласове за ГЕРБ в Монтанско. Пенкова призова за масово гласуване, което да обезсмисли купения и контролирания вот. ", "date": "2019.05.03", "title": "Петър Витанов: Изборите за ЕП се отразяват върху ежедневието на всеки един българин "}
{"url": "http://epicenter.bg/article/Korneliya-Ninova-i-Elena-Yoncheva-shte-podnesat-tsvetya-v-pamet-na-Gotse-Delchev-/181793/2/0", "text": "  В 12.00 часа утре в гр. Гоце Делчев, на паметника на Гоце Делчев, лидерът на БСП Корнелия Нинова и водачът на листата на левицата за евроизборите Елена Йончева ще положат цветя в знак на почит по случай 116 години от смъртта на Гоце Делчев.  В 12.30 часа на прохода Попови ливади те ще вземат участие в откриването на 2-ри кръг от националния шампионат по планинско изкачване на България.   В 14.00 часа в местността Попови Ливади те ще положат цветя на паметника на Гоце Делчев.   В 17.30 часа Нинова и Йончева ще положат венци и цетя пред паметника на един от основателите на социалистическото движение в Петрич Антон Попов.   В 18.00 часа в Народното читалище в гр. Петрич те ще вземат участие в честването на 100 от основаването на социалистическата партия в Петрич.", "date": "2019.05.03", "title": "Корнелия Нинова и Елена Йончева ще поднесат цветя в памет на Гоце Делчев "}
{"url": "http://epicenter.bg/article/Andrey-Kovachev-v-Pleven--GERB-shte-prodalzhi-da-raboti-v-EP-za-raven-dostap-do-zdraveopazvane/181794/2/0", "text": "  ГЕРБ работи и ще продължи да работи за равен достъп до качествено здравеопазване в Европейския парламент. Ще инвестираме в научната дейност по отношение на онкологичните заболявания, тъй като в почти всяко семейство в Европейския съюз има засегнат от тази коварна болест. Залагаме на превенцията и здравословния начин на живот. Това каза кандидатът за евродепутат и втори в листата на ГЕРБ и СДС Андрей Ковачев по време на среща с работещите в ДКЦ и МБАЛ „Св. Панталеймон” в Плевен.   „Благодарение на инвестициите на правителството на ГЕРБ в здравеопазването България може да се похвали с изключително бърз достъп до качествена медицинска услуга в сравнение с други европейски страни. Плевен е пример за едно изключително високо европейско ниво на медицината и медицинската наука. Развитието трябва да продължи в същата посока, като се използват добрите европейски практики”, категоричен бе Андрей Ковачев.   На срещата управителите на двете лечебни заведения в Плевен д-р Елиза Георгиева и д-р Йордан Георгиев запознаха Андрей Ковачев с работата на двете здравни заведения, успехите и проблемите.   На срещата присъстваха народните представители Владислав Николов и Ралица Добрева, председателят на Общински съвет - Плевен Мартин Митев и общинският съветник Христослав Михайлов.", "date": "2019.05.03", "title": "Андрей Ковачев в Плевен: ГЕРБ ще продължи да работи в ЕП за равен достъп до здравеопазване"}
{"url": "http://epicenter.bg/article/Ministrite-na-otbranata-na-Balgariya-i-Harvatiya-dogovoriha-uskoryavane-na-satrudnichestvoto-pomezhdu-si/181795/2/0", "text": "Министерствата на отбраната на Република България и на Република Хърватия ще подпишат ново споразумение за сътрудничество в областта на отбраната. Това стана ясно след срещата на вицепремиера и министър на отбраната Красимир Каракачанов с вицепремиера и министър на отбраната на Република Хърватия Дамир Кръстичевич, който е на двудневно посещение в България.     Съществуващото споразумение в момента е от 1996 г. и е време да  бъде актуализирано, с оглед на членството на двете страни в НАТО и ЕС, коментираха двамата министри.В него, освен възможностите за  обучение на военнослужещи, ще бъдат заложени и всички аспекти на военното сътрудничество, както и партньорство в социалната сфера, коментираха двамата министри.   В изявленията си те подчертаха, че България и Хърватия са приятелски държави, между които никога не е имало спорни въпроси. Отбелязано бе, че България е първата държава, признала независимостта на Хърватия.  „Двете страни са основни фактори за налагане на мир, сигурност и добросъседство на Западните Балкани. Интензивните отношения между двете държави ще бъдат от полза на всички балкански страни“, каза министър Красимир Каракачанов.   По време на срещата българската страна сподели своята практика в областта на модернизацията на армията, както и опита си като страна, председателствала Съвета на ЕС през 2018 г. От следващата година европредседателството ще се поеме от Република Хърватия.   Коментирахме темата за отбранителните индустрии на двете страни. Поканихме колегите от Хърватия да посетят нашето изложение на отбранителна техника „Хемус“ следващата година, а през 2021 г. ние ще посетим тяхното изложение в Сплит,  каза още министър Каракачанов.   „Аз съм първият министър на отбраната на Хърватия, който след 15-годишно прекъсване посещава България. Имахме много съдържателни срещи, чиято цел е подобряване на сътрудничеството“, каза хърватският министър на отбраната Дамир Кръстичевич. Той отправи покана към министър Каракачанов да посети следващата година Хърватия за подписване на новото споразумение. „Разговаряхме и за укрепване на сътрудничеството по европейските проекти в рамките на Постоянното структурирано сътрудничество в областта на отбраната“, допълни гостът.   Министър Красимир Каракачанов  връчи на Дамир Кръстичевич плакет на Министерството на отбраната и юбилеен медал „100 г. Първа световна война“.          ", "date": "2019.05.03", "title": "Министрите на отбраната на България и Хърватия договориха ускоряване на сътрудничеството помежду си"}
{"url": "http://epicenter.bg/article/Emil-Radev-vav-Vidin--Rabotim-za-silna-Balgariya-v-silen-Evropeyski-sayuz-/181798/2/0", "text": "ГЕРБ е проевропейска партия, която работи за силна България в силен Европейски съюз, така че да можем да се ползваме от всички привилегии, които ни дава членството и да подобряваме средата за живот на хората. Това заяви при посещението си във Видин кандидатът за евродепутат от листата на ГЕРБ Емил Радев. Той присъства на водосвета, с който беше официално открита предизборната кампания на партията във Видинска област. За да се включат в тържествения ритуал, в църквата „Свети Николай Чудотворец“ дойдоха още народният представител и областен координатор на ГЕРБ Владимир Тошев, кметове на общини, общински съветници, членове и симпатизанти на партията.   Водосвет отслужи архимандрит Самуил, който пожела на присъстващите благословението, което приемат чрез ритуала, да бъде за полза в техните взаимоотношения с всички хора. След водосвета Емил Радев поднесе венец в мавзолея на екзарх Антим I.   „Радвам се, че с всеки изминал ден Видин е все по-красив и благоустроен град“, сподели Емил Радев пред журналисти. Той изтъкна, че принос за тази трансформация имат привлечените над 100 млн. лв. по линия на европейските програми.   „Всеки  трябва да усети ползите от европейската солидарност и възможността да се съизмерваме с водещите държави в ЕС. Затова предстоящите избори са важни. За мнозина Брюксел е някъде далеч, но именно благодарение на европейската солидарност, на европейските програми, на европейското законодателство ние успяваме да повишим благосъстоянието на гражданите, да обновяваме градската среда, да подобряваме бизнес климата, а оттам и да повишаваме доходите“, заяви Емил Радев.   „Нека не допускаме популистките партии, които на практика искат разпадането на Европейския съюз, да надделеят на тези избори”, призова кандидатът за евродепутат.   „През следващия програмен период ще се отпуснат над 300 млн. лв., които да подпомогнат дейността на магистрите, съдебните служители, неправителствените организации, така че да се подобри нивото на правосъдието. Целта е то да стане по-достъпно и по-открито, включително чрез въвеждане на електронно правосъдие“, отбеляза Емил Радев в отговор на въпросите относно програма „Правосъдия”, по която работи като докладчик в ЕП.   Емил Радев определи като успех факта, че Европейската комисия призна за съществуването на двоен стандарт при храните и напитките, за което доскоро се отричаше. „Горд съм, че направихме една реална крачка и това е чисто български принос – аз и колегата ми от ГЕРБ Андрей Новаков успяхме да извоюваме пилотен проект, който стартира от тази година. С бюджет от 1,3 млн. лв. програмата ще позволи да се правят изследвания, ще подпомага потребителски организации за провеждането на информационни кампании и дори за завеждане на искове при нарушение на правата на потребителите“, обясни Емил Радев.   Той припомни, че бяха приети и законодателни промени, предвиждащи сериозни санкции при установени нарушения в размер на 4% от годишния оборот на съответния производител в държавата-членка, а ако този оборот не може да се определи – в размер на два милиона евро.   Кандидатът за евродепутат обаче допълни, че борбата с двойните стандарти трябва да продължи и през следващия мандат: „Ще настояваме за създаване на европейски централен орган, който да следи в цяла Европа качеството на храните и, разбира се, да налага санкции“.   Заедно с Владимир Тошев и членове и симпатизанти на партията по-късно през деня Емил Радев се включи в „зелена“ акция на ГЕРБ – Видин. Засадени бяха 200 рози в Розариума край замъка „Баба Вида”.", "date": "2019.05.03", "title": "Емил Радев във Видин: Работим за силна България в силен Европейски съюз   "}
{"url": "http://epicenter.bg/article/Mariya-Gabriel--Rabotim-za-Evropa-vav-vsyako-naseleno-myasto-s-izmerimi-polzi-za-horata-/181799/2/0", "text": "Водачът на листата на ГЕРБ-СДС за Евроизборите Мария Габриел се срещна с кмета на община Свиленград инж. Георги Манолов и екипа на общината, който работи по европейски проекти и програми, съобщиха от пресцентъра на ПП ГЕРБ.  Мария Габриел посети новоизградената общинска библиотека в Свиленград. Тя е първата в Южна България, изградена от община, за последните 30г. \"Библиотеките са свято място. Впечатлена съм от това, че сте изградили място за четене и образоване\", сподели Габриел.  Тя съобщи, че ще включи местната книжовна институция в Европейската седмица на програмирането от 5 до 20 октомври. Тогава по идея на Мария Габриел тук ще гостува Роботчето Флинт и с много иновативни и забавни игри децата ще бъдат привлечени в библиотеката. Освен това Мария Габриел поздрави екипа на община Свиленград, че е кандидатствал по втората покана на програмата на ЕК за безжичен интернет. Резултатите от нея ще бъдат обявени до 15 май, а една от точките за безплатен интернет ще бъде библиотеката в Свиленград.  Кметът на община Свиленград Георги Манолов представи на Мария Габриел екипа от експерти, който работи по европроекти и програми. Общината разполага с един от най-добрите екипи, благодарение на който тук са разработени и реализирани редица проекти, финансирани от ЕС по ОПРР, ОПРСР И ОПОС. Експертите поставиха въпроса за различните критерии и изисквания на управляващите и контролните органи. Това е проблем, който трябва да поставим в ЕП , за да няма разминаване на правила и критерии, подчерта Мария Габриел.  Освен по европрограми, общината работи по проекти, финансирани от държавния бюджет. Благодарение на подкрепата на Правителството, само през 2018 година с две постановления на МС са отпуснати бюджетни средства в размер на над 2,7 милиона лева. През август 2018 с постановление на МС по бюджета на община Свиленград бяха приведени 1 000 000 лв. за реализиране на проект „Пътна връзка на АМ „Марица\" с индустриална зона, гр. Свиленград\", съобщи кметът.  Няколко месеца по-късно, през декември, община Свиленград получи от Правителството 1 701 185 лева за реконструкция на улична мрежа в град Свиленград, допълни Манолов.  В срещата участваха народните представители от ГЕРБ Евгения Ангелова и Митко Полихронов, и областният координатор на ГЕРБ Делян Добрев. Не се колебайте да търсите съдействие от мен по всеки въпрос, защото работещи екипи като Вашият, виждат проблемите и дават верните решения, каза в края на срещата в Свиленград Мария Габриел.", "date": "2019.05.03", "title": "Мария Габриел: Работим за Европа във всяко населено място с измерими ползи за хората "}
{"url": "http://epicenter.bg/article/Maya-Manolova--25-000-dushi-sa-darili-v-kampaniyata--quot-Velikden-za-vseki-quot-/181738/2/0", "text": "Възрастните хора тази година ще получат близо 20 000 ваучера на стойност 20 лв. и над 10 000 хранителни пакета. Това е равносметката до момента от тазгодишното издание на кампанията \"Великден за всеки\", организирана от омбудсмана Мая Манолова.  Кампанията за събиране на средства ще продължи до 7 май. До момента 25 000 българи са направили дарение.  Стотици доброволци са участвали в набирането на хранителни продукти, включили са се и 44 магазина в 14 града, съобщи в сутрешния блок на БНТ омбудсмана Мая Манолова.  Тя изрази надежда кампанията \"Великден за всеки\" да бъде продължена и от следващия омбудсман.  Омбудсманът коментира и темата за топлофикациите.  Липсата на доверие в начина, по който се формират сметките, лошото отношение, лошото управление на тези дружества, основно на столичната топлофикация, водят до това, че хората масово се отказват реално да ползват парно, което повишава сметките на останалите потребители. От друга страна топлофикациите просто не могат да си събират задълженията. Липсата на реакция и от парламента, и от министъра на енергетиката, и най-вече от Столичния общински съвет, които отговарят за това столично дружество, това завърта порочния кръг, при който все повече хора са недоволни от Топлофикация, а сметките растат. ", "date": "2019.05.03", "title": "Мая Манолова: 25 000 души са дарили в кампанията \"Великден за всеки\""}
{"url": "http://epicenter.bg/article/Denitsa-Zlateva--Patyat-kam-promyana-na-Balgariya-minava-prez-spechelvane-na-evroizborite/181739/2/0", "text": "Предстоящите евроизбори са важни не само за бъдещето на Европа, а и за посоката за развитие на България, заяви кандидатът за евродепутат и заместник-председател на Националния съвет на БСП Деница Златева на среща с жителите на Димитровград. Златева отбеляза, че вижда желание и заряд за промяна у хората в страната, съобщиха от пресцентъра на БСП.  Тя добави, че БСП иска справедлива и социална Европа, без двойни скорости и двойни стандарти. „Искаме Европа, където всеки европейски гражданин има равни права, равен достъп до здравеопазване и образование, гарантирани достойни заплати и пенсии“, категорична бе тя. „Пътят към промяната на България минава през спечелване на евроизборите“, категорична бе Златева. Тя коментира, че те са един своеобразен вот на недоверие към работата на правителството. Кандидатът на \"БСП за България\" обърна внимание на проблемите и въпросите, които хората масово поставят по време на срещите в цялата страна – плачевното състояние на общинските болници, липсата на аптеки по селата, масовото закриване на училища в малките населени места, високите нива на корупция на местно ниво. „БСП предлага алтернатива на досегашния порочен модел“, заяви Златева. Тя призова жителите на Димитровград да не се страхуват да изявят своята позиция и да гласуват. „Социологическите агенции не могат да предвидят контролирания вот, но колкото по-висока е избирателната активност, толкова по-малка ще бъде неговата тежест“, подчерта тя.", "date": "2019.05.03", "title": "Деница Златева: Пътят към промяна на България минава през спечелване на евроизборите"}
{"url": "http://epicenter.bg/article/Otets-Nikanor--Nikoy-nyama-da-vzeme-i-lazhitsa-ot-Gigenskiya-manastir/181744/2/0", "text": "Разпространяват се сензационни новини, които са в противоречие със здравия разум. Това, което се пише, няма правно основание да се случи - никой няма да вземе и една вилица от Гигинския манастир. Това заяви в предаването \"Здравей, България\" по Нова телевизия отец Никанор, игумен на манастира.  Той бе гост в сутрешния блок на медията заради информацията, че манастирът се продава на търг заради дългове. Те са в размер на 330 хиляди лева, изтеглени от манастира за съфинансиране на ремонт на светата обител с европейски пари.  Оставаме да дължим 400 000 лева към КТБ. Фирмата е укрила, че няма обезпечение за този кредит. Но за това няма проблем, защото не ние сме го теглили. Тази фирма имаше много добра строителна практика, но при КТБ знаете как беше - покрай сухото изгоря и мокрото. Ние не знаем къде са отишли парите - те не са вложени в ремонт и манастирът е жертва на това. Но няма законово основание да се посяга на манастира. Искат да се отърват от това финансово вземане и имат механизъм това да го направят, обясни ситуацията отец Никанор.  Той беше категоричен, че независимо от сегашното положение на банкера Цветан Василев, той си остава ктитор на манастира.", "date": "2019.05.03", "title": "Отец Никанор: Никой няма да вземе и лъжица от Гигинския манастир"}
{"url": "http://epicenter.bg/article/Poslanikat-ni-v-Kipar/181747/2/0", "text": "Три български се свързват с масовия убиец Никос Метакса в Кипър, който призна за убийството на 7 жени. Но за тях нямаме нито официална, нито неофициална информация. Това заяви в ефира на Нова телевизия Любомир Тодоров, посланик в Кипър.  \"Беше публикуван списък на изчезналите - около 30 имена, сред които фигурират и имената на три наши сънароднички. Те са изчезнали през годините - 1999, 2008 и 2012. Фактът, че те фигурират в списъка, показва, че българското посолство в Никозия е подало информация на кипърските власти за тяхното изчезване. Но не разполагаме с официални данни какво се е случило с тях, дали са били намерени, посочи посланикът и добави, че съгласно Виенската конвенция трябва да получаваме официална информация, когато има инциденти с български граждани\", обясни дипломатът.  Тодоров каза още, че не познава майката на заподозряния масов убиец, за която се знае, че е от Стара Загора. Но очевидно бащата е поел отглеждането на детето, след као се развеждат и майка му е имала по-малко влияние във възпитанието на Никос. След това той става военен, с чин капитан и би трябвало да е проверяван като бивш военен.  Кипърската общественост е потресено от този криминален случай. Това е първият случай на сериен убиец, още повече, че кипърците вярват и се уповават на военните в страната. Кипърското общество е много толерантно и този криминален случай предизвика истински шок, подчерта първият ни дипломат в Кипър. ", "date": "2019.05.03", "title": "Посланикът ни в Кипър: Не разполагаме с информация дали трите изчезнали българки са били намерени"}
{"url": "http://epicenter.bg/article/Trend--60--ot-balgarite-otsenyavat-polozhitelno-poseshtenieto-na-papa-Frantsisk/181748/2/0", "text": "Две трети от българите са разбрали за посещението на главата на Римокатолическата църква папа Франциск в България. 57% от българите посочват, че имат положително отношение към папа Франциск. 32% от българите посочват, че приемат духовните лица за наместници на Бог на земята, а 41% са на противоположното мнение – не ги приемат. 12% от българите се определят за атеисти.  Това сочат данните от редовното проучване на „Тренд“ по поръчка на вестник „24 часа“, посветено на нагласите спрямо предстоящото посещение на папа Франциск в България. Проучването е реализирано в периода 5-12 април 2019 г. чрез пряко полустандартизирано интервю „лице в лице“ сред 1008 души на възраст 18+. Проучването е представително за пълнолетното население на страната.  Две трети от българите са чули/разбрали за посещението на главата на Римокатолическата църква папа Франциск в България към датата на провеждането на теренната работа по проучването. Малко над една трета обаче не са разбрали за това посещение.  60% от българите оценяват положително посещението на папа Франциск в България, а малко под една трета не могат да преценят каква оценка да дадат. Младите хора на възраст 18-29 г. в най-малък дял са запознати с посещението на папата и в най-голям дял не могат да преценят каква оценка да дадат – близо половината от тях.  Регистрираме високи стойности на положително отношение (57%) към главата на Римокатолическата църква. Едва 8% от българите посочват, че имат отрицателно отношение.  27% от всички запитани посочват, че има достатъчно информация относно посещението на папа Франциск в България. Половината от българите са на мнение, че липсва достатъчно информация.  Малко под една трета (31%) от българите пък посочват, че ще следят посещението на папата в България. Видно е от данните, че с увеличаването на възрастта се увеличава делът на хората, които ще следят това посещение. Най-незаинтересовани остават най-младите на възраст 18-29 г.  В контекста на посещението на папа Франциск, зададохме въпрос относно това дали българите приемат духовните лица като наместници на Бог на земята. 32% от българите посочват, че приемат духовните лица за наместници на Бог на земята. Имайки предвид, че 1% от извадката отговаря на 55 хил. души, то малко под 1 млн. и 800 хил. българи приемат тази гледна точка за духовните наместници. 41% са на противоположното мнение – не ги приемат. Видно е от данните, че по-младите българи, за сметка на по-възрастните, в по-малки дялове приемат духовните лица за наместници на Бог на земята. С увеличаването на възрастта нараства делът на хората, които приемат духовните лица като наместници на Бог. 12% от българите са посочили, че не вярват в Бог. Младите хора на възраст 18-29 г. в най-голям дял са атеистично настроени. ", "date": "2019.05.03", "title": "Тренд: 60% от българите оценяват положително посещението на папа Франциск"}
{"url": "http://epicenter.bg/article/Sled-sreshta-pri-premiera--Vdigat-parite-za-lechenie-na-detsa-i-bremenni/181750/2/0", "text": "Мерки за подобряване на заплащането на труда в болниците бяха набелязани на извънредна среща при премиера Бойко Борисов.   Министър-председателя Бойко Борисов прие в кабинета си на \"Дондуков\" 1 председателя на Българския лекарски съюз д-р Иван Маджаров, представителя на Сдружението на областните болници д-р Тодор Черкезов и председателя на Националното сдружение на общинските болници в България д-р Неделчо Тотев, съобщиха от правителствения пресцентър. На разговорите присъстваха също министърът на здравеопазването Кирил Ананиев, заместник-министърът Жени Начева и директорите на „Пирогов“ и Александровска болница проф. Асен Балтов и доц. Костадин Ангелов в качеството им на представители на сдружението на държавните болници.  По време на срещата при премиера Борисов беше обсъден механизмът, по който болниците да получат допълнителни средства през второто полугодие на годината през бюджета на Министерството на здравеопазването и чрез увеличение на цени на клиничните пътеки по линия на здравната каса, се казва още в съобщението от правителствената пресслужба.  Всички участници в разговорите при премиера Борисов се обединиха около решението приоритетно да бъдат увеличени цените на клиничните пътеки, свързани с детското и майчино здравеопазване.   Целта на срещата беше подобряване на оценката на труда на медицинския персонал у нас, обяви по-късно пред медиите министър Кирил Ананиев, цитиран от Канал 3.   Взе се решение по най-бързия начин ще се пристъпи към преговори за увеличаване на пътеките, които финансират лечението на деца и бременни, уточни шефът на БЛС.   Преди около месец правителството реши да отпусне 50 млн. допълнително за възнаграждения за медицинските сестри след техния протест. В срещата участваха и ръководствата на асоциациите на общинските и държавните болници.   По-късно премиерът Бойко Борисов качи новината за срещата си и на своята страница във фейсбук.   \"С министър Кирил Ананиев проведохме среща с представители на съсловните организации в здравеопазването. Обсъдихме механизма, по който болниците да получат допълнителни средства през бюджета на Министерството на здравеопазването. Обединихме се около решението приоритетно да бъдат увеличени цените на клиничните пътеки, свързани с детското и майчино здравеопазване\", написа Борисов в социалната мрежа.    ", "date": "2019.05.03", "title": "След среща при премиера: Вдигат парите за лечение на деца и бременни"}
{"url": "http://epicenter.bg/article/Momchil-Nekov--Balgarskiyat-danakoplatets-shte-tryabva-da-vrashta-pari-na-Bryuksel/181751/2/0", "text": "Не само могат да спират финансиране, а българският данъкоплатец ще трябва да връща пари на Брюксел – това е първият шамар. Вторият шамар, е че тези средства се дават на приближени на властта, а се обезсърчават хора, които искат да направят нещо”, това заяви кандидатът за евродепутат от „БСП за България“ Момчил Неков в сутрешния блок на БСТВ.  Той коментира, че целта на тези програми е да се съживят селските региони и да се запази поминъкът, но за съжаление еврофондовете в България раждат корупция. „Вчера Емил Радев се окичи на ревера с нашия принос за двойните стандарти за храните. Ние се преборихме не само хранителните продукти да са включени в директивата, а също и стоки и услуги- така постигнахме много по-голям успех”, заяви Неков, като посочи, че от държавата зависи колко бързо ще въведе директивата в националното законодателство, за да защитим българския национален интерес.  ", "date": "2019.05.03", "title": "Момчил Неков: Българският данъкоплатец ще трябва да връща пари на Брюксел"}
{"url": "http://epicenter.bg/article/Dvigatel-na-avtobus-palen-s-detsa-plamna-na-AM--quot-Hemus-quot-/181755/2/0", "text": "Сигнал за инцидент на АМ Хемус /35-ти км/, в района между първия и втория тунел в посока Варна, е получен в 10.05 часа тази сутрин. Това съобщиха от пресцентъра на МВР.  По първоначални данни двигателят на автобус, пътуващ за Етрополе и превозвал 59 пътници - предимно деца от музикално училище в София, е започнал да пуши. Своевременно шофьорът на превозното средство е отбил, а пътниците - изведени на безопасно място. Няма пострадали.  На място са екипи на пожарната и „Пътна полиция“. Създадена е своевременна организация и пътуващите ще бъдат превозени с друг автобус от Ботевград.  ", "date": "2019.05.03", "title": "Двигател на автобус пълен с деца пламна на АМ \"Хемус\""}
{"url": "http://epicenter.bg/article/Karadaya--Energiyata-e-v-mladite--madrostta-e-v-opitnite---nie-gi-sabirame-v-edno/181756/2/0", "text": "\"Да кажем на националистите и на ГЕРБ, че не може да продължава по този начин.\" Това обяви лидерът на ДПС и водач на листата на партията за изборите за Европейски парламент Мустафа Карадайъ по време на среща с членове и симпатизанти във Велико Търново.  \"За нещо по-важно - за нашата Родина. За нашето развитие, бъдеще и бъдещето на нашите деца\", допълни той, цитиран от пресслужбата на партията.  \"Не знам дали видяхте тук от залата как ние безспорно залагаме на младите, естествено заедно с приемствеността, ние се учим от историята, човечеството и народната мъдрост. Народната мъдрост казва така: \"Енергията е в младите, мъдростта е в опитните!\", подчерта лидерът на ДПС.  \"ДПС събира в едно минало, настояще и бъдеще. Събирайки тези три неща в едно, гарантира развитието на нашата страна, деца и внуци. Ние имаме една мисия, която изпълняваме вече 30 години. Ние сме пазители на целостта, мира и стабилността в страната\", каза още Мустафа Карадайъ.  Председателят на ДПС припомни, че лявата партия се е отрекла от председателя на Партията на европейските социалисти като не го е включила в листата си.  \"Тя априори се е отказала от този европейски път. Нещо повече – виждаме я в последните няколко месеца да е застанала изключително в полето на национализма\", допълни Карадайъ.  Той посочи, че дясната партия от своя страна е изключително двойствена и даде пример с това, че в Европа защитава езиковото многообразие, а в България приема закони за забрана на езици, в Европа приемат резолюции за борба против национализма, а в България включва националистически партии във властта.  \"Ние не искаме националистите да управляват ЕС. Ние не искаме ЕС да се дели на бедни и богати страни. Ние не искаме ЕС да прилича на един застарял клуб на богаташи. Ние не искаме в ЕС националистите да насаждат страховете, защото страховете раждат чудовища\", каза зам.-председателят на ПГ на ДПС Йордан Цонев и попита: \"Знаете ли какво е фобия? Произлиза от гръцката дума \"фобос\" и означава страх от нещо. В недрата на този ЕС, националистите насаждат фобии към другите, към различните – това е ксенофобия. В този ЕС, който е създаден с любов и с желание на мир и разбирателство между хората, националистите насаждат ислямофобия. Вие разбирате ли какъв абсурд е това? Страх от религия. Та религиите са любов и надежда. Всички религии са любов и надежда\", каза още Йордан Цонев. \"Днес в България положението е тежко и определено няма да стане само с общи работници и чираци\", посочи председателят на Младежко ДПС Илхан Кючюк.  \"Много хора през годините казваха, че градят България. Дори отидоха малко по-надалеч – да градят ЕС. Да ги градят обаче само с общи работници и чираци, без да осъзнават, че майсторите са тук при нас в ДПС. Дайте своята подкрепа и своя глас за майсторите в политиката и за ДПС на 26 май, с номер 20\", заключи Кючюк.  Аз като председател на регионалната комисия в ЕП и със самочувствието на ДПС казвах в Европа \"Ние имаме на какво да ви научим\", сподели евродепутатът Искра Михайлова.  \"Ние имаме какво да направим, но ни трябва вашата подкрепа. Имаме знания, сили, младост и опит, и знаем как да го направим\", посочи още тя.", "date": "2019.05.03", "title": "Карадайъ: Енергията е в младите, мъдростта е в опитните - ние ги събираме в едно!"}
{"url": "http://epicenter.bg/article/Partiya-ATAKA-otkri-predizbornata-si-kampaniya-ne-s-horo--a-s-pismo-do-Zhan-Klod-Yunker-/181758/2/0", "text": "Партия \"АТАКА откри предизборната си кампания с внасяне на писмо до председателя на ЕК Жан-Клод Юнкер. В сградата на ЕП в София, лидерът на партията Волен Сидеров, заедно с кандидатите за евродепутати от листата поискаха анекс към Договора за присъединяване на Република България към ЕС.  Волен Сидеров: АТАКА казва ясно с това писмо какво иска! АНЕКС към договора с европейския съюз!  \"Ние не откриваме кампанията с хора, ръченици, и скъпи фанфари. През тези седмици, ние направихме нещо за България, като подготвихме този договор. Нас ни пука за силна България, за социалната политика и за хората в тази държава. Имаме няколко точки които засягат изцяло българите. Искаме отново силна България, с хора които да се чувстват щастливи отново в нея. Искаме социално равенството. Българите трябва да си вземем от ЕС, това което ни принадлежи. Ние всички трябва да се борим тази държава да оцелее.\", с тези думи, водачът на листата на АТАКА Георги Димов откри официално кампанията за предстоящите европейски избори  \"Ние искаме ЕС да въведе минимална заплата и пенсия зс всички страни-членки на ЕС. Поне тройно увеличаване на европейските фондове за България\", заяви Димов.  В писмото от Атака се обявяват против гейбракове, мигранти, санкции срещу Русия  Волен Сидеров припомни, че когато Жан Клод Юнкер е бил в България, той му е подарил ракия и тогава председателят на Европейската комисия е получил Ишиас. Поради тази причина, сега не му носи алкохол, а писмо.", "date": "2019.05.03", "title": "Партия АТАКА откри предизборната си кампания не с хоро, а с писмо до Жан-Клод Юнкер "}
{"url": "http://epicenter.bg/article/Elena-Yoncheva--Tryabva-da-dadem-badeshte-na-balgarskoto-obrazovanie/181761/2/0", "text": "Трябва да дадем бъдеще на българското образование, то трябва да бъде наш приоритет. Образователната система трябва да дава възможност да се формират критично мислещи граждани. Ще се стремим към повече средства от различни фондове, насочени към устойчиво развитие на образованието, науката, иновациите и културата. Това заяви водачът на листата на \"БСП за България\" за евроизборите Елена Йончева по време на посещението си в едно от най-големите училища в България – СУ „Петко Рачов Славейков” в Кърджали, съобщиха от пресцентъра на партията. Поканата за посещението идва от директора на училището Милко Багдасаров, който разказа за успехите на учениците си. „Това училище има основание да се нарече училище от 21-ви век, от европейски тип. Всички училища в България трябва да следват примера на „П.Р. Славейков”, каза Йончева в училището, където разговаря с ученици за техните извънкласни дейности. Тя разговаря и с учителите от „П. Р. Славейков”, които разказаха за многобройните престижни изяви и отличия на учениците в областта на математиката, историята и спортните постижения. С Багдасаров коментираха още, че е необходимо по един предмет да има един учебник. Двамата посетиха кабинета по История в училището, който разполага с иновативен интериор и високотехнологични удобства - интерактивна дъска.    Йончева изтъкна, че привличането на нови кадри в образователната система е от изключителна важност. Тя разговаря с ученици от 10-ти клас, които споделиха желанието си да се развиват в педагогическата област и които към момента са членове на Ученическия съвет към училището.  В края на посещението си Елена Йончева посади кипарис, който ще бъде поставен в „Коридора на Европа” на училището.  ", "date": "2019.05.03", "title": "Елена Йончева: Трябва да дадем бъдеще на българското образование"}
{"url": "http://epicenter.bg/article/Ivelina-Vasileva-v-Pomorie--Kazvame-ne-na-dvoynite-standarti--nyama-vtora-raka-darzhavi/181762/2/0", "text": "  Нашата задача в европейските институции е там да има знаещи и можещи хора. Хора, които познават механизмите на работа на тези институции. Това означава отстояване на възможностите да се ползваме от европейската солидарност. Но това означава и друго - силна защита на националните интереси. Силна защита в посока на това България и нейните региони да имат своето достойно място сред останалите държави -членки на Европейския съюз.   Това каза кандидатът за евродепутат от ГЕРБ Ивелина Василева пред над 300 поморийци в залата на НЧ „Просвета 1888“, съобщиха от пресцентъра на ПП ГЕРБ.   „България има своето достойно място в Европа и е редно да го защитава. Ние казваме не на двойните стандарти! Няма втора ръка хора, няма втора ръка държави. Това, което ще отстояваме, е по-добър живот за българите, повече възможности за икономиката и доходи, които са равни на средноевропейските. Това можем да го направим заедно“, допълни още Василева.  Кандидатът за евродепутат припомни няколко от ключовите проекти, променили изцяло облика на община Поморие, сред които: изграждането на Пречиствателна станция за отпадни води, първи етап от строителството на новото Рибарското пристанище, водният цикъл в града, санирането на 17 жилищни и 5 публични сгради и други проекти с екологична насоченост. „Наистина се гордея, че имам и своя скромен принос за изграждането на много важна инфраструктура в Поморие, но искам да поздравя кмета Иван Алексиев за многото проекти, които реализира, а това, разбира се, става и с вашата подкрепа, с подкрепата на гражданите на общината“, сподели Василева.  Предстои реконструкция и рехабилитация на водоснабдителните системи и съоръжения в поморийските села Бата и Страцин, реконструкция на пътната настилка и изграждане на велоалея на общинския път Каменар – Поморие, реконструкция и модернизация на рибарско пристанище Поморие – II етап и реновиране на още две значими сгради – бившият Пионерски дом и бившият Медицински пансионат.  „България винаги е била част от Европа, но никога не е била така неразривно свързана, както през последните 12 години. Всеки от нас вижда как се променят нашите градове и села, как се променя обликът на нашия град и на Бургаска област. Всичко това са придобивки в резултат на европейската солидарност, а Ивелина Василева има изключителен принос за реализирането на голяма част от тези проекти“, каза кметът на община Поморие Иван Алексиев в рамките на дискусията.  Ивелина Василева оповести още една дълго чакана новина - между 15 и 20 май 2019 г. предстои първата копка за стартиране реализацията на обхода на Поморие: „След дългите процедури имаме пълната готовност за започване на този проект. Аз като човек, който е от Бургаска област, имам своята лична кауза да работя в европейските институции за развитието на Черноморския регион и опазването на Черно море. Това от своя страна е предпоставка за развитието на туризъм, рибарство, местни икономически дейности и на населените места по нашето крайбрежие“.  На срещата в Поморие присъстваха народните представители от ГЕРБ – Бургас Димитър Бойчев и Ася Пеева, както и общинският координатор на ГЕРБ и председател на Общинския съвет Адам Адамов.", "date": "2019.05.03", "title": "Ивелина Василева в Поморие: Казваме не на двойните стандарти, няма втора ръка държави!"}
{"url": "http://epicenter.bg/article/Posreshtnaha-Borisov-s-voenni-pochesti-v-Dolna-Mitropoliya-/181763/2/0", "text": "Премиерът Бойко Борисов посети гр. Долна Митрополия и ръководството на факултет \"Авиационен\" на Националния военен университет и командването на Военновъздушната учебна база \"Георги Бенковски”.  Той беше посрещнат с военни почести от почетен караул.  Заедно с него е министърът на отбраната Красимир Каракачанов.  Припомняме, премиерът разпореди за празника 6 май да бъде възстановено Висшето военновъздушно училище в Долна Митрополия.", "date": "2019.05.03", "title": "Посрещнаха Борисов с военни почести в Долна Митрополия "}
{"url": "http://epicenter.bg/article/Papamobilat-na-Svetiya-otets-veche-e-v-Balgariya/181765/2/0", "text": "Прочутият папамобил, с който Светият отец ще направи почетна обиколка на площад \"Батенберг\" в неделя следобед, също вече е в България. Службите пазят в тайна какъв автомобил е избрал за почетната обиколка Папа Франциск, тъй като прочутото возило рядко е едно и също. Негово Светейшество се е придвижвал на почетни обиколки както с италиански \"Фиат\", така и с \"Шкода\".   \"Колата е нужна, за да се върши работа. Ако искате луксозен автомобил, само се замислете колко деца умират от глад по света\", казва Папа Франциск. И за разлика от предшественика си папа Бенедикт XVI не иска колите му да имат бронирани корпус или стъкла. Смята, че това го разделя от хората. И въпреки че посещава Ирландия с \"Шкода\", Негово Светейшество показва ясно, че това е истински папамобил.   Всъщност колите са три. С три различни регистрационни номера. Единият е 182-С-1979 - в памет на посещението на Йоан Павел II през 79 година. Другият е 182-С-2018, с годината на визитата на самия Франциск, а третата е с номер 182-Д-9093, в който последните четири цифри, преобразувани в букви, изписват папа на английски език. След визитата в Ирландия Светият отец настоява колите да се продадат за благотворителност.  У нас Негово Светейшество също ще направи прочутата обиколка с папамобила. Въпреки роптанието на Светия синод Папа Франциск ще влезе в храм-паметника \"Свети Александър Невски\" и ще се помоли пред олтара, посветен на светите братя Кирил и Методий. Светият отец ще прекара известно време в мълчалива молитва, докато папската свита ще остане права зад него.    За спазване на реда освен българските служби за сигурност ще следят и части от швейцарската гвардия на Негово Светейшество, които вече пристигнаха на родна земя.    Той е папа на малките, на смирените, на бедните, на скромните. Така че всичката тази подготовка върви в този дух - на скромност, на семплост и най-вече на радост. Такъв ще бъде и обядът за Негово Светейшество Папа Франциск. Това разказва сестра Елка от манастира на францисканките \"Света Елисавета\" в град Раковски.  Четири сестри мисионерки ще гостят папата в салона на манастира с ястия с български пресни зеленчуци и кисело мляко, любимо на Негово Светейшество още от времето в родната Аржентина, пише в. \"България Днес\".  Въпреки че менюто, което ще опита Папа Франциск на родна земя, се пази в тайна, Светият отец ще хапне скромно, както прави и във Ватикана. \"Ние ще се погрижим за този обяд с помощта на доброволци, на няколко готвачи, които ще дойдат да ни помогнат. Папата е един семпъл човек и много скромен. Така че обядът е в неговия стил - семпъл и скромен\", разказа още сестра Елка. За ястията Негово Светейшество ще си служи с прибори, използвани от предшественика му папа Йоан XXIII, разказаха още от францисканския манастир.  Скромно ще се наложи и на столичани да посрещнат Негово Светейшество по време на престоя му в София. На поклонниците и на обикновените любопитни е напълно забранено да носят в чантите си парфюми, докато трае визитата на папата в България. Разбира се, ако искат да са на мястото на събитията с участието на Светия отец, предупредиха от правителствената информационна служба. На събитията на папата в София на гражданите е напълно забранено да носят парфюми, бутилки, оръжие и дори обемисти чанти. Чадърите са позволени, тъй като се очаква дъждовно време. Любителите, които искат да заснемат визитата с дрон, пък ще бъдат санкционирани, а устройствата - сваляни от небето, защото снимането с модерната напоследък техника от въздуха е напълно забранено.    Във втория ден от визитата си наместникът на Бога на земята ще посети бежанския лагер във \"Враждебна\" по инициатива на асоциация \"Каритас\", католическа организация, която от 25 години се грижи за онеправданите в България. След това ще отпътува за Раковски, където освен обяд ще има и тържествена литургия на италиански и първо причастие за над 250 български дечица с католическа вяра.   Финалът на посещението на Негово Светейшество е с молитва за мир между всички вероизповедания отново в София. Всички молитви Папа Франциск ще чете на италиански език. Желаещите да зърнат Негово Светейшество трябва да пристигнат на местата, на които ще е Светият отец три часа преди събитието. Дали се тревожи папата, че нещо може да му се случи? Категорично не.  \"Вярно е, че всичко може да се случи, но нека си кажем, на моята възраст нямам много за губене\", заяви Папа Франциск за испанския вестник \"Лавангуардиа\".", "date": "2019.05.03", "title": "Прочутият папамобил на Светия отец вече е в България"}
{"url": "http://epicenter.bg/article/Mariya-Gabriel-i-Andrey-Novakov-shte-posetyat-Ruse-/181766/2/0", "text": "  Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще посетят Русенска област на 4 май 2019 г. (събота).   Те ще бъдат придружени от Пламен Нунев – областен координатор на ГЕРБ – Русе и народен представител. Това съобщиха от пресцентъра на ПП ГЕРБ.  В 10.00 часа започва посещението на кандидадите за евродепутати от листата на ГЕРБ и СДС в русенския автомобилен производител Sin Cars, намиращ се на бул. „Трети Март“ № 56.  От 11.00 часа кандидатите за евродепутати ще открият проекта за Wi Fi безплатен интернет в града на площад „Свобода“.  От 12.30 часа Mария Габриел и Новаков ще присъстват на откриването на осмия международен турнир по вдигане на тежести „Купа Русе“ 2019. Събитието ще се състои в спортната зала на Русенския университет „Ангел Кънчев“.  В 13.30 часа кандидадитът за евродепутат Андрей Новаков ще отиде за среща с местни жители в село Долна Студена /Община Ценово/.  В 15.00 часа Мария Габриел и Андрей Новаков ще се включат в честванията по повод празника на Бяла. Събитието започва в салона на Народно читалище „Трудолюбие 1884“ – град Бяла.  От 17.00 часа ще се проведе среща с жители на град Бяла на площад “Екзарх Йосиф I“.  В 20.00 часа кандидатите за евродепутати ще бъдат на концерта на „Диана експрес“, с който завършва първият ден от празненствата по повод празника на града.", "date": "2019.05.03", "title": "Мария Габриел и Андрей Новаков ще посетят Русе "}
{"url": "http://epicenter.bg/article/Goshtavat-papata-s-kiselo-mlyako-i-rodni-zelenchutsi/181767/2/0", "text": "Той е папа на малките, на смирените, на бедните, на скромните. Така че всичката тази подготовка върви в този дух - на скромност, на семплост и най-вече на радост. Такъв ще бъде и обядът за Негово Светейшество Папа Франциск. Това разказва сестра Елка от манастира на францисканките \"Света Елисавета\" в град Раковски.  Четири сестри мисионерки ще гостят папата в салона на манастира с ястия с български пресни зеленчуци и кисело мляко, любимо на Негово Светейшество още от времето в родната Аржентина, пише в. \"България Днес\".  Въпреки че менюто, което ще опита Папа Франциск на родна земя, се пази в тайна, Светият отец ще хапне скромно, както прави и във Ватикана. \"Ние ще се погрижим за този обяд с помощта на доброволци, на няколко готвачи, които ще дойдат да ни помогнат. Папата е един семпъл човек и много скромен. Така че обядът е в неговия стил - семпъл и скромен\", разказа още сестра Елка. За ястията Негово Светейшество ще си служи с прибори, използвани от предшественика му папа Йоан XXIII, разказаха още от францисканския манастир.  Скромно ще се наложи и на столичани да посрещнат Негово Светейшество по време на престоя му в София. На поклонниците и на обикновените любопитни е напълно забранено да носят в чантите си парфюми, докато трае визитата на папата в България. Разбира се, ако искат да са на мястото на събитията с участието на Светия отец, предупредиха от правителствената информационна служба. На събитията на папата в София на гражданите е напълно забранено да носят парфюми, бутилки, оръжие и дори обемисти чанти. Чадърите са позволени, тъй като се очаква дъждовно време. Любителите, които искат да заснемат визитата с дрон, пък ще бъдат санкционирани, а устройствата - сваляни от небето, защото снимането с модерната напоследък техника от въздуха е напълно забранено.  За спазване на реда освен българските служби за сигурност ще следят и части от швейцарската гвардия на Негово Светейшество, които вече пристигнаха на родна земя.  Прочутият папамобил, с който Светият отец ще направи почетна обиколка на площад \"Батенберг\" в неделя следобед, също вече е в България. Службите пазят в тайна какъв автомобил е избрал за почетната обиколка Папа Франциск, тъй като прочутото возило рядко е едно и също. Негово Светейшество се е придвижвал на почетни обиколки както с италиански \"Фиат\", така и с \"Шкода\". \"Колата е нужна, за да се върши работа. Ако искате луксозен автомобил, само се замислете колко деца умират от глад по света\", казва Папа Франциск. И за разлика от предшественика си папа Бенедикт XVI не иска колите му да имат бронирани корпус или стъкла. Смята, че това го разделя от хората. И въпреки че посещава Ирландия с \"Шкода\", Негово Светейшество показва ясно, че това е истински папамобил. Всъщност колите са три. С три различни регистрационни номера. Единият е 182-С-1979 - в памет на посещението на Йоан Павел II през 79 година. Другият е 182-С-2018, с годината на визитата на самия Франциск, а третата е с номер 182-Д-9093, в който последните четири цифри, преобразувани в букви, изписват папа на английски език. След визитата в Ирландия Светият отец настоява колите да се продадат за благотворителност.  У нас Негово Светейшество също ще направи прочутата обиколка с папамобила. Въпреки роптанието на Светия синод Папа Франциск ще влезе в храм-паметника \"Свети Александър Невски\" и ще се помоли пред олтара, посветен на светите братя Кирил и Методий. Светият отец ще прекара известно време в мълчалива молитва, докато папската свита ще остане права зад него.  Във втория ден от визитата си наместникът на Бога на земята ще посети бежанския лагер във \"Враждебна\" по инициатива на асоциация \"Каритас\", католическа организация, която от 25 години се грижи за онеправданите в България. След това ще отпътува за Раковски, където освен обяд ще има и тържествена литургия на италиански и първо причастие за над 250 български дечица с католическа вяра. Финалът на посещението на Негово Светейшество е с молитва за мир между всички вероизповедания отново в София. Всички молитви Папа Франциск ще чете на италиански език. Желаещите да зърнат Негово Светейшество трябва да пристигнат на местата, на които ще е Светият отец три часа преди събитието. Дали се тревожи папата, че нещо може да му се случи? Категорично не.  \"Вярно е, че всичко може да се случи, но нека си кажем, на моята възраст нямам много за губене\", заяви Папа Франциск за испанския вестник \"Лавангуардиа\".", "date": "2019.05.03", "title": "Гощават папата с кисело мляко и родни зеленчуци"}
{"url": "http://epicenter.bg/article/Na-Svetli-Petak-se-izvarshvat-zhertvoprinosheniya-za-zdrave--Pochitat-se-Sv--Bogoroditsa-i-apostol-Petar/180679/2/0", "text": "Живоприемни източник или Пресвета Богородица ­ Живоприемни източник се отбелязва на Светли петък. Празникът води началото си от V в., когато на мястото, където се намира изграденият през 1833-1835 г. храм \"Живоприемен източник\" в Цариград е станало чудо, извършено от Самата Богородица.   Според легендите през V век. младеж на име Макелий срещнал на пътя си сляп старец. Тогава той подучен Пресветата Богородица завел болника навътре в гората до чудотворен извор. Младежът намазал очите му с водата от малката локва и той прогледнал.   Но Макелий бил самият бъдещ император на Византия Лъв I. Щом се качил на престола, той изградил чешма и църква около лековития извор. Това станало на Светли петък. Пресветата Дева обещала на императора да изцелява страданията на всеки, които се умие с водата. От тук тръгва и названието на деня.   На територията на Тракия петъкът след Великден също е празничен. Славославя се живота, разстилат се богати трапези. Имен ден празнуват Жива, Живка, Живко, Жишо, Зоя.   Петият ден след Възкресение се нарича Летни Петковден. Извършват се жертвоприношения за здраве и дълголетие. Не се върши домакинска работа, защото се смята, че последният ден от работната седмица е лош. Не се правят църковни ритуали и се спазва въздържание. В християнския календар има дванадесет лоши петъци. Това са дните срещу Водици, Трифоновден, Тодороровден, среднопостница, Великден, Русаля, Петровден, Голяма Богородица, Кръстовден, Димитровден, Коледа, Сурваки.   На Светли Петък почитаме делото на апостол Петър. Светeцът е първият епископ на Антиохия, основател и ръководител на общината и първият епископ на Рим, където е екзекутиран като мъченик.   Според Новия завет Петър е роден в град Бетсаида, разположен на брега на Галилейското езеро. Израства в бедно семейство. Баща му Йонас бил неук рибар. За майка му се знае, че се е казвала Йоанна. Рожденото име на апостола е Шимон, според гръцките текстове в Библията Симон е гръцката форма на библейското име Симеон.   Иисус го нарича с изключение на един път Симон. Името Петър, което на старогръцки означава „камък, му е дадено от самия Божи Син. Апостол Павел от Тарс го нарича Kephas (на арамейски камък).   Петър се жени за Перпетуа, която по-късно го придружава в Рим и умира преди него. Има дъщеря, Петронила, обявена за светица.   Петър първоначално е обикновен рибар от Капернаум. Негов по-възрастен брат е Андрей — първият ученик на Иисус. Андрей завежда брат си при Иисус и така Петър става негов последовател.   Петър бил един от любимите ученици на Иисус. Когато стражите на първосвещеника отиват да арестуват учителя му, той отсича с нож ухото на един от войниците, а по-късно, когато чака да разбере, какво става с Иисус, в двора на първосвещенника, три пъти се отрича от Христос. По-късно искрено се покаива.   Петър е арестуван през 42 г. по заповед на Ирод Агрипа I, владетел на Палестина и е заточен в затвор в Йерусалим, откъдето след няколко дни избягал в Сирия.   Апостол Петър проповядва божието слово в различни страни. Негово дело са многобройни чудеса, като лекуване на болни и немощни.   По време на гоненията срещу християните на Нерон апостол Петър бил разпънат на обърнат кръст през 64 г. надолу с главата по негово желание, тъй като се считал за недостоен за смъртта на своя учител.   Петър е силно тачен и от католическата, и от православната църква. Католическата църква чества светите апостоли Петър и Павел на 29 юни, като същият ден е възприет и от източно-православния календар.  ", "date": "2019.05.03", "title": "На Светли Петък се извършват жертвоприношения за здраве. Почитат се Св. Богородица и апостол Петър"}
{"url": "http://epicenter.bg/article/Zasilen-trafik-predi-Gergyovden/181723/2/0", "text": "В последния работен ден преди Гергьовден са предприети специални мерки за безопасно придвижване по основните пътища в страната.  От 16 ч. до 20 ч. днес се ограничава движението на камиони над 12 тона по автомагистралите и най-натоварените отсечки.  За улеснение на трафика от 10 ч. тази сутрин до неделя, в района на ремонтираните виадукти по автомагистралите \"Хемус\" и \"Тракия\" ще има по две ленти за Бургас и Варна и по една за София.  От Пътната агенция напомнят на водачите да карат със съобразена скорост и да не използват аварийните ленти за изпреварване. ", "date": "2019.05.03", "title": "Засилен трафик преди Гергьовден"}
{"url": "http://epicenter.bg/article/Elena-Yoncheva-v-Kardzhali--Balgariya-e-nay-bednata-strana-v-Evropa--Kakva-stabilnost-e-tova-/181727/2/0", "text": "По време на управлението на БСП в Кърджали над 320 млн. евро са били вложени в инфраструктура, в рехабилитация на цялата пътна мрежа, както и ВИК мрежата. През управлението на ГЕРБ – само обещания.   \r\n Това заяви водачът на листата за евроизборите на  \"БСП за България\" Елена Йончева по време на среща с обществеността в град Кърджали. \r\n   \r\n По думите на Йончева инвестиции липсват в цялата страна: „Европа е голям шанс за нас, защото в действителност оттам идват средства, с които могат да се изравнят стандартите на живот”. Йончева констатира още, че сме заели всички последни места в европейските класации, а българските села продължават да обезлюдяват. \r\n   \r\n „На 1 май обаче видяхме настроението на победата, не просто на надеждата”, оптимистично добави тя. „Пътят, по който сме поели, ще доведе до промяна на България. Това са избори не само за Европейския съюз, но и за България. Нека на 26-ти май да излезем да гласуваме  - няма значение за кого, стига да не е за мафията\", призова тя. \r\n   \r\n „Не сме в Шенген заради корупцията. 11 млрд. евро всяка година изтичат в резултат на грабежа, казва доклад на Европейския парламент (Европейски изследователски център)”, заяви още Йончева. Тя припомни, че България е най-бедната страна в Европа и че неравенствата се увеличават всяка година. „Каква стабилност е това?”, риторично попита водачът на листата на \"БСП за България\". \r\n   \r\n „Растежът е растеж на застой. 3,6 процента - това е растеж на бедните държави и той не е в резултат на производство”, коментира тя. „Правителството развива едрото земеделие – това не се прави в ЕС, който е социален проект – там се дават възможности на малки фермери”, заяви Елена Йончева. Тя каза още, че 70 процента от субсидиите за земеделие в България са дадени на под 100 фирми (при регистрирани 90 хил. земеделски производители) и че 82 % от земеделската земя в България се управлява от 1.5 % от земеделските стопанства. \r\n   \r\n По темата за българската енергетика Елена Йончева изрази мнение, че България вече не държи кранчето на газта и че то е било подадено на южната ни съседка, с което не сме защитили националния си интерес. \r\n   \r\n Йончева обърна внимание на срещата си по-рано през деня в структуроопределящото предприятие „Неохим”, където работят над 800 човека и на тяхната несигурност по повод закупуването на газ и неговите цени след 2020 година. „Как ще работят българските домакинства, как ще се развива българската промишленост?”, попита Йончева. \r\n   \r\n „Има една добра новина – ще спечелим предстоящите избори”, заключи Йончева. \r\n  ", "date": "2019.05.03", "title": "Елена Йончева в Кърджали: България е най-бедната страна в Европа! Каква стабилност е това?"}
{"url": "http://epicenter.bg/article/Slanchevo---maksimalnite-shte-badat-mezhdu-22--i-27-/181728/2/0", "text": "Днес ще бъде предимно слънчево, след обяд над планинските райони с временни увеличения на облачността, но вероятността за валежи е много малка. Ще духа слаб юг-югозападен вятър. Дневните температури ще се повишат и максималните ще бъдат между 22° и 27°, в София около 22°. Това съобщи за Агенция \"Фокус\" дежурният синоптик Христо Христов от Националния институт по метеорология и хидрология (НИМХ). Атмосферното налягане през деня ще се понижи и ще бъде малко по-ниско от средното за май. Над Черноморието ще бъде предимно слънчево. Ще духа слаб югозападен вятър. Максимални температури на въздуха: 20°-23°. Температурата на морската вода е 15°-16°. Вълнението на морето ще бъде 1-2 бала. Над планините ще преобладава слънчево време, след обяд с развитие на купеста облачност, но само на отделни места ще превали краткотрайно. Ще духа до умерен югозападен вятър. Максималната температура на височина 1200 метра ще бъде около 15°, на 2000 метра – около 7°.  ", "date": "2019.05.03", "title": "Слънчево - максималните ще бъдат между 22° и 27°"}
{"url": "http://epicenter.bg/article/Advokat-Markovski-za-grazhdanskiya-arest-na-dzhebchiyka-v-Tarnovo--Da-si-vnesem-poveche-kitaytsi/181731/2/0", "text": "Това, което са направили китайските туристи, ще ме накара да се пошегувам - трябва да си внесем повече китайци. Те не са направили нищо лошо и противозаконно. Законът е категоричен, че гражданското задържане не трябва да превишава съпротивата на задържания.  Това каза в предаването \"Тази сутрин\" по БТВ адвокат Марин Марковски, който коментира темата за гражданските арести. Повод за обсъждането бе случаят с китайски туристи, които задържаха джебчийка във Велико Търново. \"Китайските туристи са я държали за ръцете и не са проявили повече сила. Изчакали са полицаите, те могат само да им благодарят. Не е имало превишаване на пределите на самоотбраната. Всеки има право да се защитава и не е длъжен да се защитава със същото оръжие, с което е бил нападнат. Законът е категоричен и дава възможност на хората да се защитават. Гражданският арест може да се извърши от всеки. Мога да дам пример - някой бие и рита на улицата жена, това е хулиганство, и този хулиган може да бъде арестуван от някой по-здрав физически мъж. Тук не говоря да се извършват геройства, защото в повечето случаи престъпниците са въоръжени, пияни, употребили наркотици. Трябва да се внимава\", обясни адвокат Марковски.", "date": "2019.05.03", "title": "Адвокат Марковски за гражданския арест на джебчийка: Да си внесем повече китайци"}
{"url": "http://epicenter.bg/article/Rumen-Porozhanov-za-kashtite-za-gosti--Nyama-lipsa-na-kontrol/181737/2/0", "text": "Моят син не е бил в одитни екипи и по нито един финансиран с фондове от ЕС проект, не е участвал. Това заяви Румен Порожанов, министър на земеделието, в сутрешния блок на Нова тв.  Още в края на 2017 г. е съобщено за 22 къщи, които не се използват по предназначение. Фонд “Земеделие” си е свършил работата с проверките, 2016 г. бяха качени всички къщи са гости в сайта на фонда. 62 къщи са с констатация за неизпълняване на цялостния бизнес план, към 2018 г, заяви Порожанов.  В момента сме в процедура по събиране на средства за неизползване по предназначение на къщите за гости, каза министърът.  Има ясни изисквания, че при неизползване по съответния ред, средствата се възстановяват, каза той. Програмата е одобрена 2008 г. първите приеми и наредби са стартирани веднага. Разплащателна агенция много стриктно е изпълнявала процедурите. За всеки един сигнал веднага се е образувала проверка, каза Порожанов. Проблемът е неизползването по предназначение на къщите за гости, финансирани в европари, каза той.  Не е лесна проверката на всички къщи за гости, ще отнеме 2 или 3 месеца, смята Порожанов.", "date": "2019.05.03", "title": "Румен Порожанов за къщите за гости: Няма липса на контрол!"}
{"url": "http://epicenter.bg/article/Rumen-Radev-shte-udostoi-voennosluzheshti-s-visshe-ofitsersko-zvanie-/181772/2/0", "text": "В навечерието на Деня на храбростта и празника на Българската армия 6 май държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание. Това съобщиха от прессекретариата на държавния глава .  На 4 май 2019 г. на церемония от 10.30 часа в Гербова зала на „Дондуков“ 2 държавният глава ще удостои бригаден генерал Венцислав Мутафчийски с висше офицерско звание „генерал-майор“.   Президентът освобождава контраадмирал Митко Петев от длъжността командир на Военноморските сили и го назначава на длъжността военен представител на началника на отбраната във Военния комитет на НАТО и във Военния комитет на Европейския съюз. Държавният глава ще го удостои с висше офицерско звание „вицеадмирал“.  Румен Радев назначава полковник Деян Дешков на длъжността командир на 61-а механизирана бригада, като го удостоява с висше офицерско звание „бригаден генерал“.", "date": "2019.05.03", "title": "Румен Радев ще удостои военнослужещи с висше офицерско звание "}
{"url": "http://epicenter.bg/article/Mariya-Gabriel-poseti-Lyubimets-/181773/2/0", "text": "  Водачът на листата на ГЕРБ-СДС за Евроизборите Мария Габриел се срещна  днес с кмета на община Любимец инж. Анастас Анастасов. „Любимец е  община, която активно работи по европейските програми и инвестира в  младите хора\", с тези думи градоначалникът Анастасов представи на Мария Габриел част от проектите, които се изпълняват тук през последните години. Основният поминък за хората тук остава земеделието. Затова аз смятам, че производителите от района трябва да се възползват от Програмата за  иновации в земеделието. През следващия 7 годишен бюджет на ЕС по нея ще бъдат отпуснати 160 милиона евро, съобщи Мария Габриел. Тя подчерта, че иновациите и технологиите са бъдещето на земеделието.   Водачът на листата на ГЕРБ-СДС съобщи, че Любимец е много  подходящо място за изграждане на иновационен земеделски хъб.  \"Това ще е възможност за града и областта да предоставян шанс на производителите да предлагат продукцията си, но и  да се обучават в модерно земеделие и иновативни технологии\" , подчерта Мария Габриел. Тя увери Анастас Анастасов в готовността си да съдейства на Любимец за изграждане на земеделски хъб тук. Благодарение на добрата ни работа с Правителството успяхме да  реализираме един изключително важен за Любимец и цяла Югоизточна  България проект: ремонт и обзавеждане на Специализираната болница за лечение и рехабилитация, съобщи кметът на Любимец. С две постановления на МС през 2018 година на обща стойност 510 хиляди лева окончателно беше реновирано  отделението, където вече се лекуват деца, страдащи от детска церебрална парализа, а болницата ни придоби истински европейски вид и стана конкурентна на най-реномираните лечебни заведения в България, подчерта той по време на посещението в лечебното заведение. Другият важен проект, по който община Любимец работи, е ремонт на сграда на бивш Младежки дом в гр. Любимец. Този обект все още е в процес на обновяване, а за неговото доизграждане Правителството на Бойко Борисов отпусна  140 000 лв., уточни кметът.  ", "date": "2019.05.03", "title": "Мария Габриел: Любимец може да стане център на иновативното земеделие"}
{"url": "http://epicenter.bg/article/Kandidatite-za-evrodeputati-Eva-Maydel-i-Lilyana-Pavlova-posetiha-Bozhurishte--Dragoman-i-Sliven/181801/2/0", "text": "Кандидатите за евродепутати от листата на ГЕРБ и СДС Ева Майдел и Лиляна Павлова посетиха общините от Софийска област Божурище, Драгоман и Сливница. На срещите присъстваха още областният координатор на ГЕРБ - София област Галя Георгиева и зам.-областният управител на Софийска област Николай Николов.   В Божурище Ева Майдел и Лиляна Павлова имаха среща с управителите и служителите на завод за производство на кафе. „Благодарение на средствата от фондовете на Европейския сьюз и държавните средства - градът вече има изцяло европейски облик с обновени училище, читалище, парк и централен градски площад“, заяви Лиляна Павлова при срещата с персонала на фабриката и допълни, че фирмата за производство на кафе е била надежден и коректен партньор по време на цялото европредседателство.   Кандидатите за евродепутати посетиха обновения централен градски площад и основно ремонтирания парк „Орлите” в град Божурище, където имаха възможност да разговарят с местни жители.   Ева Майдел и Лиляна Павлова разговаряха и със служителите и администрацията на голяма транспортна фирма в индустриалната зона на град Сливница. Хората тук изключително много се вълнуваха от пакета „Мобилност“, който пряко засяга освен фирмата, в която работят, така и целия транспорен бранш. Кандидатите за евродепутати ги увериха, че битката ще продължи и през следващия мандат на ЕП.   „Тя няма да бъде лека, но и България чрез своите представители няма да отстъпва от единната си позиция“, подчертаха Майдел и Павлова.   По стара българска традиция с хляб и сол четвъртата и седмата в листата на ГЕРБ и СДС бяха посрещнати пред туристическия информационен център в град Драгоман, изграден изцяло с европейски средства.         „Българите можем да живеем като всички останали европейци – да ядем същите храни, да дишаме същия въздух, да пътуваме по същите пътища, да плащаме същите такси, да имаме същите доходи. Но и да имаме същото спокойствие и същата переспективаза развитие! Това ми се иска да видя постигнато през следващите 5 години изатова ще продължавам да работя”, бяха думите на Ева Майдел при срещата с жители на града, състояла се в информационния център.         ", "date": "2019.05.03", "title": "Кандидатите за евродепутати Ева Майдел и Лиляна Павлова посетиха Божурище, Драгоман и Сливница"}
{"url": "http://epicenter.bg/article/Tsveta-Karayancheva-i-deputati-shte-prisastvat-na-sabitiyata-v-ramkite-na-vizitata-na-papa-Frantsisk-/181802/2/0", "text": "Председателят на Народното събрание Цвета Караянчева и народни представители ще присъстват на събитията в София, организирани в рамките на визитата на Негово Светейшество Папа Франциск в България, съобщиха от пресцентъра на Народното събрание.  Папа Франциск ще бъде на апостолическо пътуване в страната. Председателят на парламента ще присъства на церемонията по официалното посрещане на Папа Франциск на 5 май 2019 г. в 10.40 часа пред сградата на Президентството.  В 11.30 часа Цвета Караянчева ще участва в срещата на Негово Светейшество Папа Франциск с представители на държавните институции, гражданското общество и дипломатическия корпус.  По-късно – в 13.00 часа, председателят на Народното събрание и народни представители ще присъстват на неделната молитва \"Царица небесна\", която Светият отец ще произнесе на площад \"Свети Александър Невски\". Те ще бъдат и на Светата литургия, която Папа Франциск ще отслужи на площад \"Княз Александър Първи\" от 16.45 часа.", "date": "2019.05.03", "title": "Цвета Караянчева и депутати ще присъстват на събитията в рамките на визитата на папа Франциск "}
{"url": "http://epicenter.bg/article/Megan-razhda--Minuvach-vidyal-kolite-y--otzad-imalo-rozovo-odealtse--Snimki-/181787/10/99", "text": "Меган Маркъл ражда. Това сподели в социалните мрежи свидетел, според който покрай него преминали колите на Меган и Хари, на една от които имало бебешко розово одеалце на задният прозорец.   Действието се разиграло близо до дома на кралското семейство. Според 37-годишния моторист, младото семейство било взето от дома им, за да бъде откарано в болница, където ще се сдобият с наследник.   \"Полицията ни спря и ни помоли да отбием встрани от пътя. Беше много очудващо за мен”, разказа за \"Сън”, Акиб Ханиф. Припомняме, че Меган Маркъл и Хари оповестиха, че очакват бебето си през пролетта. Също толкова интересно е, че на 4 май е била родена принцеса Даяна. Ако слуховете се потвърдят, скоро можем да очакваме новият наследник.   Източник: Канал 3", "date": "2019.05.03", "title": "Меган ражда? Минувач видял колите й, отзад имало розово одеалце (Снимки)"}
{"url": "http://epicenter.bg/article/S-Dzhudzhi-v-dvoretsa--quot-Doriya-Pamfili-quot--v-Rim-i-pri-pingvinite-v-Yuzhna-Afrika/181808/10/0", "text": "Пътуването се измерва по-добре в приятели, отколкото в километри. Всеки пътешественик би се подписал под тези думи на Великото Кенгуру, легендарният австралийски футболист Тим Кейхил.   Ако имате телевизор и го пускате от време на време, познавате първата ми гостенка. Деляна Маринова, по-известна като Джуджи. На сърцето й трайно са легнали две държави Южна Африка и Италия. Убеждението на моята гостенка е, че до Кейптаун не си струва да отскочиш за по-малко от две седмици, но винаги можеш да си откраднеш няколко дни на Ботуша. И тя непрекъснато го прави. И открива неподозирани съкровища. С широка душа и още по-широка усмивка Деляна Маринова-Джуджи ни разказва за новите си открития в уж познатата Италия.   Открита, забавна,  ведра Деляна Маринова признава, че е пристрастена към красотите на Южна Африка и зеленината около Кейптаун. Освен това, тя също като мен обича животните и винаги е готова на… среща със симпатичен пингвин край нос Добра надежда.   От любов към Кейптаун Деляна Маринова Джуджи е обзавела дома си с африкански мебели и всеки ден чрез любимото си кресло се пренася натам.   Неведнъж журналисти, членове на българската секция на ФИЖЕТ – световната федерация на пътуващите писатели, са представяли в Покана за пътуване новия си проект – сайта, в който публикуват неизвестни легенди за различни кътчета от родината ни. Днес е мой ред. Аз няма да ви водя вдън гори тилилейски, а ще раздипля факти и митове за… софийския квартал Лозенец.    Наричат Лозенец Софийският Монмартр. И до днес малките улички в долната му част са своеобразна енциклопедия „Кой кой е” в българската литература, журналистика и изкуство от началото до средата на ХХ век. Самоназначавам се за ваш пътеводител из обраслия с градски легенди квартал.   „Местността Курубаглар, която се намира между Витоша и София, е една от най-прочутите в турските, арабските и персийските земи\", пише още през 17 век османският пътешественик Евлия Челеби, посветил на България значителна част от третата книга на своя 10-томен \"Пътепис\". Не е ясно дали името на хълма означава \"лозя в гората\" или \"сухите лозя\".   Всъщност, сегашният престижен квартал в началото на ХХ век се е водел „трета извънградска зона” и все още е носел турското си название Курубаглар. Никой не го е кръщавал официално. Просто хората превели името в разговорен вариант.   И както по хълмовете, залесени навремето с всякакви саморасляци нямало грозде за цяр, така и емблемата на Долен Лозенец – Римската стена, изобщо не е римска.  Проучванията показват, че тя е османски религиозен паметник от XVI век. И понеже за почти всяко нещо у нас има няколко мнения, едни изследователи твърдят, че  т.нар. Римска стена е част от \"намазгяф\" - мястото, където ходжата четял молитва преди тръгване на хаджилък. Наредените край зида големи камъни служели на бъдещите хаджии да се метнат по-лесно на конете си.   Други учени се кълнат, че тук преди освобождението от турско робство имало мюсюлмански гробища и стената е паметник на някой богаташ.   Малцина дори сред „кореняците“ лозенчани знаят, че в квартала им е открит ширнал се върху 3000 кв.м. раннохристиянски храмов комплекс с базилика от IV-VI в. и античен мавзолей.  За жалост, по-голямата част от руините на светилището през 90-те години на XX в. са бетонирани  под основите на жилищен блок. Оцеляла гробница с три солидни каменни саркофага, която е разкопана и проучвана от прочути  български учени като проф. Богдан Филов, д-р Иван Велков и сина му проф. Велизар Велков.   В Лозенец се гуши и още една скрита пред очите на всички тайна забележителност, чието официално име е парк „Дядо Славейковото място и дъбът на Пенчо Славейков”. 300-годишните дървета са късче зелено спокойствие, заобиколено от детска градина, училище и жилищни блокове. Навремето изселник турчин завещал гората на Петко Рачов Славейков, Тогава тя е около 10 дка, засадена с вишни, дюли, диви сливи, череши и дъбове, а в средата – с голям, клонест орех.     Между вековните дървета с изворче край тях събратята по перо на възрожденския поет и общественик разхлаждали яростните книжовни спорове помежду си. Там се разхождал Иван Вазов, бродели Алеко Константинов, Тодор Влайков, Александър Божинов, Яворов и д-р Кръстев, Пенчо Славейков и музата му, поетесата Мара Белчева. Благодарение на задружния отпор на съкварталците в момента, макар и опърпана, Славейковата гора е около 8 декара бял дроб сред градската гмеж.   Изначалният замисъл е районът да бъде предпазен от прекомерно застрояване. Парцел се давал с изрична уговорка: до 5 години собственикът да вдигне поне 25 процента от сградата, а до 10 г. да я е изградил изцяло, но общата й площ да не надвишава 250 кв.м. В периода 1920-1938 г.  се появяват кокетни сгради с красиви градини, проектирани от известни архитекти като Георги Овчаров и Йордан Миланов, Иван Васильов и Димитър Цолов. Всеки се стремял да изпъкне почеркът му, да не повтаря вече правеното.   На ул. „Мосул” (сега арх. Миланов) била оранжерията на придворния градинар Антон Краус, който по комшийски консултирал съкварталците как да оформят градините си. А те били наистина важни – социалният живот от ранна пролет до късна есен се въртял на двора. Вечер пък жените прекрасно знаели къде да търсят окъснелите си съпрузи – в ресторант „Под липите”.     Там от обяд засядали писателите Елин Пелин, Ангел Каралийчев, Сирак Скитник, Елисавета Багряна и често нахвърляли произведенията си между две кани вино. По пантофи притичвал актьорът Кръстьо Сарафов, чиито дом бил на отсрещния ъгъл. Нерядко след лов наминавал и цар Борис III, близък приятел на Елин Пелин. Майсторът на късия разказ настоявал наоколо да бъдат засадени липи, а една вечер, омаян от упойващия им аромат, станал кръстник на ресторанта.   Елиза, италианската съпруга на историка на българската журналистика Георги Николов създала в Лозенец първия приют за кучета и котки.    В Покана за пътуване парапсихологът и специалист по езотерика Ивайло Илиев разкрива секретите на параклиса „Свети Георги” в Кремиковския манастир и за какви болежки е лековита енергийната мощ на Троянската обител. Най-вече за борът отпред, който помага на бездетни жени да заченат. Разбира се, най-важна е вярата, а ритуалът ако не помогне, няма да навреди – дамата трябва да спи няколко нощи върху нечетен брой житни зрънца, да се помоли на Богородица Троеручица в църквата, а после да хвърли житото в основата на дървото като ясно си представи как ще изглежда бъдещото й бебче.    Маяпур, островът на духовната любов, Джаганат Пури, едно от четирите сакрални места за индуистите, Вриндавана – където на всеки 10 човека се пада по един храм, Ришикеш… От пътешествието по свещените за индийците места на Веселин Веселинов на българите познато звучи само Джайпур.   Архитектът на пасивни къщи е запленен от индийската философия и религия дотолкова, че се върна по същите места и прави благотворителни фотоизложби за закупуване на храна за  учениците в местно училище.  В  Покана за пътуване пътешествието към в свещените за индийците места е от първо лице. На архитект Веселин Веселинов, който продължава разказа си за Маяпур и светецът с непроизносимо от мен име на санскрит.   Е, няма как! Не успяхме да обиколим всички свещени за индийците места. При този речовит събеседник пътешествието трябва да продължи – следващия път към Джанагат Пури. А на 7 май от 19 часа ще можете да посетите изложбата и благотворителната лекция на Веселин в Къщата на София на Миджур 12.  ", "date": "2019.05.03", "title": "С Джуджи  в двореца \"Дория Памфили\" в Рим и при пингвините в Южна Африка"}
{"url": "http://epicenter.bg/article/Pak-drama-v-TsSKA--Lyuboslav-Penev-si-tragva-kato-trenyor-/181779/8/0", "text": "Треньорът на ЦСКА Любослав Пенев си тръгва! Този слух плъзна днес. Пенев дори вече уведомил ръководството на „червените“ за решението си да напускане.   \r\n Сагата се заформя ден преди мача на ЦСКА с Черно море. Двубоят е утре от 17:30 часа на стадион „Тича“. Преди него „армейците“ изостават с 5 точки от лидера Лудогорец. \r\n   \r\n За по-късно днес беше планирана пресконференция на Пенев – от 13:45 часа. Тя обаче беше отменена. \r\n   \r\n На сайта на ЦСКА се появи следното съобщение: \r\n   \r\n „Пресконференцията на старши треньора Любослав Пенев преди мача срещу Черно море, която беше насрочена за 13:45 часа, се отменя. Двубоят от XXXII кръг на Първа лига е утре (4 май) от 17:30 часа на стадион „Тича“ във Варна.“ \r\n   \r\n Пенев засега отказва да пътува с отбора за Варна. „Червените“ летят за морската столица в 20 часа. \r\n   \r\n По всяка вероятност до края на деня ще бъде официално съобщено оттеглянето на Любослав Пенев като треньор на ЦСКА. \r\n   \r\n Към момента няма потвърдена информация, но най-спряганата причина за това е различие в трансферната политика. \r\n   \r\n След напускането на Любо най-вероятно „армейците“ ще бъдат водени от Люпко Петрович. \r\n   \r\n Очаква се той да изкара остатъка от сезона, след което ще се мисли за постоянен вариант. \r\n", "date": "2019.05.03", "title": "Пак драма в ЦСКА! Любослав Пенев си тръгва като треньор!"}
{"url": "http://epicenter.bg/article/Lyubo-Penev-napusna-TsSKA-Sofiya-s-deklaratsiya--Sreshtam-yarostna-opozitsiya-rakovodstvoto-ne-zastana-zad-men/181790/8/0", "text": "-София. Легендарният нападател обяснява своята гледна точка за ситуацията.   Ето пълният текст, публикуван от БТА, без редакторска намеса.    Преди три месеца се съгласих да поема ЦСКА в един много труден за клуба момент. Не съм се замислял и за миг дали да приема предложението да водя любимия си клуб. В този момент всички виждахме, че ЦСКА отново нямаше да бъде там където му е мястото. Имах огромното желание и воля да направя всичко по силите си, за да постигнем това което подхожда на ЦСКА - шампионска титла и купа на България.  Положих големи усилия да стабилизирам отбора спортно-технически и ментално. Вярвам, че работата ми в тази насока доведе до много добри резултати, неочаквани за мнозина. През тези три месеца единствен подех битка за справедливост и срещу некоректни съдийски отсъждания, които решително ощетяваха ЦСКА. В тази несъвместима с позицията ми на треньор битка, бях подкрепян единствено от привържениците на клуба. Ръководството на футболния клуб не застана зад мен и не зае никаква позиция срещу тази явна несправедливост.  Вярвах, че ЦСКА е единен в защита на своята позиция, но в нито един момент аз не бях подкрепен от ръководството клуба. Нещо повече, станах свидетел на поведение, което вместо да обединява нашите футболисти, води до демотивация на част от тях и разделяне на отбора на групички.  Всички знаем, че поех отбора с приключена селекция и зимна подготовка, но никога не си позволих да коментирам качествата на моите футболисти и кондиционното им състояние. Напротив аз единствен казах, че след необходимите спортно-технически корекции този отбор ще се бори за трофей. Така и стана. В тази връзка не мога да приема критики и негативи и не съм отговорен за селекцията.  Считам, че работата на екипа ми през последните три месеца доведе до една пълна промяна в отбора и показа правилния път ,по който трябва да се върви. За да си шампион и победител обаче трябват още няколко неща: време, търпение, професионализъм на всички нива и единност в клуба. Не намерих част от тези фактори в ЦСКА. За три месеца аз не мога да изчистя грешки допускани през последните три години, особено когато срещам тиха, но яростна опозиция вътре в клуба. През годините съм доказал, че имам нетърпимост към непрофесионализъм и некоректност. Винаги съм бил открит и честен, с риск да печеля врагове, но съвестта ми винаги да бъде чиста. Няма да позволя на когото и да било да се подиграва с моя труд и да опетнява името ми и открито или тайно да се опитва да ме дискредитира, независимо от своята позиция в клуба.  Благодаря на всички за подкрепата и най-вече на привържениците - сърцето на ЦСКА.  Обявявам, че напускам ЦСКА с високо вдигната глава и много огорчен!  София  С уважение:  03.05.2019 г Любослав Пенев\".  Бившият нападател пое отбора на \"червените\" на 8 февруари след напускането на Нестор ел Маестро. Пенев записа седем победи, три равенства и четири загуби в 14 мача начело на състава.  Все още не е ясно дали ръководството на ЦСКА-София ще приеме оставката на специалиста или ще се опита да го разубеди и да стигне до разбирателство с него. Ако решението на Пенев е окончателно, той най-вероятно Люпко Петрович ще води отбора в оставащите мачове от сезона.", "date": "2019.05.03", "title": "Любо Пенев напусна ЦСКА-София с декларация: Срещам яростна опозиция,ръководството не застана зад мен"}
{"url": "http://epicenter.bg/article/Veber-potvardi--che-e-protiv--quot-Severen-potok-2-quot-/181725/7/0", "text": "Кандидатът на Европейска народна партия за председател на Еврокомисията Манфред Вебер - потвърди, че е против изграждането на „Северен поток 2“. Той смята да го блокира, защото по думите му увеличава зависимостта от руския газ, съобщава сайтът inFrenken.  „Външната политика на Европейския съюз трябва да се основава на ценности, а не на икономически интереси“. Това каза баварският политик Вебер по време на дебатите преди изборите за Европейски парламент в края на месеца. Проектът „Северен поток 2“ предвижда изграждането на два газопровода с общ капацитет от 55 милиарда кубически метра газ годишно от Русия през Балтийско море до Германия.", "date": "2019.05.03", "title": "Манфред Вебер отново се обяви против \"Северен поток 2\""}
{"url": "http://epicenter.bg/article/-quot-Feysbuk-quot--zalichi-profilite-na-nyakolko-vliyatelni-kraynodesni-lichnosti/181726/7/0", "text": "Американската компания \"Фейсбук\" премахна окончателно профилите в едноименната си социална мрежа и в \"Инстаграм\" на няколко крайнодесни личности, съобщи ДПА.  Сред тях са конспиративният теоретик Алекс Джоунс, създател на сайта \"Инфоуорс\", лидерът на организацията \"Нация на исляма\" Луис Фарахан, известен с антисемитските си и хомофобски позиции, и крайнодесният коментатор Майло Янопулос.  \"Фейсбук\" ще премахне всички страници, групи, акаунти и събития, свързани с тях, отбеляза Франс прес.  \"Винаги сме забранявали хора или организации, които насърчават насилието и омразата, независимо от идеологията\", каза говорителка на компанията.  Помолен да коментира заличаването си от социалните мрежи, Янопулос отговори лаконично с имейл: \"Вие сте следващите\", предаде Асошиейтед прес.  Джоунс реагира гневно във вчерашното си предаване, като заяви, че е жертва на \"рекет\" от \"картели\".  \"Да се надяваме, че други видни консерватори ще се застъпят за мен, знаейки, че те ща са следващите, ако не окажем натиск на администрацията на Тръмп да предприеме действия\", написа радиоводещият Пол Джоузеф Уотсън, който също е засегнат от мярката.  ", "date": "2019.05.03", "title": "\"Фейсбук\" заличи профилите на няколко влиятелни крайнодесни личности"}
{"url": "http://epicenter.bg/article/Nansi-Pelosi--Ministarat-na-pravosadieto-i-glaven-prokuror-Uilyam-Bar-e-izlagal-pod-kletva/181732/7/0", "text": "Председателят на Камарата на представителите на конгреса на САЩ Нанси Пелоси заяви, че министъра на правосъдието и главен прокурор Уилям Бар е излъгал, докато е давал показания под клетва, при изслушването му пред конгреса, предаде ТАСС, цитирана от \"Фокус\".  „Това е нещо изключително сериозно, отказа на главния прокурор да каже истината пред конгреса. Това е престъпление“, заяви Пелоси, която заема третия по значимост пост в държавната йерархия на САЩ и е един от лидерите на Демократическата партия.  Влиятелният конгресмен пряко обвини Бар в лъжа.  „Той излъга конгреса. Ако подобно нещо беше направил някой друг, това щеше да се смята за престъпление. Никой не стои по-високо от закона, нито президента на САЩ, нито главния прокурор“, допълни Пелоси.  От своя страна министерството на правосъдието на САЩ категорично отхвърли обвиненията на председателя на Камарата на представителите.  „Неоснователната атака на председателя Пелоси срещу главния прокурор е безразсъдна, безотговорна и невярна“, се казва в изявление на ведомството. ", "date": "2019.05.03", "title": "Нанси Пелоси: Министърът на правосъдието и главен прокурор Уилям Бар е излъгал под клетва"}
{"url": "http://epicenter.bg/article/Tramp-prizova-da-spre--quot-brutalnata-represiya-quot--varhu-venetsuelskite-grazhdani/181734/7/0", "text": "  Това се случва, след като вчера част от военните подкрепящи опозиционния лидер Хуан Гуайдо направиха неуспешен опит за преврат. Последваха протести и сблъсъци на няколко места в страната, вследствие на които, според данни на опозицията, са убити четири души, Първоначално бе обявено, че жертвите са две, но впоследствие черната статистика бе увеличена с още двама убити и то непълнолетни момчета..  \"Хората гладуват. Те нямат храна, те нямат вода, а това е една от най-богатите страни в света\", добави президентът.    ", "date": "2019.05.03", "title": "Тръмп призова да спре \"бруталната репресия\" върху венецуелските граждани"}
{"url": "http://epicenter.bg/article/Severna-Makedoniya-izbira-prezident-na-5-may/181743/7/0", "text": "На 5 май ще се проведе балотаж на президентските избори в Северна Македония, тъй като нито един от тримата кандидати не получи необходимото за спечелването на надпреварата мнозинство, коментират световните агенции.  Според окончателните резултати, оповестени от Държавната избирателна комисия на Република Северна Македония, кандидатът на управляващата партия СДСМ Стево Пендаровски и кандидатът на опозиционната ВМРО-ДПМНЕ Гордана Силяновска-Давкова отиват на втори тур в надпреварата за президент на страната.  Кандидатът на Алиансът за албанците, Блерим Река, изостана от надпреварата със значителна разлика.  Според последните данни за избирателната активност, публикувани от Избирателната комисия, в първия тур на президентските избори тя е била 41,82%, или 755 816 гласували.  Кандидатът на управляващата коалиция Стево Пендаровски спечели 44,47% от гласовете. Кандидатът на опозицията, подкрепен от ВМРО-ДПМНЕ, Гордана Силяновска-Давкова получи 44,32% от гласовете.  На вторият тур от президентските избори гласовете на албанците ще имат решаващо значение накъде ще наклонят везните.  Съгласно настоящите конституционни норми за президент, на втория тур ще бъде избран кандидатът, който спечели мнозинството от гласовете, ако повече от 40% от регистрираните гласоподаватели се явят в избирателните секции, т.е. 723 253 избиратели. Право на глас имат 1 808 131 души.  Ако във втория кръг нито един от двамата кандидати не е получил необходимия брой гласове, цялата изборна процедура се повтаря.  В случай, че на изборите на 5 май гласуват по-малко от 40%, за временно изпълняващ дейността на президент на страната ще бъде назначен председателят на парламента Талат Джафери.  Македонският премиер Зоран Заев обяви, че в страната ще има предсрочни парламентарни избори, ако няма достатъчен брой гласували или ако изборите бъдат загубени от подкрепяния от властта кандидат за президент Стево Пендаровски. ", "date": "2019.05.03", "title": "Северна Македония избира президент на 5 май"}
{"url": "http://epicenter.bg/article/Zhan-Klod-Yunker--Evropa-zagubi-libidoto-si/181745/7/0", "text": "Ключовият проблем на европейците е, че са загубили либидото си, смята председателят на Европейската комисия Жан-Клод Юнкер, цитиран от европейската редакция на Politico. „Не се обичаме едни други. Загубили сме колективното си либидо“, заяви той в интервю пред немското издание Handelsblatt. Бившият премиер на Люксембург обясни защо според него става все по-трудно за Европейския съюз да убеди хората със своите аргументи срещу популизма. „Ние, европейците, не знаем достатъчно едни за други. Хората в Лапландия нямат идея какво мотивира хората в Сицилия“, каза Юнкер.   „Но ЕС има нужда от единни правила за всички. Така че трябва да обръщаме повече внимание на чувствителността на другите“. По неговите думи, за последно в Европа е имало „колективно либидо“ пет или шест години след Втората световна война, въпреки че, както посочи той, „в наши дни европейците трябва да се влюбват много по-лесно, отколкото е било в 1952“. На фона на бързото наближаване на изборите за Европейски парламент на 23-26 май и засилващите се позиции на популистките сили, Юнкер счита, че няма да е лесно за традиционните консервативни и социалистически групи да се държат заедно. „Съществува враждебност между двете големи групи в Европейския парламент, каквато нямаше преди“, подчерта председателят на ЕК, визирайки неговата дясноцентристка Европейска народна партия (ЕНП) и Социалистите и Демократите. „Структурата на партиите е станала толкова разнородна, че е много трудно да се опише“. Също така той изрази съмнения относно амбициите на италианския вицепремиер Матео Салвини за формиране на десен съюз. „Нека да изчакаме и да видим дали този съюз изобщо някога ще се материализира“, заяви Юнкер. „На десните популисти не им е трудно да осъждат ЕС. Но предвид това, че те излизат от националистически движения, е срещу тяхната природа да се борят за нещо заедно на европейско ниво. Един съюз би се разпаднал бързо“.   Източник: Фокус", "date": "2019.05.03", "title": "Жан-Клод Юнкер: Европа загуби либидото си"}
{"url": "http://epicenter.bg/article/Prezidentat-na-Venetsuela-organizira-demonstratsiya-na-sila/181746/7/0", "text": "Президентът на Венецуела организира демонстрация на сила в хаотичната обстановка в страната.   Николас Мадуо беше показан по телевизията да марширува с голям отряд войници. След това Мадуро държа реч пред бригада от 4500 бойци във военна база край столицата. Президентът иска да покаже, че армията го подкрепя, след призивите на председателя на парламента Хуан Гуайдо войниците да се обърнат срещу управляващите.   След като преди няколко дни не успя да привлече военните на своя страна, Хуан Гуайдо се обърна към държавните служители. Той ги призова да не ходят на работа, докато правителството на Мадуро не падне от власт. Засега не е ясно какъв ще е резултата от този ход.    Източник: Нова.тв", "date": "2019.05.03", "title": "Президентът на Венецуела организира демонстрация на сила"}
{"url": "http://epicenter.bg/article/Razkriti-sa-poslednite-dumi-na-Adolf-Hitler--Nyama-da-byagam--/181760/7/0", "text": "Няма да бягам. Това е казал Адолф Хитлер на личния си пилот Ханс Баур.  В издадения дневник на авиатора е било посочено, че летецът е предложил на фюрера и неговата половинка Ева Браун да избягат в Япония, Аржентина или при някой арабски шейх. Водачът на Третия райх обаче е бил категорично против. \"Днес е моят последен ден\", е казал Хитлер малко преди той и жена му да сложат край на живота си на 30 април 1945 г. в Берлин.  Баур в спомените си посочил още, че двамата с Хитлер са били много близки. \"Той бе кум на сватба ми и ми подари автомобил\", е написал още летецът. След Втората световна война пилотът е бил пленен и отведен в Съветския съюз. След няколко години той е бил освободен и прекарал остатъка от живота си в родната си Бавария. Летецът е починал през 1993 г. на 96 години, предаде сръбското радио Б92.", "date": "2019.05.03", "title": "Разкрити са последните думи на Адолф Хитлер: Няма да бягам! "}
{"url": "http://epicenter.bg/article/Mohamed-e-nay-razprostranenoto-ime-sred-novorodenite-v-Berlin-prez-2018-g-/181789/7/0", "text": "Името Мохамед с всички свои вариации е най-често даваното на новородени деца в Берлин, Бремен и Хамбург. В Берлин сред най-популярните имена са още Луис и Емил. Това показват данните от ежегодното проучване на Обществото за немски език (GfdS), предаде БТВ.  Мари и Пол са най-предпочитаните имена за деца през 2018 година. При момичетата тройката се допълва от София и Мария, а при мъжете от Александър и Максимилян.  От институцията коментират, че традиционните германски имена отстъпват място на интернационалните. Така имена като Грета, Фрида, Каръл и Оскър, които са били в челните позиции преди години, сега рядко се срещат. Между различните области в Германия също се наблюдават разлики. Например, на юг децата по-често се кръщават с християнски и библейски имена.  В Германия през 2018 година са се родили над 1 милион и 10 000 деца. От тях момичетата са 48,6%, а момчетата – 51,3%.", "date": "2019.05.03", "title": "Мохамед е най-разпространеното име сред новородените в Берлин през 2018 г."}
{"url": "http://epicenter.bg/article/Putin-i-Tramp-sa-obsadili-podpisvaneto-na-novo-yadreno-sporazumenie/181814/7/0", "text": "Доналд Тръмп и Владимир Путин са обсъдили в телефонен разговор възможността от подписването на ново ядрено споразумение, съобщава RT, цитирана от Нова.тв. Споразумението ще бъде между САЩ, Русия и Китай.    Разговортът е продължил малко над повече от час, съобщават от Белия дом. Те са обсъдили и Северна Корея, като Тръмп е настоял Русия да упражни натиск върху Пхенян за денуклеаризацията.    Двамата са обсъдили и политическата криза във Венецуела. ", "date": "2019.05.03", "title": "Путин и Тръмп разговаряха повече от час! Обсъдили са подписването на ново ядрено споразумение"}
{"url": "http://epicenter.bg/article/Kralyat-na-Tayland-tane-v-razkosh-s-desetki-miliardi-dolari/181821/7/0", "text": "Кралят на Тайланд Рама Десети (Маха Ваджиралонгкорн), който ще бъде коронясан на тридневни церемонии, започващи утре, е сред най-богатите монарси в света, предаде Ройтерс, цитирана от БТА.  Според някои издания, сред които и \"Бизнес инсайдър\", той дори е бил най-богатият монарх в света миналата година.  Личното състояние на тайландския крал е оценявано на 30 милиарда долара.  От Службата за имущество на короната в Тайланд не отговориха на въпрос на Ройтерс по темата.  По-голямата част от имуществото на Маха Ваджиралонгкорн е стопанисвано от тази служба. То включва 6560 хектара земи в Тайланд, 40 000 договора за наем, 17 000 от които в столицата Банкок.  През 2017 г. Маха Ваджиралонгкорн постави службата под свой пряк контрол и по-късно съобщи, че отменя данъчните изключения за нея.  Само в Банкок службата притежава 1328 хектара земя, някои от които в сърцето на бизнес квартала. Смята се, че само стойността на имуществото в тайландската столица възлиза на 33 милиарда долара, според биографията от 2011 г. на бащата на Маха Ваджиралонгкорн.  Личният секретар на краля, маршалът от военновъздушните сили Сатитпонг Суквимол, е ръководител на Службата. Преди това тя бе оглавявана от министъра на финансите.  Откакто кралят пое контрол върху службата, бяха обявени редица скъпи инфраструктурни проекти на земи, които тя притежава и е отдала под наем. Те са на обща стойност 4,7 милиарда долара.  Сред тях, например, е проект, финансиран от компаниите Ти Си Си груп и Фрейзър пропъртис, и двете контролирани от милиардера Чароен Сиривадханабхакди. Проектът се нарича Един Банкок и ще е на площ от 16,7 хектара, отдадени на лизинг до 2083 г. В него са вложени 3,5 милиарда долара. Предвижда се на земята да бъдат построени небостъргачи. Първата фаза от проекта ще бъде завършена през 2022 г.  Сред договорите за рента има какво ли не, но най-впечатляващите са земите, на които са построени едни от най-прочутите молове в света. Сред тях са търговските центрове Сиам Парагон, Сиам Дискавъри и Сиам Сентър, които привличат дневно по 200 000 души.  Службата за имущество на короната не ръководи директно моловете, но събира необявен наем от компанията оператор Сиам Пиват, открила още един мол, Айкън Сиам, на стойност 1,7 милиарда долара, но този път на собствена земя.  Маха Ваджиралонгкорн има дял от 23 процента в търговската банка Сиам - втората най-голяма кредитна банка в Тайланд. Той притежава и една трета от най-големия промишлен конгломерат в страната - Сиам саймънт груп. И двете компании бяха основани с кралски указ през 90-те години на миналия век.  Сред бижутата на монарха е 545,67-каратов кафяв диамант, наречен Златен юбилей. Това е най-големият шлифован диамант в света, оценяван на 12 милиона долара.  Той беше подарен на бащата на Маха Ваджиралонгкорн, крал Пхумипхон Адунядет, през 1996 г. по повод 50-годишната от възкачването му на престола.  След кралските бижута е и златна корона, наречена Голямата корона на победата, тежаща 7,3 килограма. Тя е златна с инкрустирани скъпоценни камъни и с голям диамант от Колката, Индия, на върха.", "date": "2019.05.03", "title": "Кралят на Тайланд тъне в разкош с десетки милиарди долари"}
{"url": "http://epicenter.bg/article/Tlennite-ostanki-na-amerikanski-pilot--zaginal-v-Balgariya-prez-1944-g--pristignaha-v-rodniya-mu-shtat-/181825/7/0", "text": "Внуците и правнуците на американски пилот, загинал по време на Втората световна война в България, посрещнаха тленните му останки, които бяха докарани в неговия роден щат Роуд Айлънд, предаде Асошиейтед прес. Погребението ще се състои утре в град Бристъл.  Американските въоръжени сили казаха, че лейтенант Джон Краучли е пилотирал военен самолет, който е бил поразен и се разбил в България през юни 1944 г. Преди летателният апарат да падне на земята, 26-годишният Краучли продължил да го пилотира, което дало възможност на останалите членове на екипажа да скочат с парашут и да се спасят.  Тленните останки на американския пилот бяха открити през 2017 г. и идентифицирани през септември миналата година.  На церемонията по посрещането им на летището в Уоруик внуците и правнуците на Краучли казаха, че \"той най-после се е прибрал у дома след 75-годишно отсъствие\". ", "date": "2019.05.03", "title": "Тленните останки на американски пилот, загинал в България през 1944 г., пристигнаха в родния му щат "}
{"url": "http://epicenter.bg/article/Kniga-na-balgarska-pisatelka-v-uchebnata-programa-na-Frantsiya/181785/6/0", "text": "През настоящата учебна година учениците в някои от френските гимназии изучават романа на българската писателка Елица Георгиева \"Космонавтите само минават\".   Той бе избран да влезе в учебната програма за района на централна Франция и е един от вариантите за задължителната матура, с която гимназистите завършват средното си образование.   Романът \"Космонавтите само минават\", който излиза първо на френски, е дебютен за живеещата от години в Париж Елица. Книгата получава изключително ласкави отзиви при публикуването си, номинирата е за редица награди и получава отличието \"Андре Дюбрьой\" за първи роман, написан с хумор и критично чувство. Тя е пусната на пазара от едно от най-престижните френски издаделства Gallimard.   Книгата разказва за последните години на комунизма в България и първото лице на демокрацията, което вижда страната ни. С много ирония и хумор историята е показана през очите на едно малко момиче, което расте в този период.   Включването на \"Космонавтите само минават\" в учебната програма е станало повод Елица да посети различни гимназии из централна Франция, където говори за романа си.   \"Често започвам с това, че им се извинявам, че трябва да го учат. Поради специфичния изказ и това, че романът е написан във второ лице, единствено число, на тях не им е толкова лесно. Тийнейджърите не обичат много иронията. По-лесно разбират тъгата“, споделя авторката.", "date": "2019.05.03", "title": "Книга на българска писателка в учебната програма на Франция"}
{"url": "http://epicenter.bg/article/Dni-na-Evropa-v-Stolichna-biblioteka/181804/6/0", "text": " на Нов български университет и  организират през месец май 2019 г. следните прояви по своя голям    -  На  , вторник, от   в зала „София“ на Столична библиотека на площад „Славейков“ ще бъде открита тематична изложба„Европа“със стари пощенски картички и албуми от цяла Европа от колекциите на проф. Михаил Неделчев. При откриването на изложбата ще говорят доц. Васил Гарнизов и доц. Йордан Ефтимов.   Изложбата цели да покаже по какъв начин се съотнасят общоевропейските големи центрове с българските градове, които също имат европейски облик. В нея са представени 10 тематични кръга от местата за отдих и за общуване с водата – плажове, пристанища и градини – до персоналистическите култове – от общоевропейския Наполеонов култ до българските култове за революционерите-европейци. Стремежът при подбора на картичките е да се представят градовете по-скоро от интимната им същност, отколкото чрез тяхната грандиозност.   -   На  , вторник, от   с участието на членове на Школата, на представители на други академически институции и на писатели, ще се състои конференция на литературноисторическата школа „Д-р Кръстьо Кръстев“ на тема „България в Европа, Европа в България“. Ще бъде представен специално издаден за дните  .   -   На  , сряда, от   в Клуба на Столична библиотека с водещ  Пламен Дойнов ще се проведе поетическо четене на тема „Европа“с участието на членове на Сдружение на български писатели.  ", "date": "2019.05.03", "title": "Дни на Европа в Столична библиотека"}
{"url": "http://epicenter.bg/article/Elena-Grancharova-udrya-plesnitsa-na-Chaushin--pashata-izumen-y-podaryava-prastena-si/181782/11/0", "text": "Горна Оряховица и до днес пази в спомените си името на една смела и горда българка – Елена Грънчарова. Жените в града някога се допитват до нея за решаване на семейни проблеми, за домакинството, за възпитанието на децата си. Красива, нежна, средна на ръст и с тъмни очи, така я описват съвременниците ù.   Още като младо момиче се омъжва във В. Търново и прекрачва прага на богатия дом на Хаджидимиевите. Там живее спокойно до 27 годишна. Животът, обаче я принуждава да посреща турските бейове и паши, да им поднася кафе и да им припалва наргилетата. Цялото това търпение и покорство от нейна страна се случва, за да вървят търговските дела на свекъра и мъжа ù. Един ден просто загърбва възрожденските нрави, грабва едногодишния си син Димитър и се завръща в родния си град Г. Оряховица.   По-късно минава под венчило с Моско Грънчаров, вдовец с четири деца. Братята на съпруга ù Моско, Сидер и Вичо търгуват с кожи, спиртни напитки и жито. Те също имат сериозно отношение към просветата и църковните дела в града. Вадят от кесиите си пари за святото дело – борбата за освобождение. Елена Грънчарова е уважавана в новия си дом, грижи се за децата и домакинството. Заедно със своя девер Вичо създават за първи път в България женско дружество. Първоначално то носи името „Майчина любон“, а после е преименувано в „Просвета“.   Будната горнооряховченка събира жените в града за святото дело, което има успех. Те подпомагат революционния комитет. Започва подготовка за въстание и Г. Оряховица става център на Първи революционен окръг. Начело на революционния комитет застава учителя Иван Семерджиев. Деверът на Елена Сидер е заместник-председател, а другият-Вичо е касиер. В дома си Елена Грънчарова посреща апостолите Стефан Стамболов и Георги Измирлиев.    Като председател на женското дружество възлагат на Елена да ушие три знамена за четите от околностите - „като почнала от Коледните пости, шила до средата на Великденските пости, около три месеца.“   Горнооряховското знаме е изработено от зелен копринен плат, на едната му страна има кръст, лъчи от сърма, а на другата е изрисуван лъв, който държи меч, а над главата му е написано „Свобода или смърт“. Елена Грънчарова пази проекта му и след Освобождението, но по време на заметресението през 1913 г. той е загубен под руините.   През април 1976 г. се взема общото решение за въстание, но то не избухва. След предателство Георги Измерлиев и Иван Семерджиев са заловени, арeстувани са още жители на града. Надвисва опасност от пристигащите башибозушки орди, въоръжени цигани и заптии, които искат да опожарят града. Някои от тях успяват да ограбят някои къщи в махалата „Св. Георги“. Край Г. Оряховица се събират и цигани от Герлово и Тузлука очакващи часът за нападение. Пристига новината, че Фазлъ паша наближава от Шумен със своите хора.   Смелата Елена организира хората от женското дружество. Изпраща да бият камбаните на църквата „Св. Богородица“, за да известят за заплахата. Тръгва из улиците: „Който е християнин да излиза. Жени спасете бащите и децата си! Спасете града си от разорение. Да идем при пашата в Търново! Да искаме закрила, иначе всички сме загубени!“.   Жените, които са около петдесетина, облечени в черно, се събират на известния някога „Сър-пазар“. Има също мъже и деца, няколко свещеника от петте черкви. Заедно тръгват към В. Търново, а най-отпред на кон е Пауна Язаджиева, майка на Елена, както и самата тя.   Проточва се дълга колона от горнооряховчани през Арбанаси до старата българска столица. Щом се показват в местността „Каменец“, някакъв изплашен турчин се затичва към конака, за да съобщи, че идват московци. Отначало на моста в Асеновата махала ги посрещат две роти турска войска, а след това пристига и целият мизлиш – градоначалникът Реуф паша, кадията, мюфтията, владиката – архимандрит Стефан.   Народът пада на колене „с писък и ридания“. Елена Грънчарова разказва на турски език пред всички тях за мъчението над християнското население в Горна Оряховица. Също за заканите на появилите се около града башибозуци и черкези. Дръзката жена грабва сабята на мютесарафина и заявява: „Ето ти сабя! Изколи ни всичките, но не изпращай цигани и черкези да ни колят и грабят!“   За тези смели думи един чаушин я блъсва в гърдите с приклад, а тя му удря плесница. Архимандрит Стефан, който придружава пашата, уплашено я пита: „Що правиш, Елено?“ Тя му отговаря:„Мене бият и аз бия…“ Изумен от смелата българка Реуф пашата възкликва: „Да бъде волята ти!“ Измъква пръстена от ръката си и го подава на храбрата Елена. Изпраща две роти в Горна Оряховица, за да защитават града.   Елена Грънчарова и жените спасяват селището от разрушения и грабеж, от безчинствата на черкезките орди. Това впечатлява силно съвременниците им – печатът в Букурещ и Цариград разказват за случилото се в старата столица и за самата Елена. Сравняват я дори с Мария Стюарт.   Тя доживява Освобождението на България. Води синовете си в Русия, за да получат военно образование. Съпругът ù и неговите братя дават всичките си пари за освободителното дело.   Вече възрастна Елена Грънчаровапреживява тежко годините на войните. През 1918 г. събира около себе си няколко жени от града и отиват при председателя на прехраната някой си Стомоняков, за да протестират срещу глада и мизерията. Каквато храна намерили си я разпределили веднага. След два дни камбаните на черквите започнали да бият.   Организираните от Грънчарова жени отиват на площада в града с искане да се даде хляб на децата им и да се върнат мъжете от фронта. Елена изпраща телеграма до София, за да извести властта за искванията на горнооряховчанки. Това принуждава ген. Протогеров да обещае и да подобри прехраната. Той нарежда да се направи проверка в домовете на градските управници и изпълнява част от исканията на жените.   От 1888 г. Елена Грънчарова получава поборническа пенсия в рамер на… двадесет лева. През 1896 г. тя моли пенсията ù да бъде повишена, но вместо това я спират. Чак през април 1905 г. отново я връщат.   Гордата и дръзка българка умира през 1923 г. Ценният пръстен, подарен от Реуф паша се пази до днес от нейни наследници.", "date": "2019.05.03", "title": "Елена Грънчарова удря плесница на Чаушин, пашата изумен й подарява пръстена си"}
{"url": "http://epicenter.bg/article/Agentsiyata-po-hranite-za-izmiraneto-na-pcheli--Nyama-masov-mor--sluchaite-sa-edinichni-/181735/4/0", "text": "За масов мор на пчелите предупреждават производители. Става въпрос за стотици пчелни семейства, които са отровени. Пчеларите организират протести и настояват държавата да се намеси.  „Причината за това би могла да е различна и ние я търсим. Не бих казала обаче, че се касае за масов мор. Имаме единични сигнали – около 10-12. Става въпрос за село Струпец”, обясни пред камерата на БТВ Любина Донкова, началник отдел \"Контрол на продукти за растителна защита и торове\" в БАБХ.  Правят се изследвания както на пчелите, така и на растенията – взимат се проби дали е извършено третиране с продукти за растителна защита. Разпоредени са засилени проверки на територията на цялата страна, а не само в района на село Струпец. „Има национален план за контрол върху употребата на продукти за растителна защита, както и регионални планове за всички 28 областни дирекции по безопасност на храните. Извършваме и извънредни проверки. Реагираме на абсолютно всички сигнали, подадени от пчеларите”, обясни Донкова.  Тя уточни, че лицата, които употребяват продукти за растителна защита, са длъжни лично да уведомят собствениците на пчелни семейства и кметовете, че територията се третира. „Има обаче и случаи, в които това не се прави. Тогава се съставят актове и се налагат глоби. Тези лица попадат в графата „рискови” и при тях се извършват планови проверки”, коментира още експертът от БАБХ. За физическо лице глобите са от 1800 до 2400 лв., а за юридически – от 2400 до 3600 лв.  На въпрос дали е възможно ГМО растения да са причината за смъртта на пчелите Донкова заяви, че не смята, че това е причината, тъй като в България отглеждането на ГМО организми е забранено. Глобата е 1 млн. лв. „Нито един земеделски стопанин не би могъл да си позволи да отглежда ГМО у нас. То може да се съдържа в храни и фуражи, но в никакъв случай да се отглежда в България. Ако случайно се открие някакво ГМО, то ще е заради случайно замърсяване”, поясни Любина Донкова.  ", "date": "2019.05.03", "title": "Агенцията по храните за измирането на пчели: Няма масов мор, случаите са единични!"}
{"url": "http://epicenter.bg/article/Rumen-Draganov--Stava-vapros-ne-za-kashti-za-gosti--a-za-kashti-kasichki--Tova-e-udar-po-turizma-/181754/4/0", "text": "Участвах в орган, който взимаше решения финално, след като са извършени всякакви експертизи на много проекти по програмата за селските райони. Нито един от представителите на обществените организации, които ни викаха за публичност, нямаше възможност да се запознаем с проектите предварително. \r\n Това  коментира пред бТВ Любомир Попйорданов, председател на Българската асоциация за алтернативен туризъм (БААТ). \r\n   \r\n „Напуснах официално и казах, че повече няма да се явявам на този фалшив комитет за управление. Написахме и писмо до Брюксел, че програмата не служи на своите цели. Видяхме, че се касае просто за строителство на малки хотели, които нямаха бизнес планове”, допълни той. По думите му идеята е била „всичко да се претупа”. \r\n   \r\n Според Румен Драганов от не става въпрос за къщи за гости, а за къщи-касички. \r\n   \r\n „Става въпрос за организирано от властта изтегляне на европейски средства за богопомазани. Ако тръгнем към тези къщи-касички, ще видим, че зад тях стоят много пари. Тези хора са решили да изперат парите си. Някои от тях значително надхвърлят инвестицията, която е декларирана като такава. Изпрани са милиони”, заяви Румен Драганов. \r\n   \r\n „Къщите за гости, в които са инвестирали хора, които действително искат да развиват туризъм, са 62 000. Те са перфектни и хората не трябва да се страхуват да ходят там и да ползват продукта. В момента нанасяме огромна имиджова щета на най-добрите хора, които с ентусиазъм работят. Това е обида за туризма”, каза още Драганов. \r\n   \r\n Припомняме, че министерството на земеделието изнесе смущаващи данни за нарушения при къщите за гости. От 2015 г. са проверени едва 18% от къщите за гости, като от тях 110 имат направени актове за възстановяване на 10 милиона лева. За 32 от обектите има искане за пълно възстановяване на парите. Основното нарушение е, че те не се използват по предназначение. В над 700 от къщите се очаква да приключат започналите наскоро проверки, които се извършват от  МВР, НАП и фонд „Земеделие”. \r\n   \r\n", "date": "2019.05.03", "title": "Румен Драганов: Става въпрос не за къщи за гости, а за къщи-касички. Това е удар по туризма!"}
{"url": "http://epicenter.bg/article/Prokuraturata--Proverkata-na-kashti-za-gosti-obhvashta-i-darzhavni-organi--rabotili-po-programi-ot-ES/181752/3/0", "text": "Проверката на къщите за гости обхваща и работата на държавните органи по програмите, финансирани от Европейския съюз. Това съобщиха от пресцентъра на Прокуратурата на Р България по повод изявления на министър Румен Порожанов, свързани с „разпоредени 100%-ви проверки на къщите за гости“.  От прокуратурата посочват, че на 23 април 2019 г. по разпореждане на главния прокурор Сотир Цацаров, на Главна дирекция „Национална полиция“ – МВР са възложени проверки на всички проекти по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 г. – 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости. Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите. „Проверките се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд „Земеделие“. Предметът на проверките обхваща и работата на тези държавни органи по програмите, финансирани от Европейския съюз“, съобщават от държавното обвинение.", "date": "2019.05.03", "title": "Прокуратурата: Проверката на къщи за гости обхваща и държавни органи, работили по програми от ЕС"}
{"url": "http://epicenter.bg/article/Izpushi-reys-s-detsa-na-pat-kam-Etropole--vsichki-sa-nevredimi/181753/3/0", "text": "  Своевременно шофьорът на превозното средство е отбил, а пътниците - изведени на безопасно място. Няма пострадали.    ", "date": "2019.05.03", "title": "Изпуши рейс с деца на път към Етрополе, всички са невредими"}
{"url": "http://epicenter.bg/article/Prokuraturata-otgovori-na-Elena-Yoncheva-po-sluchaya--quot-Alo--Banov-sam-quot--/181757/3/0", "text": "  \r\n   \r\n „До настоящия момент, в хода на проверката никое от лицата, от които са снемани обяснения (включително и народният представител Елена Йончева, като подател на сигнала) не споменава за съществуването на въпросния мобилен телефон”, отбелязват от прокуратурата. \r\n  Апелативната спецпрокуратура ще се произнесе дали отказът от започване на разследване е бил правилен. \r\n   То е по повод изявления на народния представител и кандидат за евродепутат Елена Йончева във връзка с постановения от Специализираната прокуратура за отказ да образува досъдебно производство по сигналите срещу министъра на културата Боил Банов. Публикуваме съобщението без редакторска намеса:  \"На 11.04.2019 г. Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление, а предвид засиления обществен интерес, с разрешение на наблюдаващия прокурор и след заличаване на личните данни, пресцентърът на Специализираната прокуратура публикува пълния текст на постановлението за отказ.  Преписи от това постановление са изпратени на лицата, подали сигналите – на народния представител Елена Йончева, на Корнелия Нинова, като председател на Националния съвет на Политическа партия „Българска социалистическа партия“ и на Григор Здравков, като представител на НПО „Българска легия Антимафия“.  На 22.04.2019 г., на брифинг в централата на ПП БСП, г-жа Йончева е заявила, че ще представи на прокуратурата оригиналния запис от разговор с участието на Боил Банов, показала е мобилен телефон, с твърдение, че с него е направен този запис, както и разпечатка на същия. Заявила е, че „този път спецпрокуратурата няма да може да се измъкне от разследване на случая“. Следват още публични изявления на Елена Йончева – че това се прави, защото „ не искаме и този запис да изчезне.“  Постановлението за отказ на Специализираната прокуратура от 11.04.2019 г. не е обжалвано от Елена Йончева. Жалби срещу него са подадени от Григор Здравков – „Българска легия Антимафия“ /на 21.04.2019 г. в Специализираната прокуратура и на 25.04.2019 г. в Апелативната специализирана прокуратура/ и от Политическа партия „Българска социалистическа партия“, представлявана от председателя на Националния съвет Корнелия Нинова /на 25.04.2019 г./. Към тази жалба е приложен и запечатан плик, с посочване на съдържанието – мобилен телефон и разпечатка на запис от него, ведно с констативен протокол от нотариус за идентичност между съдържанието на записа в телефона и разпечатката на хартия.  До настоящия момент, в хода на проверката никое от лицата, от които са снемани обяснения /включително и народният представител Елена Йончева, като подател на сигнала/ не споменава за съществуването на въпросния мобилен телефон. В обясненията си г-жа Йончева твърди, че на 11.04.2019 г. намерила в своята пощенска кутия в Народното събрание оптичен носител /диск/, с неизвестен подател. След като презаписала файла от диска на флаш памет, унищожила диска, а флаш паметта със записания разговор предоставила на Специализираната прокуратура.  На 30.04.2019 г. Апелативната специализирана прокуратура е изискала преписката от Специализираната прокуратура, за да осъществи инстанционен контрол върху постановения прокурорски акт от 11.04.2019 г., по повод подадените жалби от Григор Здравков и ПП БСП\".", "date": "2019.05.03", "title": "Прокуратурата отговори на Йончева по случая \"Ало, Банов съм!\": Не е даден телефонът със записа "}
{"url": "http://epicenter.bg/article/Okonchatelno--Edna-godina-zatvor-za-Ahmed-Musa-za-propovyadvane-na-omraza-na-religiozna-osnova/181764/3/0", "text": "Една година затвор и 5000 лева глоба получи Ахмед Муса, обвиняем за насаждане на омраза на религиозна основа. Това съобщават от ВКС. Присъдата срещу Ахмед Муса по делото срещу 13-те имами е една година ефективно лишаване от свобода, но към нея се прибавят още три години от предишна условна присъда за разпространяване на радикален ислям. Така Ахмед Муса ще трябва да прекара в затвора общо 4 години.", "date": "2019.05.03", "title": "Окончателно: Една година затвор за Ахмед Муса за проповядване на омраза на религиозна основа"}
{"url": "http://epicenter.bg/article/Prokuraturata-proveryava-ministara-na-zemedelieto-Rumen-Porozhanov/181768/3/0", "text": " съобщиха от държавното обвинение.   \r\n \r\n   \r\n Порожанов ще бъде проверяван и като шеф на фонда. Тази позиция той заемаше преди да оглави министерството. \r\n   \r\n Проверките на къщите за гости, финансирани от Европейския земеделски фонд за развитие на селските райони, се извършват в рамките на правомощията на прокуратурата, възложени са на органите на МВР и не се осъществяват съвместно с Министерството на земеделието, храните и горите (МЗХГ), нито с Държавен фонд \"Земеделие\" (ДФЗ). \r\n Това съобщи пресцентърът на прокуратурата във връзка с изказване на министъра на земеделието Румен Порожанов по-рано днес пред \"Нова телевизия\", че \"фонд \"Земеделие\" си е свършил работата, след като е разпоредил стопроцентови проверки на къщите за гости\". \r\n   \r\n От прокуратурата припомнят, че на 23.04.2019 г. по разпореждане на главния прокурор Сотир Цацаров, на Главна дирекция \" Национална полиция\" - МВР са възложени проверки на всички проекти по мярка 311 \"Разнообразяване към неземеделски дейности\" по Програма за развитие на селските райони /ПРСР/ 2007 г. - 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости.  \r\n Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите.  Припомняме, вчера стана ясно, че Спецпрокуратурата се е заела с измамите с евросредства. Операцията се провежда съвместно с полицията и ДАНС на територията на София, Пловдив, Сливен, Карнобат и Бургас.  Преди седмица пък главният прокурор разпореди извършване на проверка на всички проекти с предмет изграждане на жилищни сгради (къщи) за гости на територията на цялата страна. \r\n   \r\n От прокуратурата увериха, че ще търсят връзка между бенефициентите на евросредства за изграждане на къщи за гости и служебни лица.  \"Фонд \"Земеделие\" си е свършил работата. Той е направил всички \"чекове\" от гледна точка на изискванията за риск, анализ и проверка. Дори са завишени проверките по къщите за гости\", заяви Порожанов в интервю за \"Нова телевизия\". Той обеща, че до края на деня публичният списък с всички къщи за гости ще бъде качен на сайта на ДФЗ.  Скандалът доведе досега до две оставки - на зам.-министъра на икономиката Александър Манолев и зам.-директора на ДФЗ Иванка Багдатова-Мизова. \r\n   \r\n По повод започналите проверки бившият земеделски министър Мехмед Дикме заяви, че те не са работа на прокуратурата, а на Министерството на земеделието и ДФЗ, тъй като те са контролиращият орган, който обаче не си е свършил работата.  По-късно стана ясно, че проверките ще обхванат не само бенефициентите, но и строителите на къщите за гости. С общо петте си години начело на фонда в първото и второто правителство на Бойко Борисов Порожанов на практика е най-дълго задържалият се ръководител на фонда, отбелязва \"Медиапул\". Институцията разпределя между 1.5 и 2.5 млрд. лв. годишно под формата на субсидии, без да се броят грантовете. Кариерата на Порожанов в земеделието е свързана с ГЕРБ, но той има доверието и на ДПС, което открай време има интереси в сектора, посочва \"Медиапул\".  Порожанов остана на поста си и по време на предишния скандал с къщите през 2016 година, когато напусна началникът на сектор във фонда Янаки Червеняков, който беше одобрил договори на тъща си. Тогава ДАНС проверяваше и лично Порожанов, но не повдигна обвинения срещу него. Пред Би Ти Ви вчера Порожанов обяви, че съдът е върнал на работа в ДФЗ Червеняков. \r\n   \r\n \r\n", "date": "2019.05.03", "title": "Прокуратурата проверява министъра на земеделието Румен Порожанов"}
{"url": "http://epicenter.bg/article/Prokuror-Geshev--Osem-litsa-sa-privlecheni-kato-obvinyaemi-za-zloupotrebi-s-fondove-na-ES/181781/3/0", "text": "Осем лица са обвинени за злоупотреби с еврофондове след вчерашната мащабна акция на Спецпрокуратурата, полицията и ДАНС в шест града в страната. Това обяви зам.-главният прокурор Иван Гешев.  Претърсвани бяха и офиси на бизнесмена Миню Стайков, като първоначалната информация бе, че става въпрос за злоупотреби по програмата \"Млад фермер\". Гешев обаче категорично уточни, че злоупотребите не са по тази програма.  \"Предметът на разследване по досъдебното производство е престъпно сдружение, чиято основна \"търговска дейност\" е злоупотреби с фондове на Европейския съюз\", заяви Гешев. Към днешна дата като обвиняеми са привлечени 8 лица. Обвиненията са за престъпно сдружение за всички от тях и в различни конфигурации има различни обвинения за злоупотреби с фондове на ЕС.  Става въпрос за програми, касаещи развитие на селските райони и конверсия на лозята. Става въпрос за различно досъдебно производство от досега водено, по което един от обвиняемите беше Миню Стайков. Става въпрос и за различни програми от \"Млад фермер\", заяви прокурорът.  Иван Гешев уточни, че за двете програми са отпуснати средства от еврофондове, като разпоредител с тези европейски средства е Държавен фонд \"Земеделие\".  \"По програмата за селските райони са поискани и одобрени от ДФ \"Земеделие\" за плащане 11,5 млн. лв., като в резултат от действията на прокуратурата, макар и доста трудно, тези пари не са платени до момента. По втората програма – конверсия на лозя, са поискани над 7 млн. лв., а са получени малко над 5 млн. лв. Като пак заради активната ни комуникация с ДФ \"Земеделие\", не са платени 2 млн. лв.\", обясни зам. главният прокурор и изтъкна, че усвоените средства са 5 млн. лв.  \"Искам да обясня – максималният лимит за целия програмен период е 5 милиона, а тук говорим за 20 милиона и затова е направена тази престъпна схема, за да се заобиколят законово установените лимити\", допълни зам.-главният прокурор.  \"Всички в тези дружества са роднини, свързани помежду си и т.н. Може да кажем, че всички са роднини или приближени лица около така да кажем бизнес империята \"Карнобат\". Екип от прокурори ще прецени какви и кога мерки за неотклонение ще бъдат взети към обвиняемите“, каза Гешев.  По думите му, освен Стайков има и други две знакови лица, които са свързани с разследването, но те са извън страната.  \"Знам, че има и дама, която има някакви здравословни проблеми и сега е в Турция, но и тя ще бъде привлечена. Другото лице е в същата страна. Както виждате прибираме обвиняеми от целия свят - нямаме пречки, европейските ни партньори ни помагат\"“, заяви Гешев.", "date": "2019.05.03", "title": "Прокурор Иван Гешев: Осем лица са обвинени за злоупотреби с еврофондове за над 18 милиона лева"}
{"url": "http://epicenter.bg/article/Drakonovski-merki-za-sigurnost-zaradi-papata--zatvaryat-i-chast-ot-AM--quot-Trakiya-quot--navrah-Gergyovd/181783/3/0", "text": "Контролно-пропускателни пунктове, забрана за използване на дронове, спиране на движението и затваряне на паркинги в София и Раковски и дори затваряне на част от магистрала \"Тракия\" са част от мерките, които предприемат полицията, Национална служба Охрана, Столичната община и Центъра за градска мобилност във връзка с посещението на Негово Светейшество папа Франциск на 5 и 6 май у нас.   Мерките бяха обявени на специален брифинг в МВР.  \"Гражданите ще бъдат пропускани през КПП-та без обемисти багажи, да не носят оръжия, включително хладно. Времето не работи за нас - дават лоша метеорологична обстановка. Разрешено е използването на чадъри, дъждобрани, бутилки от половин литър. Отделно на самите КПП ще има центрове на БЧК, където допълнително при необходимост ще бъде раздавана минерална вода\", каза заместник-директорът на ГД \"Национална полиция\" ст. комисар Тодор Гребенаров и добави, че КПП-тата ще работят три часа преди началото на всяко събитие.  Той обяви още, че от началото на годината е бил създаден временен оперативен щаб, в който участват всички структури, ангажирани с охраната на папа Франциск.  \"Самата организация по посещението е започнала в началото на 2019 г. Проведени са редица мероприятия, като са обсъдени с колегите от Италия редът, програмата, задачите и местата, където ще бъдат проведени тези срещи. Във връзка с по-добрата стиковка и взаимодействие преди около един месец направихме по покана на Ватикана с част от оперативния щаб посещението на място там\", допълни той.  Гребенаров добави още, че очаква папа Франциск да излезе от протокола и от мерките за сигурност, но са подготвени да реагират. Той подчерта, че чужди служби не са ангажирани с охраната му, освен личната охрана, с която папа Франциск ще пристигне.  \"Създадена е добра организация за посещението на папа Франциск, тя е в пълна стиковка с всички служби. Това, върху което ми се иска да акцентирам, е да помоля медиите да не създаваме излишно напрежение, излишна мисъл в гражданите, че ще бъде трудно и тежко да присъстват на тези мероприятия\", обяви зам.-шефът на СДВР ст. Комисар Антон Златанов.  Заради посещението на папа Франциск ще има временна организация на движението и по автомагистрала \"Тракия\".  \"На 6 май преди обяд движението по автомагистрала \"Тракия\" посока Бургас ще бъде отклонено по пътен възел \"Запад\" – Пловдив на 119 км до пътен възел \"Плодовитово\" на 165 км. Тази временна организация ще бъде създадена в следобедните часове по обратен ред\", обяви ст. комисар Атанас Илков – директор на ОДМВР-Пловдив.  \"По пътните артерии и кръстовища, които са към подходите за град Раковски, ще бъдат осигурени служители на \"Пътна полиция\", които ще регулират движението\", заяви още той и обясни, че целта е да се улесни пътуването на хората.  По думите му достъпът на двете места в град Раковски, където ще се проведат събитията с папа Франциск, ще бъде осигурени от полицейски служители и ще има обособени контролно-пропускателни пунктове. Ст. комисар Илков допълни, че там ще има разположени екипи на спешна помощ и на БЧК. Той допълни, че на площада ще има монитори, които ще излъчват литургията в храма. По думите му ще бъде осигурен паркинг и за хората с увреждания.", "date": "2019.05.03", "title": "Драконовски мерки за сигурност заради папата, затварят и част от АМ \"Тракия\" навръх Гергьовден"}
{"url": "http://epicenter.bg/article/Malina-Krumova--Nyama-da-se-otnemat-knizhki-na-hora-nad-60-godini-/181803/3/0", "text": "Не се предвижда отнемане на книжки на хора на 60 години, създава се истерия. Целта е засилване на мерките за безопасност по пътищата. това заяви Малина Крумова, председател на Държавна агенция \"Безопасност на движението по пътищата\", в ефира на \"Нова телевизия\".   Поводът е предложението на държавната агенция по пътна безопасност отпреди дни, за въвеждане на психологически и физически тестове на шофьорите над 60 години. Причината е в зачестилите катастрофи, предизвикани от водачи в пенсионна възраст.  \"В момента няма официално предложение за въвеждане на тестове за шофьорите над 60 години. Не става въпрос и да се въвеждат допълнителни тестове извън изискването за определено здравословно състояние, за да имаш шофьорска книжка, което важи и сега. Единствено сме обсъждали проверка да има по-често от 10 години\", каза тя.  Тя уточни, че в Дания и Швеция например има практика за по-често тестване на способността да си шофьор. Тя добави, че се правел комплексен анализ – за мерки, с които да се намали смъртността по пътищата. Категорично не става въпрос за отнемане на книжки, създава се истерия, подчерта Крумова, но не каза дали идеята да има по-често \"доказване\" дали можеш да си шофьор може да се превърне в предложение и след това в норма за всички възрастови групи, не само за най-възрастните.  \"Не искаме да сваляме от колите хората, които могат да шофират, защото могат да изберат по-опасни начини за придвижване – с велосипед или пеша, а статистически това е доказано, че е по-опасно за по-възрастните\", обясни Крумова.  На въпрос дали ще има проверки на други места извън Своге дали асфалтовите смески на пътищата са безопасни председателят на агенцията за пътна безопасност не каза, че нейното ведомство ще проверява, а заговори за по-сериозна нормативна рамка за одит. \"Няма специалисти за качеството на пътната настилка, които да влизат в комисиите за приемане на обектите – те оценяват само по документи\", стана известно от казаното от Крумова.  По думите й трябва да бъде променена методиката за установяване на рискови пътни участъци, като вземат предвид много компоненти – както брой катастрофи, така и пътна настилка, но и други елементи. Позицията й е, че проблемът с войната по пътищата трябва да се разглежда комплексно.", "date": "2019.05.03", "title": "Малина Крумова: Няма да се отнемат книжки на хора над 60 години "}
{"url": "http://epicenter.bg/article/Kola-blasna-3-godishno-dete-na-peshehodna-pateka-v-Sofiya/181807/3/0", "text": "Тригодишно дете е било блъснато на пешеходна пътека в София. Не е пострадало сериозно.  Инцидентът е станал в района на столичното 12-то училище на ул. „Цар Иван Асен II“, съобщава БТВ.  Свидетели на инцидента твърдят, че детето е изскочило изневиделица на пешеходната пътека. То е било с колело. Било е с един от родителите си, а жената, която шофирала, го видяла в последния момент и не успяла да реагира.", "date": "2019.05.03", "title": "Кола блъсна 3-годишно дете на пешеходна пътека в София"}
{"url": "http://epicenter.bg/article/Zaloviha-golyama-grupa-nelegalni-migranti-kray-Gorna-Oryahovitsa/181816/3/0", "text": "Голяма група нелегални мигранти е заловена край Горна Оряховица. Задържани са 28 афганистанци, като всички от тях са под 18 години.  На място са арестувани и каналджиите, които е трябвало да ги преведат през страната. Каналджиите са трима мъже, българи.  Нелегалните мигранти и каналджиите са задържани около 16 часа днес.  Провеждат се разпити на задържаните с участието и на агенти на ДАНС, съобщава Нова телевизия.", "date": "2019.05.03", "title": "Заловиха голяма група нелегални мигранти край Горна Оряховица"}
{"url": "http://epicenter.bg/article/Petar-Vitanov--Izborite-za-EP-se-otrazyavat-varhu-ezhednevieto-na-vseki-edin-balgarin/181813/2/0", "text": "„Изборите за ЕП се отразяват върху ежедневието на всеки един българин, дори и в най-отдалечените краища на страната“.   Това заяви кандидатът за евродепутат от „БСП за България“ Петър Витанов във Вършец. Той подчерта, че изборите за ЕП могат да решат проблемите и на област като Монтана. „Характеризираме я като най-бедната област в целия ЕС. Липсва инфраструктура, европейските фондове се харчат неефективно, не се правят пътища“, каза още той.   По неговите думи хората от района се чувстват в безизходица, липсва им стопанска перспектива, защото парите по обща селскостопанска политика отиват в големите зърнопроизводители. „Във Вършец не са останали овощари, зеленчукопроизводители. Има отлив и демографска катастрофа. Преди 10 години са били два пъти повече хора, но сега предпочитат да търсят работа и шанс за реализация в по-големите градове или навън“, допълни Витанов. Той подчерта, че курортът е от национално значение, но посещаемостта му е била в пъти повече. „Всичко това може да се промени с ефективно използване на европейски средства“, категоричен е Петър Витанов.  Кандидатът за евродепутат Цветелина Пенкова коментира темата за купуването на гласове. „Всеки трябва да е наясно, че продавайки гласа си за 20 лв, 30 лв или 50 лв, той продава не само гласа си, но и бъдещето си, бъдещето на своите деца и внуци – за години напред“, категорична е тя. По време на срещата местните хора подадоха информация за купуване на гласове за ГЕРБ в Монтанско. Пенкова призова за масово гласуване, което да обезсмисли купения и контролирания вот. ", "date": "2019.05.03", "title": "Петър Витанов: Изборите за ЕП се отразяват върху ежедневието на всеки един българин"}
{"url": "http://epicenter.bg/article/Denitsa-Zlateva-v-Svilengrad--Vreme-e-da-pokazhem--che-balgarite-ne-sme-vtora-raka-evropeytsi--/181815/2/0", "text": "  \"Докато другите първо представяха листи, ние предложихме конректни политики за социална и справедлива Европа. Ние, от \"БСП за България\", ще работим за равни възможности за хората от малките населени места - еврофондовете не бива да достигат само до шепа богоизбрани! Време е да покажем, че българите не са втора ръка европейци!\"   Това заяви Деница Златева, кандидат за евродепутат от \"БСП за България\" на среща с граждани в Свиленград. По думите ѝ битката с корупцията не е само по високите етажи на властта в София, тя трябва да се води в цялата страна. По-късно през деня Златева проведе среща и в Ивайловград. \"Европа понякога изглежда далеч, но всъщност е много близо и това се усеща най-добре в пограничния Ивайловград. Евроизборите на 26 май са важни и решаващи за бъдещето на цяла България и нашият лозунг е справедливост сега! Справедливост за селата и градовете, справедливо разпределение на еврофондовете за малките земеделски производители и малките предприятия, забравени и пренебрегвани от досегашната власт. Справедливост за пациентите, които са принудени да пътуват час и половина по разбити пътища до най-близката болница, докато други си разпределят обществени поръчки за милиони. Справедливост за всички - достойни доходи и работни места, които не зависят от това, за кого си гласувал. Справедливост за намаляване на неравенствата - социални, икономически, регионални, в България и Европа! Благодаря на жителите на Ивайловград, че са активни и не се страхуват, въпреки натиска от местната власт! Единственият шанс за промяна е - гласувайте!\", каза още Златева.", "date": "2019.05.03", "title": "Деница Златева в Свиленград: Време е да покажем, че българите не сме втора ръка европейци! "}
{"url": "http://epicenter.bg/article/Korneliya-Ninova-i-Elena-Yoncheva-podnasyat-tsvetya-na-pametnika-na-Gotse-Delchev/181817/2/0", "text": "    В 12:00 часа в гр. Гоце Делчев, на паметника на Гоце Делчев, лидерът на БСП Корнелия Нинова и водачът на листата на левицата за евроизборите Елена Йончева ще положат цветя в знак на почит по случай 116 години от смъртта на Гоце Делчев. В 12:30 часа на прохода Попови ливади те ще вземат участие в откриването на 2-ри кръг от националния шампионат по планинско изкачване на България. В 14:00 часа в местността Попови Ливади те ще положат цветя на паметника на Гоце Делчев. В 17:30 часа Нинова и Йончева ще положат венци и цетя пред паметника на един от основателите на социалистическото движение в Петрич Антон Попов. В 18:00 часа в Народното читалище в гр. Петрич те ще вземат участие в честването на 100 от основаването на социалистическата партия в Петрич.  В 10:00 часа в Общинския съвет на БСП в гр. Видин кандидатите за евродепутати Петър Витанов и Цветелина Пенкова ще се срещнат с младежи. В 11:00 часа те ще посетят традиционния съботен пазар в града. В 14:30 часа кандидатите за евродепутати ще присъстват на фолклорен фестивал \"Гергьовден\" в с. Антимово.  В 10:30 в гр. Поморие Иво Христов ще вземе участие в Националния тракийски събор „Гергьовден“. В 11:00 часа в гр. Обзор, общ. Несебър, д-р Десислав Тасков ще се срещне с граждани в Клуб на пенсионера.  В 20:00 часа, в с. Пирне, Община Айтов, Деница Златева ще вземе участие във фолклорния събор.  В 10:00 часа в центъра на с. Ябланово, общ. Котел, Деница Златева ще вземе участие в регионалния събор. В 14:00 часа, в Клуба на БСП, в гр. Нова Загора, тя ще се срещне с обществеността. В 15:30 часа в центъра на с. Еленово, общ. Нова Загора, Златева ще вземе участие във фолклорен събор. В 17:00 часа в зала „Графити“ на х-л „Национал Палас“ тя ще се срещне с граждани.    В 11:00 часа в Крумовград, в местността „Паметника“, Крум Дончев ще вземе участие в Събора на девисилите.    В 13:30 часа, на Площад \"Свобода\" в гр. Хасково, Крум Дончев ще вземе участие в благотворително мероприятие. В 14:30 часа на статуята на Богородица в града Крум Дончев ще се срещне с граждани. В 15:30, в Кафе \"Вю\", той ще проведе дискусия с младежи.  София област  В 11:00, в читалището на гр. Драгоман, Велизар Енчев ще се срещне с граждани. ", "date": "2019.05.03", "title": "Иво Христов ще вземе участие в Националния тракийски събор „Гергьовден“"}
{"url": "http://epicenter.bg/article/Mariya-Gabriel-v-Harmanli--Digitalnite-tehnologii-pomagat-za-lechenieto-na-detsa-s-uvrezhdaniya-/181818/2/0", "text": "  Водачът на листата на ГЕРБ СДС и настоящ еврокомисар Мария Габриел посети днес строящия се Дневен център за подкрепа на деца с увреждания в Харманли. Той се прави по ОПРР със съфинансиране от държавния и общинския бюджет.   Правим всичко възможно да създадем условия за рехабилитация и социализация на децата с увреждания и техните семейства, каза кметът на община Харманли Мария Киркова.   \"Трябва да се възползваме от дигиталните технологии и да ги внедрим в този Център , защото позитивните резултати от тях при работа с уязвими групи е доказана\", заяви Мария Габриел. Тя насърчи Центъра в Харманли да внедри технологиите, да търсят възможности по праграма Хоризонт 2020 и още при отварянето Центърът да предложи дигитални услуги на своите ползватели.   Мария Габриел посети и един от инфраструктурите проекти, които се изпълняват в Харманли. Това е рехабилинация на пътни отсечки Харманли-Бисер, Харманли-Надежден, Харманли-Доситеево, Шишманово-Българин. Това са над 12 км.пътища, които се ремонтират по ОПРСР , а инвестицията е за 6 милиона лева.   Мария Габриел подчерта, че за развит земеделски район, добрата инфраструктура е изключително важна.  ", "date": "2019.05.03", "title": "Мария Габриел в Харманли: Дигиталните технологии помагат за лечението на деца с увреждания "}
{"url": "http://epicenter.bg/article/Voenniyat-parad-za-6-may---bez-helikopter-s-natsionalniya-flag/181819/2/0", "text": "Тази година военният парад в Деня на храбростта и празник на Българската армия за първи път ще е без водещия хеликоптер МиГ-17. По традиция хеликоптерът носеше националния флаг, но миналата година машината падна и в нея загинаха двама пилоти.  Командващият парада ген. майор Иван Лалов каза пред БНР, че няма друг МиГ-17, който да е ремонтиран. Кап. Николай Петков каза, че управляваният от него тази година хеликоптер МиГ-24, който ще открие парада с хеликоптерите \"Кугър\", няма нужната техника за спускане на знамето.  За парада военните обещават още самолетите \"Спартан\", трите самолета \"Пилатус\" от учебната авиационна база в Долна Митрополия. По традиция ще прелети и група самолети МиГ-29 от авиосъстава на база \"Граф Игнатиево\". По площада ще премине сухопътната техника – бронирани машини, бронетранспортьори, танкове, ракетни комплекси.  За първи път на парада ще премине представителният блок на 101-ви алпийски полк. Командирът Димитър Кацаров: \"Изключително голяма чест и отговорност е това. Имаме добра успеваемост за набиране на войници. Миналата година от три конкурса сме набрали 80 военнослужещи, които са влезли в строя. Това е много добър показател. Имаме сега конкурс за 10 места, а имаме 33 кандидати\".  Първи парад тази година ще има младши сержант Борис Райков от Бургас, курсант в НВУ, който се готви за разузнавач: \"Изпитвам голяма гордост от тази чест, която ми беше предоставена. Това беше една моя детска мечта, която имаше възможност да се превърне в реалност. Имам надежда, че това е сигурна професия за всеки, който иска да се реализира. Да си военнослужещ не е нужно само желание, трябва да се изпитва отвътре\".  На парада клуб \"Братя по оръжие\" ще представи техника от периода на Втората световна война - немска техника, била на въоръжение в българската армия.  \"Кулминацията на парада ще бъде самият парад. Той има вече 99-годишна история\", каза майор Иван Лалов.  Военният парад започва в 10.00 часа на 6 май.", "date": "2019.05.03", "title": "Военният парад за 6 май – без хеликоптер с националния флаг"}
{"url": "http://epicenter.bg/article/Emil-Harsev--Ot-shtedrostta-na-upravlyavashtite-ne-mozhem-da-se-oplachem/181820/2/0", "text": "Бюджетният излишък към април е в размер на близо 2,7 млрд. лева, което е почти рекорд. Това каза в предаването \"Още от деня\" по БНТ икономистът Лъчезар Богданов.  Приходите се изпълняват сравнително добре, имаме ръст на заетостта и на доходите. Имаме по-високо потребление, растат и данъчните приходи. Текущите разходи растат, но капиталовите разходи не се изпълняват – на министерствата са отпуснати средства да правят инвестиции, но по някакви причини те не го правят, заяви Богданов.  Трябва да сме принципно икономични, но това не означава, че трябва навсякъде да се режат разходите, каза икономистът, като посочи, че добър пример в това отношение е увеличението на заплатите на учителите и на медицинските сестри.  При бюджета е важен само крайният резултат, числата в края на годината. Иначе е вярно, че имаме забавяне на капиталовите разходи в началото на годината, заяви икономистът Емил Хърсев.  Попитан дали можем да очакваме управляващите да станат по-щедри заради високия бюджетен излишък, икономистът каза: \"Управляващите са доста щедри. Бяха направени значителни разходи за увеличения на заплати. От щедрост не можем да се оплачем, но в страна с валутен борд винаги трябва да се внимава с разходите\".  Много важно е да подчертаем нещо, което остава в сянка – по-добрата събираемост на данъците, добави той.  Безспорно това е един от факторите за по-високите приходи в бюджета през последните години, коментира Лъчезар Богданов. Той подчерта, че трябва да се следи ефективността на всеки направен разход, тъй като, по думите му, няма гаранция, че повечето дадени пари в определена сфера ще се похарчат ефективно.", "date": "2019.05.03", "title": "Емил Хърсев: От щедростта на управляващите не можем да се оплачем"}
{"url": "http://epicenter.bg/article/Mustafa-Karadaya-zahapa-GERB--Ne-iskame-da-zaveshtaem-na-detsata-si-da-badat-nay-bednite-v-ES/181822/2/0", "text": "  Ние от ДПС категорично не искаме да завещаем на децата си да бъдат най-бедните в Европейския съюз. Това заяви лидерът на ДПС и водач на евролистата на партията Мустафа Карадайъ в Никопол.  \"За да достигнем до тези избори, България трябваше да стане член на НАТО, после на Европейския съюз. Всички ние заедно с общи усилия направихме така, че да извървим този път и това е наша гордост\", изтъкна Карадайъ.  \"Това бяха националните приоритети до 2009 г. , а след това управлението направи така, че да няма приоритети. Държавата сега върви по инерция. Тази инерция може да накара държавата да продължи бъде в класацията на най-бедната страна в ЕС\", подчерта лидерът на ДПС.  ", "date": "2019.05.03", "title": "Мустафа Карадайъ захапа ГЕРБ: Не искаме да завещаем на децата си да бъдат най-бедните в ЕС"}
{"url": "http://epicenter.bg/article/Nad-3-chasa-prodalzhi-konkursat--quot-Buket-quot--v-Momchilgrad-/181823/2/0", "text": "Над 3 часа продължи общинският кръг на конкурса \"Букет\" в Момчилград.   На откритата сцена в градския парк \"Нури Адалъ\" над 150 талантливи творци от цялата община представяха песни, танци и стихотворения. Млади художници бяха наредили свои картини на една от алеите.  Официални гости на конкурса бяха европепутатът Неджми Али, народният представител от Момчилград Ерол Мехмед и областният координатор на конкурсите Букет Неджми Ходжов.  Проявата беше официално открита от секретаря на община Момчилград Бахатдин Ахмедов. \"Конкурсът \"Букет\" показва как на едно място могат да се съберат различни по вид цветове и как те заедно се превръщат в едно красиво, богато и неповторимо съчетание. Точно това е същността на \"Букет\" - да възпитава толерантността към другия етнос, към другата идентичност, към другата култура\", заяви в приветствието си към участниците и публиката Бахатдин Ахмедов. Думите му бяха подкрепени от различните изпълнения, сред които имаше български, турски, цигански и влашки песни и танци. Изпълнителите бяха оценявани от жури с председател Юмер Юсеин, който връчи и награди на победителите.", "date": "2019.05.03", "title": "Над 3 часа продължи конкурсът \"Букет\" в Момчилград "}
{"url": "http://epicenter.bg/article/Andrey-Novakov-v-Byala-Slatina--Tselta-ni-e-darzhavata-da-stava-po-bogata--a-zhivotat-na-horata-po-dobar/181824/2/0", "text": "  Това, което хората искат, е да има работни места. Ето защо моите усилия и на всички колеги са фокусирани именно върху това. Смятам, че най-много ще помогнем на Бяла Слатина, ако намерим тези от вас,които няма да търсят работни места, а ще създават. Вие сте едни от най-трудолюбивите в този край. Целта ни едържавата да става по-богата, а животът на хората - по-добър.   Това заяви кандидатът за евродепутат от ГЕРБ Андрей Новаков в Бяла Слатина.   „Искам членството на България в ЕС да се усети дори още по-силно в нашия край“, подчерта кандидатът за евродепутат от ГЕРБ д-р Иво Ралчовски. „Много се радвам, че съм с вас и можем да си дадем кураж, че България може и Европа ни чува. Страната ни върви в правилната посока. Дайте шанс това да продължи“, коментира д-р Ралчовски.  „Листата на ГЕРБ е най-силна. В нея има хора, които ще работят за българските интереси в Брюксел и благодарение на които нашият слоган „Европа ни чува“ ще влезе в пълна сила“, каза народният представител от ГЕРБ Красен Кръстев.  „Иска ми се Европа да почука на всеки наш дом. Налице са видими резултати за община Бяла Слатина, но и има още какво да се желае. В лицето на кандидатите за евродепутати от ГЕРБ намирам европейски приятели“, сподели градоначалникътИво Цветков.  „На 26 май гласувайте с номер 12 в интегралната бюлетина.Изборът е изключително важен – гласуваме за общината, за региона, за България“, призова общинският ръководител на ГЕРБ – Бяла Слатина Стефан Терзийски.", "date": "2019.05.03", "title": "Андрей Новаков в Бяла Слатина: Целта ни е държавата да става по-богата, а животът на хората по-добър"}
{"url": "http://epicenter.bg/article/Tsveta-Karayancheva-otkri-v-Burgas-izlozhbata--Vsichko-se-sastoi-v-nashite-sdruzheni-sili-/181826/2/0", "text": "По повод 140 години от Учредителното събрание и приемането на Търновската конституция председателят на Народното събрание Цвета Караянчева откри в Бургас изложбата „Всичко се състои в нашите сдружени сили“. Представянето на документалната експозиция, подготвена от Народното събрание и Държавна агенция „Архиви“, беше в изложбена зала „Александър Георгиев – Коджакафалията“. На откриването на експозицията беше представен и оригиналът на Търновската конституция.  Търновската конституция бележи свободния път на развитие на България, отбеляза в приветствието си Цвета Караянчева. Тя подчерта, че в Учредителното събрание са участвали различни хора – хора от възрожденския елит, участници в национално-освободителното движение, хора, които са обичали страстно свободата и своето Отечество. Подписвайки Конституцията на 16 април 1879 г., те имат тежката задача да поставят България на картата на Европа като самостоятелна сила и да начертаят какви цели ще си постави България занапред, заяви още председателят на парламента.  Цвета Караянчева допълни, че народните представители, които са се заели да напишат един от най-демократичните основни закони в Европа, са имали изключително много зрялост за времето си, защото са успели да загърбят всички различия и в името на България да подпишат Търновската конституция. По думите й българският народ обича свободата, затова и в Конституцията остават записани думите „Всякой роб от какъвто пол, вяра и народност да бъде, свободен става, щом стъпи на Българска територия“. Разбира се, учредителите не забравят и заветите на Левски за това, че всички ще са равни пред Закона, независимо от произхода си или своите убеждения, отбеляза още председателят на Народното събрание.  Цвета Караянчева призова да предаваме на децата си, че имаме славно минало, че имаме славна история и всеки трябва да знае и да се гордее с нея.  В откриването на експозицията в Бургас участваха председателят на Комисията по околната среда и водите Ивелина Василева, народни представители, председателят на ДА „Архиви“ доц. Михаил Груев и заместник-кметът на Бургас Йорданка Ананиева. ", "date": "2019.05.03", "title": "Цвета Караянчева откри в Бургас изложбата „Всичко се състои в нашите сдружени сили“"}
