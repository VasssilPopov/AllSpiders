{"url": "http://epicenter.bg/article/Tsvetanov--Neka-magiyata-na-Koleda-izpalni-dushite-na-semeystvata-vi-s-toplina-/171487/2/0", "text": "\"В навечерието на най-светлия семеен християнски празник - Рождество Христово, е хубаво отново да си припомним кои са най-важните неща в живота и да кажем на нашите близки колко държим на тях.\" Това написа във Фейсбук председателят на ПГ на ГЕРБ и заместник-председател на партията Цветан Цветанов.  \"Пожелавам на всички магията на Коледа да изпълни душите на вашите семейства с топлина, а хармонията и любовта да не напускат домовете ви!\", отправи поздрав Цветанов.  ", "date": "2018.12.24", "title": "Цветанов: Нека магията на Коледа изпълни душите на семействата ви с топлина "}
{"url": "http://epicenter.bg/article/Badni-vecher-e--praznik-na-doma-i-semeystvoto-/171444/2/0", "text": "Бъдни вечер е. Празникът е семеен, наричан още Малка Коледа. Според библейското предание тогава започват родилните мъки на Дева Мария. Тази вечер е начало на празненството, възславящо Христовото рождение. На празничната трапеза има постни ястия (седем или девет), вярва се, че колкото повече са те, толкова по-богата ще е годината.  Обредният хляб е украсен пластично - от тестото се оформят купните на нивата и домашните животни. Вечерята започва с прекадяването на трапезата, стаите, оборите и градината, за да се прогонят злите духове. След четене на молитвата питата се разчупва и първото парче от нея се оставя пред иконата за Богородица, второто е за къщата, а останалите се разпределят на всеки член от семейството.  На най-възрастните в семейството се пада да разчупят празничния хляб, в който е скрита и сребърната пара. Мъжът и жената трябва едновременно да държат питата високо над главите си. Вярва се, че на когото се падне парата, той ще има най-голям късмет през годината. Здраве и щастие очакват и този, който пръв кихне на Бъдни вечер. Останалите гадаят за бъдещето си през новата година по ядките на орехите – всеки край масата трябва да счупи по един.  Дънерът от круша в огнището е символ на надеждата. Бъдникът не трябва да гасне, ако гори с много искри – годината ще е плодородна.  На Коледа се гадае и по лучени люспи. По една се нарича на всеки месец от годината и се пълни с щипка сол. Мократа люспа вещае дъждове и сняг, сухата – горещини.  Младите моми също търсят обещания за щастлив семеен живот на Коледа. Те крият залък от погачата под възглавницата си и чакат да видят насън бъдещия си съпруг. Вярва се също, че ако се погледнат в огледалото след залез на Бъдни вечер, може без време да се сдобият с бели коси и бръчки.  Обичаят повелява по време на яденето да не се става. Трапезата не се прибира, защото се вярва, че умрелите идват да вечерят и да се погрижат за благополучието на живите. На сутринта храната се дава на птичките – да я отнесат нависоко.  Днешната коледна елха замества бъдника (пън от плодовито дърво), който горял цяла нощ на 24 срещу 25 декември в огнището, за да се помогне на раждането на новото слънце, на новия бог, да му даде енергия и светлина. Елхата със запалените свещи символизира този обред.  На този ден тръгват коледарите. В коледуванията участват само момчетата.  Малките коледарите обикалят през деня на 24 декември. Въоръжени с дрянови тояжки - коледарки, и с торбички те тропат по вратите и влизат в къщите. Домакинята ги дарява с кравайчета, орехи, парче сланина или кървавица.  Възрастните коледари тръгват в полунощ. В народните представи тогава се появяват караконджоли, вампири, таласъми и други свръхестествени същества, които Коледарите със своите песни имат силата да прогонят.  Събират се на дружини от по десетина души. Един е предводител - четник или кудабашия, друг е определен за носене на даровете - той е с дисаги на гърба (магаре). Водачът трябва да е опитен, да знае коледарската благословия и всички коледни песни, които на места са до 80 на брой! Коледарите ходят през нощта, тъй като \"не бива слънцето да ги свари по пътищата\". Те изпяват \"песента за къщата\" - величаят благосъстоянието на дома, голямата челяд, пожелават здраве. Стопаните ги даряват с коледарски кравай и пари, а също сланина, сирене и други благини.  Водачът приема даровете и изказва своята благословия.  След като си разпределят краваите, останалите продукти коледарите разпродават, а събраните средства даряват на бедните, църквата, на училището или читалището.  ", "date": "2018.12.24", "title": "Бъдни вечер е, празник на дома и семейството "}
{"url": "http://epicenter.bg/article/Patriarh-Neofit-shte-oglavi-bogosluzheniyata-za-Rozhdestvo-Hristovo-v-katedralata--Sv--Al--Nevski-quot-/171400/2/0", "text": "На 24 декември от 08.00 часа в митрополитската катедрала „Св. Вмца Неделя“ в София ще бъдат отслужени последователно Утреня, Царски часове и Архиерейска Василиева света Литургия. С благословението на Негово светейшество Българския патриарх и Софийски митрополит Неофит, богослуженията ще оглави Негово преосвещенство Белоградчишки епископ Поликарп - викарий на Софийския митрополит.   Вечерта, в навечерието на Рождество Христово, на Бъдни вечер, Светейшият Български патриарх и Софийски митрополит Неофит ще благослови православните християни и българския народ в Патриаршеската катедрала „Св. Александър Невски“. Начало на богослужението е в 18.00 часа.   На 25 декември, Рождество Христово, в Патриаршеската катедрала „Св. Александър Невски“ от 9.30 часа ще започне Божествена Света Литургия.  ", "date": "2018.12.24", "title": "Патриарх Неофит ще оглави богослуженията за Рождество Христово в катедралата „Св. Ал. Невски\""}
{"url": "http://epicenter.bg/article/Stefan-Danailov--Boyko-e-po-silen-ot-prezidenta--no-veche-e-umoren--Ninova-e-mnogo-ekspanzivna/171445/2/0", "text": "  Това заяви актьорът Стефан Данаилов по бТВ. Президентът не е усмихнат, фуражката, която е носил, е пречката, коментира Данаилов, който бе начело на ИК, издигнал Румен Радев за президент.   каза още актьорът. Според него битката между Борисов  Радев може да стане и дружба.  Даналов отрече БСП да влияе на Радев.    Харесвам Сергей, когато се държи като политик. Той много лесно обаче се съгласява с някои неща, което искат европейските социалисти. Прекалено е възпитан, като знае, какво искат хората у нас. Нашите социалисти сега малко го недолюбват, заради Истанбулската конвенция, обясни Данаилов проблемите в БСП за листата на евровота.      Той призна, че Нинова все още му иска съвети.  Моят проблем в ежедневието е, че не мога да чета, призна Стефан Данаилов. Не ми се иска да усещам, че остарявам, каза още той. Затова и не излизам, не виждам - ако се спъна, краката няма да издържат, ще падна на улицата, да ме съжаляват, разказа още Ламбо.      Любимият на поколения българи актьор подчерта, че в политиката едно грешно решение може да заличи всичко, постигнато на сцената и на екрана. А той отново се готви за постановка – макар да признава, че все още му е трудно да ходи и зрението да не му позволява да чете текстовете. Въпреки тежките моменти в последните години, Стефан Данаилов пожелава на всички повече оптимизъм през 2019 г. и успехи – а те идват само със здравето.     --Ами, яка, ужким ама ще видим тая година. Аз много разчитам на тази година и тия сурвакари ги поканих догодина пак да дойдат, защото се надявам, че ще бъде успешна година. Има много планове, много неща трябва да ми се случат   -Аз очаквах, между другото, тя се мъчеше много накрая. Честно казано, макар че тя въобще не говореше за смърт, за такива работи, виждах че си отива. гледай сега, казвам че има една дата в живота си – 23, на 23 април почина Мери (Мария Данаилова, съпругата на актьора – б.р.), на 23 септември, пътувайки вече за Пловдив, на 24-ти ми беше изявата, ми съобщиха, че сестра ми е починала. И пътьом уреждах погребение и т.н. Но не си мислих да отложа представлението.   --Артистът в такива моменти е на сцената.   \r\n \r\n \r\n \r\n \r\n   - Абе, виж сега не мога да достигна това, което съм направил като актьор – и да се спукам. Значи, аз в тоя дълъг период в който се хванах да се занимавам съм имал и приливи и отливи. То се знае, много силна активност, после малко размисъл, после пак активност и може би именно това ме поддържа да не се отчайвам от политиката, защото човек много лесно може да се отчае. Нали творецът е чувствителен в това отношение.   - Не, като политик може да направиш беля, да си зачеркнеш това, което си направил като актьор.   - Симпатичното момче на българската политика. Трябва да ти кажа, че хората ме обичат и като политик, и като артист.   - Тоя път пак ми се обадиха от президентството и аз викам „Малко ми е трудно ходейки, ма тия коридори ще ги превзема няма как”. След което той интелигентно постъпи, „По-добре ние да отидем при него, какво ще го мъчим човека” и дойде на гости. Вкъщи винаги е по-добре. Много по-приятелска среща беше, отколкото тия, президентските срещи.   - Абсолютно,  много по-приятелски, много по-откровено.   \r\n \r\n \r\n \r\n \r\n   - Ама, виж какво, аз не съм бил преди това близък с него. Аз тогава само го ръгах и му виках „Давай, давай, тука се усмихвай, тука не се усмихвай, не прави това”. Борех се много, защото си го харесах много, мъжко поведение има. А сега говорихме си за някои неща, абе какво да ти кажа…   - По-мрачен характер е „катил” в моята уста. Той не е усмихнат, аз все го карам, „Усмихвай се, момче”. Фуражката, която цял живот е носил, тя е основната пречка. Но, това че има характер, че издържа на напъна и всякакви фантазии, които се говорят за него – че щял да прави движение, партия, такива работи.   - Не, не, не, не въобще далеко ми е от мисълта да го виждам такъв. И ако го усетя, ще го критикувам.   - Няма такова нещо, бе! То, това е. Той не се води, другата фраза е „ни се води, ни се кара” – нищо не прави под диктата на БСП.   - Бойко има по-дълга биография, все пак той се политизира преди много години. Генералът, нашият, моят генерал е от две години. Бих отговорил след поне четири години, в края на мандата му, или пет. Но засега Бойко, мисля че.   - Аз не го виждам въобще като война.   - Една надпревара. Все пак явно е, че Радев има амбиции да се докаже като политик. Тия, които припяват на другите, вадят под вола теле   - Абе, аз мисля че по-добре трябва да бъде между тях двамата, защото както е битка, така може да стане и дружба.   - Ама, може да се случи да има, бе! В края на краищата утре знаеш ли какво може да се случи с България.   - Ами, те ако се съборят, сами ще се съборят. Много са странни тия колеги от т.нар Патриоти. Сега ще ти кажа – на мен ми се струва, че Бойко е малко поуморен вече, почна да му писва и тия момчета, ако не се стегнат, няма да изкарат дълго време.  Освен това показателите на великото им управление не са добри. Сега пенсии вдигат, к’ви пенсии, ще ги изяде инфлацията…   \r\n \r\n \r\n \r\n \r\n   - Не е успешно, как ще е успешно? Ако беше успешно щеше да го отчете някой европеец. Положителните качества си отбелязват само те – колко всичко е как добре работи. Не може всеки проблем, който се случи в държавата, във всякакъв сектор на държавата, да се отива при министър-председателя да го реши. Разбираш ли какво значи, аз съм бил министър и ако не мога да реша проблем, който тревожи тая част на обществото, която е свързана с културата, и те да ходят при Станишев – щеше да ми е обидно. Министър не е случайно, не е обезличена работа, управляваш голям сектор.   Това са приказки – тия спорове не са почнали още, щях да ги знам.   - Не, то си тлее, защото истината е че нашите съпартийци, привърженици, малко са разочаровани от Сергей.  С тия декларации, истанбулски, насилие, това не го харесват нашите хора. И от тази гледна точка е малко лабава работата.   - Сергей? Ами, харесвам го, бе. Когато се държи като политик, защото по някой път се държи малко особено.    - Еми, как се държи. Виж сега, бе, братче, трябва да си по-категоричен в това, което имам чувството, че той много лесно се съгласява с някои неща, които изискват тези от европейските социалисти. Тропни по масата и кажи, чакай сега той е лидера там , неговото възпитание е прекалено, трябва някакво… да има. И след като толкова сигнали идват от България за това, че не го искат джендъри, мендъри – за какво толкова настояваше. Това може да му изяде главата, да речем.   - Е, ние го подкрепихме, нали гласувахме за него.   Тя си взима решението, тя си е права за себе си, Корнелия също има за какво да се огорчи от поведението на Сергей.   - Защото такива атаки, писма такива бяха, там споровете бяха по-остри, понеже тука няма криене, демагогия – всеки си говореше това, което смята.   - В какви отношения да са, да се прегръщат ли? Братски отношения няма в тая работа.   - Е, сега ще ме питаш кой? В началото Сергей беше много добре, то беше едно друго момче, като министър-председател беше много готин, той не позволи всичко да решава той, министрите си решавахме нещата, но след това се промени.   - Сега, за Корнелия аз мога да бъда малко субективен, защото си я харесвам много нея и съм твърдо застанал зад нея. Когато ме послуша, мисля че печели, когато не ме послуша – губи.   - Тая емоция, където я треска много често. Тя в емоцията по някой път, аз предпочитам жената дори в конфликта да е жена, да не отива малко в мъжката позиция. И това, което най-арабистки казвам: преброй до 10 най-малко, след това премисли преди да отговаряш, а не веднага да застъпваш като деца на улицата. Но трябва да ти кажа, че като си спомня къде бяхме в изборите преди тия предпоследните, ние бяхме на път да станем трета политическа сила. Там беше аха-аха, не знам кой ни помогна, щяхме да сме трети и какво тогава – къде са сега?   - Емоционална , ама пък ако няма емоция, инфантилно не можеш да водиш такава партия, тя е сложна партия.   - Те какво да кажат друго? Аз даже чух от един от другарите, че партията се разцепила, обадих се да попитам няколко инстанции в какъв смисъл са се разцепили – има цели такива групи ли какво. Напротив, единни като юмрук, а тук една група от елита има, които не ни харесват и мене, и нея, изобщо това ръководство не го признават, те признават своето си ръководство и това е.   - Непрекъснато.   - Тайна, тайна.   - Много казват, че имало, ама не знам кои са… Освен аз да съм!   - В един вестник четох, бе, ей толкова с големи букви написано: „Ламбо води листата на евроизборите на БСП, за да може да укроти двата полюса”   - Е как ще е възможно?!   - Ами те пак са пиар работи, то даже го каза Банев – те го държаха на трупчета и сега го вадят.  Че той грабил милиони милиарди, а те са спали в това време, то кофти за държавата, ако виждаш или усещаш един ти разтурва предприятието и го краде, как може такова нещо, аз не бих го направил. Това значи, че не си си вършил работата като държавник.   - За да могат да си повярват и да си тръгнат нещо да се борят. Нали знаеш как ти се вдига като отидеш в студиото в 6:30 адреналинът. Ами, аз като застана на трибуната и адреналинът ми става друг, ми става интересно и войнствено. Изборите са хубави, те пречистват малко, макар че до самите избори, подготовката на самия избор, там е мама си джаса.   - Лятото стана в разговор там с едни артисти и викат „Има една пиеса, вземи я прочети, може да ти хареса”. Помолих моята племенничка, тя хубаво ги чете, тя прочете пиесата, харесах я, защото тя за актьора е много важна, прощаването на една актриса със сцената, това много елегантно е написано. Последното представление, което играя е „Вишнева градина” на Чехов и човекът, който е на сцената  и в гримьорната – разликите, много е интересна пиесата. Казах „Добре”. Аз дълго време мълчах, викам чакай да мине това, даже до оня ден за първи път споделих, че вече твърдо тръгвам, защото съм в Сатурнова дупка. Е, репетициите ще започнат тук, в моето студио, дълго време тук ще се репетира.   - Тук, тук, тук имам много видения хубави такива.   - Да бе, тия само щураците, моите я пълнят, дечурлигата.   - В неделя репетирах от 12 до 6 вечерта нон-стоп и то тежки текстове.   - Те ми дават, аз им давам.   - Един ден ми минава като всеки ден на възрастния човек – бързо. При мен проблемът е, че не мога да чета и дългото си свободно време не мога да реализирам. Една от причините да се хвана да репетирам е това, че ще трябва да уча текст и апаратът ще започне да работи, защото така залинява, не става работата.   - Любовта на хората как се е запазила ли? Номерът е да бъдеш в съзнанието на хората по-трайно време. Каква е драмата на спортистите? В един период от техните възможности, когато те са най-силни, стават любимци на народа и в един момент като преминат и минат резерва и забравяме. Артисти аз помня много такива, които тръгнахме звезди и вече не ги знаеш къде са.   - С работата, която вършиш и затова по начало тя е правото на по-талантливите хора.   - Е, сега, аз понеже не мога да се видя в огледалото… Оня ден, не оня ден, преди един месец се събуждам от тия дълбоките сънища и викам „Кога стана 66?!”, леле, викам, „Шестици, мале колко е страшно!” и на следващия ден… „Какви 66, бе, 76, бе, тъпак!”. Ох, така ме облекчи, че са 66, а не 76, може ли такова нещо и не ми се иска да усетя, че остарявам.   - О, не. Ти разбираш ли, че аз затова не обичам да излизам навънка, защо трябва някой да ме води. Не виждам, ако се спъна краката няма да издържат, ако падна трябва да ме вдигат хората, аз не искам да ме виждат хората в такова състояние – по-добре да не ме виждат в такова състояние, отколкото да ме жалят. След като обичаш един човек и го видиш в това състояние…   - То е естествено.   - Затова гледам да бягам от тия работи, в края на краищата може би ще трябва да обърна палачинката, да тръгне куцото Ленче, ама ще видим. Нали пия хапчета сега.   - Е, какво да жаля, царски си живея, какво да го жаля – келеш такъв, моля ти се. Това дето е преживял...   - Не може да бъде разказано, добре, че тогава нямаше жълта преса, те щяха да ме разнасят като Самарското знаме, защото съм правил много глупости без да правя обществени скандали, но животът си ми беше веселие.   - Виж сега, защото аз имах много работа  и някак си се чувствах длъжен след работа да седна да изпия по едно вино, те са 10-15 души, пият, пият – аз плащам. На другия ден чувам „Ей, как се напихме снощи с Ламбо”, а Ламбо въобще не се е напил – викам „Егати благодарността, ти го черпиш, то ще те изкара...”.   - На себе си желая успех, успех и пак успех, а успехът ще дойде със здравето.   - О,братя хапнете, пийнете, махнете черните мисли, почувствайте се богати, щастливи и усмихнати, влюбени. Най-хубаво нещо е да си влюбен. Аз винаги съм казвал, че човек трябва се настрои по-оптимистично към живота си. Мисли позитивно, за да ти се случват позитивни неща и все пак весела Нова година, дано следващата да бъде по-добра.    ", "date": "2018.12.24", "title": "Стефан Данаилов: Бойко е по-силен от президента, но вече е уморен, Нинова е много експанзивна"}
{"url": "http://epicenter.bg/article/Prof--Konstantinov--Razumniyat-podhod-e-da-ne-se-tarsyat-predsrochni-izbori-na-vsyaka-tsena/171448/2/0", "text": "    Той припомни, че последните социологически проучвания показват, че повече от 50% от хората не искат предсрочни парламентарни избори. Те показват още, че хората са по-скоро позитивно настроени и намалява броят на имигрантите, допълни Константинов.   Относно предложението на почетния председател на ДПС Ахмед Доган програмен кабинет той коментира: „Виждали сме подобно нещо, спомените не са добри”.   Михаил Константино коментира и полемиката около избора на нови изтребители за Военновъздушните сили (ВВС): „Двете оферти за самолети – F-16 и „Грипен”, са съизмерими като качество. Надявам се българското правителство да вземе правилното решение. Истината е, че с тези 8 – 10 машини просто ще поддържаме традицията на българската авиация”.", "date": "2018.12.24", "title": "Проф. Константинов: Разумният подход е да не се търсят предсрочни избори на всяка цена"}
{"url": "http://epicenter.bg/article/Moma-za-zhenene-ne-biva-da-mesi-kolednata-pita--a-koyto-se-oglezhda-na-Badni-vecher--skoro-shte-pobelee/171013/2/0", "text": "Коледа е православен празник, един от най-важните дни за християнската църква.  В народните обичаи могат да се открият различни традиции, някои от които езически и съответно несъвместими с християнството и православната вяра.  Вечер всички членове на семейството сядат на масата.   На нея трябва да има 7, 9 или 11 ястия – нечетен брой. Това са три от свещените числа на древноюдейската Кабала.   варено жито, варен фасул, сърми, пълнени чушки с боб (или ориз), ошав, туршии, лук, чесън, мед и орехи, вино. В някои краища правят също тиквеник, зелник и малка пита, в която е скрита паричка (на когото се падне, ще бъде щастлив цялата година).   Това се прави, за да се осветят четирите краища на света.  , после за къщата, а следващите се раздават на всеки член от семейството според възрастта, както и на домашните животни. След приключване на вечерята трапезата се оставя неприбрана, в символ на очаквания гост.   в които е родила Дева Мария. Най-възрастният представител от рода прикадява с тамян трапезата и къщата и прочита молитва. В огъня през цялата нощ трябва да гори дъбово или крушово дърво, наричано бъдник, което с топлината и светлината си символизира раждането в света на Христос.   По традиция,  . През нощта коледари тръгват по къщите и пеейки народни и църковни песни разнасят радостна вест за Христовото Рождество.  В езическите традиции   Затова се и чества, като на трапезата се поставят храни, които при приготвянето набъбват. Извършват се магически действия (гадаене) за плодородие, за здраве и благополучие на всеки член от семейството.    - Ако сребърната пара е в парчето, отделено за Богородица или за къщата, годината ще е много добра за всички.  - Мома или момък могат да узнаят името на годеника или годеницата си, с които им е отредено да бъдат. Затова трябва да успеят да станат незабелязано от трапезата и да подслушат какво си говорят съседите. Първото мъжко или женско име, което чуят, е името на човека, когото ще срещнат още по празниците.  - Листата на бръшляна от трапезата, сложени под възглавницата, могат да предскажат здравето на този, който е преспал върху тях. Ако са останали свежи и зелени до сутринта, човекът ще е здрав през годината.  - Зад палешника се оставят живи въглени, неречени за различни селскостопански култури. На сутринта се гледа дали въглените са изгорели. Колкото повече пепел има, толкова по-голямо ще е плодородието. Ако въглена е почернял, предсказанието не е добро.  - На въглен може да се предскаже и времето през годината. Наричат се 12 въглена за 12-те месеца и отново пепелта показва дали ще бъдат благоприятни за реколтата и човека.  - За изобилието на месеците през годината се гадае и с лук и сол. След като всички си легнат, домакинята разрязва глава кромид лук и слага в 12 люспи 2 – 3 щипки сол. Нарича ги на 12-те месеца и ги качва на покрива на къщата.  - На сутринта гледа дали солта се е стопила или не. Ако се е стопила, съответният месец ще е дъждовен и плодороден. Ако солта е останала и се е втвърдила, месецът ще е сух и неплодороден.  - Ако пепелта от бъдника на сутринта е много, много ще е и плодът по земята и стоката.  - На Бъдни вечер се разчупват орехите, които са наречени на всеки още на Игнажден. Ако при счупването те останат цели, ако са бели и едри, човекът ще е здрав и ще му върви през годината.    - Каквото е времето на Бъдни вечер, такова ще е и през юни - Ако на Бъдни вечер времето е облачно, пролетните култури ще са добри и пчелите ще носят повече мед. Ако целият ден е облачен, ще има болести през годината.   - Ако на Бъдни вечер вали сняг, пчелите ще се роят много.  - Ако времето е мъгливо, такова ще е то и през годината.    - Моми, на които им е време да се омъжват, не месят хляб, защото се вярва, че ако се омъжат през годината, ще изнесат плодородието от къщата.  - Пепелта от бъдника и сламата не се изхвърлят.  - Който седне на трапезата, не бива да се оглежда много, защото рано ще му побелеят косите.        ", "date": "2018.12.24", "title": "Мома за женене не бива да меси коледната пита, а който се оглежда на Бъдни вечер, скоро ще побелее"}
{"url": "http://epicenter.bg/article/Sledobed-shte-zavali-ot-severozapad--vecherta-dazhdat-shte-preminava-v-snyag-/171452/2/0", "text": "Днес облачността ще се увеличава и след обяд от северозапад ще започнат превалявания от дъжд, които до полунощ ще обхванат почти цялата страна. Ще духа умерен вятър от запад-югозапад, но по-късно след обяд ще започне да се ориентира от северозапад и ще се усили. С него ще нахлува студен въздух.  Атмосферното налягане до вечерта ще се понижава, ставайки по-ниско от средното за декември, след което ще започне да се повишава. Максималните температури ще са между 8 и 13°, на места в Предбалкана и по-високи. Вечерта, с понижението на температурите, на места във високите полета на Западна България, дъждът ще преминава в сняг, но ще спира.  Над Черноморието облачността ще е значителна и привечер от север ще започнат превалявания от дъжд. Ще духа умерен югозападен вятър, който по-късно вечерта ще се ориентира от северозапад и с него дневните температури ще се повишат, максималните ще са между 10° и 14°. Температурата на морската вода е около 7°. Вълнението на морето ще е 1-2 бала.  В планините ще е ветровито, със силен, по високите и открити части до бурен западен вятър, който вечерта ще се ориентира от север-северозапад. В следобедните часове ще има превалявания от дъжд, на височина над 2200 метра – от сняг, вечерта и в по-ниските части. Максималната температура на височина 1200 метра ще е около 9°, на 2000 метра – около 3°.  От Планинска спасителна служба (ПСС) съобщиха, че условията за туризъм в ниските части на планините са добри, докато по високите части не са благоприятни. По билата духа силен до ураганен вятър. Сутрешните температури са от минус шест до три градуса. Няма лавинна опасност. Съоръженията работят на Банско, Студенец, Боровец съобразно климатичните условия. Няма регистрирани инциденти с туристи през изминалото денонощие.  Информация за обстановката в планините можете да намерите на адреса на ПСС в интернет. Телефоните на ПСС са: 02/ 9632000 и 088 1470.  ", "date": "2018.12.24", "title": "Следобед ще завали от северозапад, вечерта дъждът ще преминава в сняг "}
{"url": "http://epicenter.bg/article/Patriarh-Neofit--Neka-otvorim-sartsata-i-dushite-si-za-radostta-ot-Rozhdestvoto--/171460/2/0", "text": "Вестта за Христовото раждане отново отеква навсякъде около нас - в нашите храмове и в нашите домове, в нашите души и в нашите сърца, тържествено възвестявайки настъпването на благоприятната Господня година и началото на Богодаруваното ни спасение. Това се казва в Рождественското послание на Негово Светейшество българският патриарх Неофит, предаде БГНЕС.  „Възлюбени в Господа чеда на светата ни Църква, обични братя и сестри,  В тихата и свята нощ на Рождеството на Божия син сърцата ни и мислите ни отново се устремяват към Витлеемската пещера, където с раждането на Богомладенеца за целия свят настъпи нова епоха и откъдето за всеки изгря нова надежда и вече никой не е само, защото с нас е Бог.  В тази нощ на радостта и на надеждата бързаме и вие, заедно с пастирите и мъдреците, да се поклоним пред величието на безпределната Божия любов, да прославим заради нас и нашето спасение въплътилия се Бог и да приемем светлина от незалязващата светлина, изгряла в нашия свят с идването на Богомладенеца.  Вестта за Христовото раждане отново отеква навсякъде около нас - в нашите храмове и в нашите домове, в нашите души и в нашите сърца, тържествено възвестявайки настъпването на благоприятната Господня година и началото на Богодаруваното ни спасение. В светлината и в благодатния мир на тази свята нощ никой около нас не трябва да остава сам и безнадежден, лишен от утеха, внимание и любов, защото затова дойде сред нас Христос, за да дарува на всички ни мир, надежда, светлина и живот. И призова към себе си всички отрудени и обременени, онеправдани и обезнадеждени, защото такава е волята Божия - бедните духом да наследят Царството, плачещите - да се утешат, гладните и жадни за правда - да се наситят, чистите по сърце - да видят Бога и всички да се нарекат синове Божии и Божии приятели и да наследят Царството, приготвено за чедата на небесния ни Отец още от създание мира.  Затова, възлюбени, нека в тази нощ отворим сърцата и душите си за радостта от Рождеството на Спасителя и за всички наши ближни, които са в недостиг и нужда, в беда и в лишение, в страдание и безутешност. И като видим в тях самия днес раждащ се за нас Господ, да бъдем негови истински следовници и подражатели в изява на онази дейна любов, на която сам той ни учеше и към която ни призоваваше.  Нека в святата и благословена нощ на Рождеството, проблесналата с идването на Богомладенеца светлина грее навсякъде около нас и чрез нас, свидетелствайки за величието на Божия промисъл и за необятната Божия любов и грижа за всички нас, сътворените по Негов образ и по Негово подобие любими и свидни негови чеда.  В светлата нощ на Боговъплъщението отечески поздравявам всички Вас - верните чеда на Светата ни Църква, с настъпващия Рождественски празник и отправям първосветителски благослов към събралите се около празничната трапеза на Бъдни вечер за мирни и щастливи дни, за благоденствие във Вашите домове, обични чеда и близки. Благодатта, мирът и любовта на Раждащия се Богомладенец да бъдат с всички нас!  Честито Рождество Христово!”  ", "date": "2018.12.24", "title": "Патриарх Неофит: Нека отворим сърцата и душите си за радостта от Рождеството! "}
{"url": "http://epicenter.bg/article/Radev-prati-saboleznovatelno-pismo-do-indoneziyskiya-si-kolega-Dzhoko-Vidodo-/171464/2/0", "text": "Президентът Румен Радев изпрати съболезнователно писмо до индонезийския си колега Джоко Видодо по повод вълната цунами в Зондския пролив, засегнала островите Ява и Суматра. Това съобщиха от Прессекретариата на държавния глава.  „С чувство на мъка и прискърбие светът научи за връхлетялото вашата страна бедствие, за стотиците жертви и ранени, за разрушените домове и унищожената инфраструктура. В този труден момент нашите мисли са заедно с народа на Индонезия. Желаем скорошно възстановяване на ранените и кураж в усилията за преодоляване на последиците от природното бедствие“, заявява в писмото си до Джоко Видодо българският президент.  Румен Радев изразява своите и на българския народ искрени съболезнования към гражданите на Индонезия, близките и семействата на загиналите.  ", "date": "2018.12.24", "title": "Радев прати съболезнователно писмо до индонезийския си колега Джоко Видодо "}
{"url": "http://epicenter.bg/article/Desislava-Ivancheva--Obvinenieto-za-podkup-e-mrasna-tsirkadzhiyska-istoriya--VIDEO--/171450/3/0", "text": "Това е мръсна циркаджийска история, която цели да бъдем спрени в борбата с имотни измами и презастрояване. Това обяви в интервю за предаването „Тази сутрин” на bTV отстраненият кмет на район „Младост” Десислава Иванчева.  Преди два дни тя беше пусната под домашен арест – на свобода е за първи път след показния арест на 17 април в центъра на София. Тя беше задържана заедно с заместничаката си Биляна Петрова по обвинение, че са взели подкуп от 56 хил. евро.  По думите на Иванчева прокуратурата коригира и намества данните, свързани с делото. Тя е категорична, че никога не е искала и не е взимала подкуп, а всички суми, за които се споменава в изтеклите СРС-та са за дарения.  Скоро ще се слушат СРС-тата и ще се разбере какво стои зад тях. Ние тепърва ще ги слушаме… Тези 15 хил. за прокуратурата какво означава – за офертата да ме отстранят. Даже ми е обидно, че струвам 15 хил. даже не евро, а лева”, коментира Иванчева.  Отстраненият кмет на „Младост” каза, че с Александър Ваклин се е срещнала само веднъж и е било във връзка с дарение, което той само е пожелала да направи – детска площадка.  В края на интервюто Десислава Иванчева благодари на съдия Иво Хинов, който пусна нея и Бояна Петрова под домашен арест, и на всички граждани, които я подкрепят. Призова също да престане натискът върху техните адвокати.  ", "date": "2018.12.24", "title": "Десислава Иванчева: Обвинението за подкуп е мръсна циркаджийска история (ВИДЕО) "}
{"url": "http://epicenter.bg/article/Dolarat-gubi-pozitsii-/171459/4/0", "text": "Еврото и японската йена поскъпнаха спрямо долара на международните пазари, предаде БНР.  Върху американската валута тежи очакваният продъжителен период на блокирана работа на федералното правителство, след като Конгресът не успя да се споразумее за финансирането му.  В същото време американските правителствени книжа поскъпнаха, след като финансовият министър Стивън Мнучин разговаря с ръководителите на най-големите банки в Съединените щати. Темата на разговорите е рязкото поевтиняване на книжата в последните месеци и недостатъчно консервативната политика на Федералния резерв, който увеличи за пореден път водещите лихви през декември.  Част от световните пазари са затворени в навечерието на Коледа.  ", "date": "2018.12.24", "title": "Доларът губи позиции "}
{"url": "http://epicenter.bg/article/US-izdanie--Tretata-svetovna-mozhe-da-izbuhne-v-Krim-ili-Yuzhnokitaysko-more-/171469/11/33", "text": "Днес, когато Китай продължава да крачи с гигантски стъпки напред в икономиката, а Русия отхвърля наложилия се световен ред, заплахата от конфликт с планетарни мащаби отново става реална. Това пише политологът Робърт Фарли в The National Interest, цитиран от руски медии.  Като първо място на възможен конфликт, който може да прерасне в световна война, Фарли назовава Южнокитайско море. За него може да допринесе набиращата сила търговска война между САЩ и Китай. Отношенията между двете страни продължават да се влошават и може да излязат извън рамките на словесните заплахи. Един от \"партньорите може да свали ръкавиците\" и да разпали конфликт, смята експертът.  Не трябва да се забравя и Украйна, особено след \"Керченския инцидент\". Без значение кой го е провокирал, ясно е, че и двете правителства (на Русия и Украйна) са изиграли своята роля в него. При това трябва да се отбележи, че Москва не е много заинтересована в нарушаване на статуквото в навечерието на изборите в Украйна. А Киев все още няма шансове да измени положението. Но отчитайки продължаващото напрежение, дори на пръв поглед маловажно събитие може да доведе до дисбаланс, в резултат на което цяла Източна Европа ще бъде хвърлена в хаос, пише в статията.  Друго потенциално опасно място е Персийският залив, смята авторът. Политическите кризи в Близкия изток следват една след друга. САЩ продължават да упражняват натиск върху Иран, а Русия както и преди помага на своите партньори и сателити. При това евентуални политически безредици в Иран могат да взривят целия регион. Ислямската република или ще бъде тласната към още по-агресивно поведение, или ще стане достъпна мишена за противниците на режима. Отчитайки стратегическото значение на региона, всяка нестаилност може да доведе до мащабен конфликт с участието на САЩ, Русия и дори Китай.  Световна война може да бъде предизвиката и от събитияна на Корейския полуостров, независимо от демонстрираната от Ким Чен-ин добра воля по отношение на ракетните и ядрените изпитания. Тук се запазва критична маса от заплахи. Независимо от договорките си със САЩ, Пхенян продължава да увеличава ракетния и ядрения си арсенал. Това е добре известно на Белия дом. Затова, ако някоя от страните обиди другата, отношенията между тях скоро ще се влошат. Още ровече, че Япония и Китай изразиха скептицизъм относно обединението на Юга и Севера.  В заключение авторът отбелязва, че големите държави обикновено обръщат малко внимание на по-малките конфликти, но понякога те могат да се превърнат в големи проблеми.  А една разрушителна война може да започне и в Прибалтика, в Азербайджан, в Кашмир или даже във Венецуела. А САЩ, Русия и Китай не обръщат на това никакво внимание.  По този начин световната война може да избухне в най-неочакваното място, пише още в статията на политолога Робърт Фарли.    ", "date": "2018.12.24", "title": "US издание: Третата световна може да избухне в Крим или Южнокитайско море "}
{"url": "http://epicenter.bg/article/Balgarite-zad-granitsa--investirat--stotitsi-milioni-v-nashata-ikonomika-/171489/4/0", "text": "Българите зад граница остават основен източник на средства за хиляди домакинства у нас. Данните на централната банка показват, че само до октомври сънародниците ни, които работят в чужбина, са изпратили на близките си близо един милиард евро, предаде бТВ.  Средната заплата у нас остава наполовина спрямо тази в Западна Европа. Затова и емигрантският поток не стихва.  През тази година българите, които живеят и работят в Германия са изпратили най-много средства на роднините си у нас – над 200 милиона евро. Следват парите от Испания, Гърция и Великобритания. Расте и сумата, изпратена от сънародниците ни в Щатите – над 160 милиона евро.  Така и през 2018 г. парите, които българските емигранти са изпратили са съизмерими с европейските средства или с преките чуждестранни инвестиции у нас. В замяна, обаче, хиляди български семейства ще посрещнат най-светлия християнски празник разделени.  „България остава донор на работна сила и това определя и постоянния приток на емигрантски пари, които, разбира се, в периоди на криза и свисване на евопейската икономика, намаляват”, коментира икономистът Десислава Николова.  ", "date": "2018.12.24", "title": "Българите зад граница „инвестират” стотици милиони в нашата икономика (ВИДЕО)"}
{"url": "http://epicenter.bg/article/Sar-Aleks-Fargyusan-se-zavarna-na-rabota-v-Manchestar-Yunayted-/171454/8/0", "text": "Легендарният мениджър на Манчестър Юнайтед сър Алекс Фъргюсън се завърна на работа в Манчестър Юнайтед.  Той ще бъде консултант на новия наставник на отбора Оле Гунар Солскяер.  Уволненият преди няколко дни Жозе Моуриньо е отказвал да получава съвети от Сър Алекс.  Самият Фъргюсън пък е дал одобрението си за назначаването на 45-годишния норвежец.   ", "date": "2018.12.24", "title": "Сър Алекс Фъргюсън се завърна на работа в Манчестър Юнайтед "}
{"url": "http://epicenter.bg/article/Kakav-podarak-da-izberem-spored-zodiyata/171011/10/0", "text": "    Овните са активни и обичат да бъдат забелязвани. Затова необичайният, красив и бляскав подарък е добра идея. Ако вече сте избрали нещо „по-обикновено“ погрижете се поне опаковката да е ефектна. Тъй като девизът на Овните е: „Аз съм!“, можете просто да поднесете плик с определена сума, която те с удоволствие ще си похарчат сами. Авантюристичната природа на Овена предполага подаръци, които трябва да привлекат и задържат вниманието му, така че нова джаджа и техника последен модел определено са попадения. Заради интереса му към различни спортове може да подарите на представителите на тази зодия екипировка или някакъв спортен аксесоар.   Овните се увличат също по готварство и електроника. За дамите задължително добавете към подаръка червена роза.   Телците обичат уюта, комфорта, домашната обстановка. Нещо топло, меко, приятно на пипане е идеалният подарък за тях. Едно кашмирено одеяло е добро дошло, особено ако върви в комплект с удобно кресло. Избирайки подарък за Телеца не забравяйте, че знакът се управлява от Венера, затова красотата и разкошът гарантирано ще му допаднат. Но тъй като все пак е земен знак, трябва да има нотка на практичност и надеждност. Можете да допълните подаръка с цвете, ще го зарадвате. Като най-известните чревоугодници от зодиака, Телците винаги ще оценят качествени и вкусно приготвени ястия. Затова подходящи коледни подаръци за тях са хубавото вино, вечеря в изискан ресторант, гурме кухня или някакъв деликатес, а още по-добре ако съчетаете различни вкусотии в празнична кошница. Телците ще се зарадват също на ефектно бижу, инструменти или ароматни масла. Обърнете повече внимание на опаковката, защото представителите на тази зодия държат на нея.   Подаръкът, който ще изберете, трябва най-напред да удовлетворява жаждата за знания, нови впечатления или поне любопитството на вашия Близнак. Избягвайте скучните, предсказуеми подаръци. Най-важният елемент е изненадата, независимо дали става дума за хубава книга или билет за задгранично пътуване. Разбира се, Близнаците олицетворяват комуникацията и връзките – всякаква технологична играчка ще бъде добре приета – смартфон, таблет, лаптоп, аксесоари за тях.   Зодия Близнаци се увлича по модерни технологии и всички джаджи, които осигуряват добра комуникация и връзка със света от всяко кътче на земното кълбо. Телефони, таблети, плейъри, електронни книги са част от коледните подаръци, които се харесват на Близнаците. Другият вариант е да им помогнете да се организират, като им подарите тефтер-органайзер с хубава писалка – представителите на тази зодия винаги имат много задачи, затова е добре да си записват.   Представителите на тази зодия са грижовни, обичат дома си и създават уют за околните. Но най-добрият подарък за тях би било едно пътешествие. Непременно проучете кои страни интересуват любимия ви Рак. Не е задължително това да е луксозен круиз, по-важно е местата, които ще посети, да са му наистина интересни. Желателно е пътуването да е съвместно. Раците не обичат самотата.   Жената Рак ще зарадвате и с бижу – по поръчка, в любимата цветова гама. Не е тайна, че Раците са суетни и обръщат внимание на външния си вид. Подходящи коледни подаръци за тази зодия са стилни и модерни дрехи, козметика за домашни спа процедури, парфюм. Красиво бижу също е вариант, но задължително да е от сребро или полускъпоценни камъни. Раците са и доста емоционална и сантиментална зодия, затова може да им подарите ваша обща снимка или нещо ръчно изработено. Със сигурност усилията ви ще бъдат оценени.   За Лъва е важен статусът, който ще му донесе подаръкът. Може да е вечеря в разкошен ресторант, билети за концерт на много популярен изпълнител, дреха или украшение от известен дизайнер. Пътешествието също е добра идея, но трябва да съответства на престижа му. Предпочитани от Лъва места са Франция, Италия, Великобритания, САЩ, Канарските острови, Малдивите, Сейшелските острови. Излишно е да коментираме „залитанията“ на Лъвовете по скъпи, маркови стоки. Тук ще трябва да се охарчите малко повече за коледен подарък.   Заложете на ефектен аксесоар на известен бранд, на лъскаво бижу или скъп парфюм. Не подминавайте опаковката – тя трябва да изглежда не по-малко луксозна от самия подарък. Вариант за коледен подарък на Лъвовете е и някакъв предмет на изкуството.   За този земен знак най-важното е практичността. Не задължително свързана с домакинството, но пък и защо не? Няма да върнат някоя супермодерна съдомиялна машина или сушилня. Но най-добре ще направите, ако попитате Девата какво би искала да получи. Един такъв въпрос ще я зарадва. Още повече, че представителите на този знак не обичат да се затрупват с ненужни вещи.   Хубав подарък за жената Дева е скъпа козметика - грижа за кожата или косата. Практични по природа, Девите ще оценят коледен подарък, който да им върши някаква работа в ежедневието. Другият вариант е да ги зарадвате с подарък, който да предизвика логическото им мислене – някаква игра, джаджа или интересна книга за мистериозно убийство. Подаръци за дома и ароматни комплекти също са добре дошли за представителите на тази зодия.   Този зодиакален знак се управлява от Венера. Везните имат слабост към красивото, изящното, ценят добрия вкус. Подаръкът трябва да им съответства – нещо изтънчено, елегантно, с изискан дизайн или просто много красиво. Това може да е дреха, бижу (особено ако е от бяло злато). Но запомнете – никога не питайте Везните, какво да им подарите! Дори не става дума за това, че обичат изненадите. Проблемът с избора е основната житейска мъка на този знак. С въпроса си ще ги затрудните и ще развалите празничното им настроение.   Везните са една от най-романтичните зодии в зодиака, затова какъвто и коледен подарък да сте решили да им купувате, мислете винаги от тази позиция. Филм, музика, книга – трябва да носят послание и да са посветени на любовта или на нещо, което сте забелязали, че много харесват. Изненадайте ги с билети за концерт на любим изпълнител или с разходка до някоя романтична дестинация. Не забравяйте букета за дамите – той е почти толкова важен, колкото и самият подарък.   Най-тайнственият и загадъчен знак. Много труден избор. Никой не знае какво точно харесват Скорпионите. Ако не сте в състояние да разгадаете, дайте им пари, те с радост ще ги похарчат. Представителите на този знак обичат силните усещания. Скок с бънджи, полет с балон, билет за Формула 1 са добре дошли, ще осигурят нужния адреналин. И още нещо, без да звучи зловещо, мъжете Скорпиони обичат хладните оръжия – скъп ловджийски нож ще зарадва любителите на това хоби.   Подобно на Девите, зодия Скорпион обича интересни подаръци, които развиват мисленето и уменията. Ако мислите коледният подарък да е книга, най-добре изберете някоя с динамичен сюжет и неочакван край – мистериите са идеални за целта. В списъка с подходящи подаръци попадат още стоки за дома, техника, дрехи. В плюс е, ако им подарите нещо изработено ръчно – плетен шал, фигурка от филц, рисувана керамика.   Този знак се управлява от Юпитер, планета на щедростта и завоюването на нови територии. Стрелецът винаги се стреми да разшири обсега си на действие, затова пътешествията са добре дошли. Всичко, свързано с тях ще ги зарадва. От пътеводител Lonely Planet до екскурзия в най-отдалечения ъгъл на планетата. Ще се зарадва на сувенир от задгранично пътуване, вещ необходима за далечен поход, дори игра, която би направила пътуването по-поносимо. Пътешественици и приключенци, Стрелците обожават екскурзиите и всичко свързано с туризма. Подарете им аксесоари за поход в планината, компактна раница или хубав сак, който да им служи при посещението на следващата дестинация.   Стрелците обичат да се забавляват, така че може да се спрете и на някакъв по-шеговит подарък. Представителите на тази зодия се увличат също по езотерика, астрология, духовни течения – може да им подарите книга с такава тематика.   Най-добрият подарък за тази зодия са парите. Козирогът е твърде практичен за ексцентрични или символични подаръци. Но на пари ще се зарадва винаги. Козирозите често са запалени по някакво хоби. Всеки подарък, свързан с увлеченията им, ще бъде приет с благодарност. Тъй като са работохолици и отдадени на кариерата си можете да ги поглезите с ваучър за СПА процедури или почивка. Сами няма да си го позволят, но ще оценят грижата за тях. Не избирайте ефектни и помпозни подаръци, това са практици, които няма да се впечатлят от подобен жест.   Козирозите за малко капризни, когато става въпрос за подаръци. Причината е, че имат определени очаквания за това, което ще получат. Може да им подарите нещо свързано с професионалното им израстване и конкретно с работата им – планери, скъпа химикалка, тематична книга. Ако пък държите подаръкът да е по-личен, тогава избирайте между ръчен часовник, бижу, дрехи от естествени материи, парфюм.   Това е най-неординерният зодиакален знак. Затова и подаръкът трябва да му съответства. Постарайте се да го удивите. Водолеят се управлява от планетата Уран. Тя покровителства гениите, учените, астролозите, всичко свързано с Космоса. Всичко, което може да ви хрумне като технологична джаджа, е добре дошло. Няма да върнат и един домашен телескоп. Водолеите също са пътешественици и ще се зарадват на туристически поход и всякакви свързани с това пътуване аксесоари.   Водолеите са смятани за ексцентрични, различни, нестандартни, затова при избора на коледен подарък за тази зодия трябва да подходите с повече въображение. Обичат иновациите, затова техниката последен модел им е слабост. Харесват увлекателни книги с теории за бъдещето и анализи на значими събития в световен мащаб. Често сменят хобито и настроението си, затова трудно се избира подарък за Водолеите. Заложете на оригинална опаковка и няма да сбъркате.   Рибите обичат изненадите. Мъжът Риби ще оцени квалитетния алкохол. За жената Риби вниманието е по-важно от самия подарък. Затова се постарайте връчването му да е въздействащо, в ефектна опаковка, имате работа с естет. Рибите обичат мистиката. Бижу със загадъчен камък или амулет би им харесало, персонален хороскоп за идната година също е добра идея.   Рибите са сантиментални. Сувенир с нежно послание ще стопли сърцето им, а романтичната обстановка няма да забравят никога. Мечтатели по душа, Рибите търсят различни начини да се откъснат поне за малко от реалността. Зарадвайте ги за Коледа с подарък като интересна книга или с диск на любим изпълнител. Подарете им нещо, което да докосне емоционалния им характер – колаж от снимки, ароматни масла за спа процедури у дома, бижу с определена символика.   Източник: Новини.бг", "date": "2018.12.24", "title": "Какъв подарък да изберем според зодията"}
{"url": "http://epicenter.bg/article/Traditsionno-menyu-za-Badni-vecher---vkusni-postni-retsepti/171000/9/25", "text": "24 декември е последният ден от Рождественския пост, ето защо трапезата задължително е постна.  Вечерта всички членове на семейството сядат на трапезата. На масата трябва да има 5, 7, 9 или 11 ястия - нечетен брой. Задължителни са: варено жито, варен фасул, сърми, пълнени чушки с боб (или ориз), ошаф, туршии, лук, чесън, мед и орехи, вино. В някои краища правят също тиквеник, зелник и малка пита, в която е скрита паричка (на когото се падне, ще бъде щастлив цялата година).    Необходими продукти:  • 500 г боб  • около 12 бр. сухи чушки  • 2 глави лук  • 1 стрък праз  • олио  • джоджен  • чубрица  • дафинов лист  • сол  • червен пипер Начин на приготвяне:  Добре е фасулът да се накисне предната нощ във вода преди да се свари. Лука се запържва, след което се добавя и бобът и подправките.  Чушките се попарват. Пълнят се с вече изтиналата смес и се пекат в умерена фурна.    Необходими продукти:  • 20 г прясна мая  • 1 с.л. сол  • 400 мл вода  • брашно - за стане меко тесто Начин на приготвяне:  Продуктите се смесват до получаване на меко тесто. Оставя се да втаса добре и се пече в предварително загрята фурна. По желание може да украсите погачата с кръст или символи на дома.    Необходими продукти:  • 500 г кори за баница  • 1.3 кг тиква  • масло за намазване  • захар - по 1-2 с.л. на руло  • канела, ванилия, индийско орехче  • орехи  • За заливката:  • 2 бр. яйцa  • 1/3 ч.ч. прясно мляко  • ванилия, щипка сода за хляб  • За глазурата:  • сок от 1/2 лимон  • пудра захар  Начин на приготвяне:  Плодът се настъргва. Всяка кора се намазва с масло. Горната кора се поръсва с канела и индийско орехче, заедно с орехи и ванилия. Отгоре се слага тиквата. Завиват се двете кори на руло. Повтаря се с останалите двойки кори. В тавичка се нареждат рулата.  Приготвя се заливката. Тиквеникът се залива и отгоре се слагат парченца масло. Пече се в фурна на около 180-190 С.  След като се извади от фурната се залива с глазурата.   Необходими продукти:  • 500 г сушени плодове (сливи, ябълки, кайсии, череши)  • 100 г мед или 100 г захар Начин на приготвяне:  Сушените плодове се измиват добре и се накисват в студена вода за около 12 часа, след което плодовете се изваждат, а течността, в която са киснали, се прецежда през гъсто сито и с нея отново се заливат плодовете и се варят до омекването им, като тогава към ошава се прибавят медът или захарта. Компотът се оставя в тенджерата, докато изстине, след което се слага в дълбок стъклен или порцеланов съд.    Необходими продукти:  • 100 г жито за варене  • 1 ч.ч. счукани орехи  • 1/2 ч.ч. стафиди  • 2 бр. ванилии  • 1 с.л. канела  • пудра захар Начин на приготвяне:  Житото се слага да се вари докато не се разпукат зърната. Отцежда се и към него се добавят останалите продукти, разбърква се добре. Разпределя се в купички и е готово за сервиране. ", "date": "2018.12.24", "title": "Традиционно меню за Бъдни вечер - вкусни постни рецепти"}
{"url": "http://epicenter.bg/article/Tramp-podpisa-ukaza-za-izteglyaneto-na-amerikanskite-voyski-ot-Siriya/171446/7/0", "text": "Говорителят отказа да съобщи други подробности.   Тръмп обяви намерението си да изтегли американските военнослужещи от Сирия, заявявайки, че победата на Ислямска държава е постигната. Според американски официални представители изтеглянето на над 2000-те американски военнослужещи може да отнеме 60 до 100 дни, отбелязва ТАСС.   Президентът на САЩ има намерение изтеглянето да се извърши бавно и при тясна координация с Турция. Целта е да се избегне вакуум във властта в регионите, контролирани от кюрдските бунтовници.   Оттеглянето на американските сили обаче ще остави кюрдската милиция Сили за защита на народа (СЗН) без военна подкрепа в момент, когато Анкара заплашва да я нападне. Официалната турска позиция е, че СЗН е терористична организация, припомня АФП.", "date": "2018.12.24", "title": "Тръмп подписа указа за изтеглянето на американските войски от Сирия"}
{"url": "http://epicenter.bg/article/Horata-praznuvat-Koleda-ot-dalboka-drevnost-/171447/7/0", "text": "От незапомнени времена милиони хора по света отбелязват Коледа. Корените на този празник се губят в дълбоката древност.  Всяка страна има своя специфична традиция, наред с която в наши дни се утвърждават и все повече общи символи на празника.   Легендите го описват като побелял старец, носещ мокри дрехи, от чиято брада капе морска пяна. Неговият образ е прототип на модерния Дядо Коледа.   Децата оставят обувките си пред вратата, а на сутринта послушните ги намират пълни с лакомства, а по-палавите със съчки вместо сладки. Германците вярват, че Христос праща своите ангели да обикалят Земята в цялата нощ, за това традицията повелява децата да се обличат в бяло и да обикалят къщите за здраве и късмет.   но големите подаръци се раздават на 6-ти януари. Тогава с метлата си долита милата, но грозновата магьосница Бефана, която раздава подаръците. На непослушните деца се полага само по парченце въглен, но захарен.   още през ноември. През лятото той има испански адрес и резиденция, в която води записки кои деца слушат и кои не. А наближи ли Коледа и стъпи ли на сушата, той се качва на бял кон и язди из града за радост на малки и големи.   Всички от семейството отиват на сауна, за да седнат чисти на масата. Празничната вечеря започва, когато изгрее първата звезда в небето.   които напомнят раждането на Христос. Характерен елемент на празника е шоколадовият сладкиш във формата на дънер, но празничното меню се различава в различните части на страната.   Температурите при тях рядко падат под 30 градуса по това време от годината. Дядо Коледа в Австралия задължително идва със сърф.   - с много сняг и ... елени. Малки групи, преоблечени хора ходят по домовете, дрънчейки със звънци. Наричат ги \"маскирани коледари\".   Датчаните вярват, че той живее по таваните на стари фермерски къщи, а любимото му занимание е да погажда номера. Угощението на Бъдни вечер започва с оризов пудинг, в който е скрит \"вълшебен бадем\". Традицията изненадващо наподобява нашата пита с паричка.   следван от един ангел и един дявол. Младите момичета в Чехия гадаят бъдещето си, като на 4 декември поставят черешова клонка във вода. Ако тя цъфне до Коледа, следващата година ще срещнат съпруга си.   облечен с дълга червена или зелена роба. Докато всички спят той обикаля домовете и оставя подаръци в празни чорапи, закачени около огнището.   Поливат ги всеки ден, за да може до Коледа семената да покълнат, а стръковете се използват за украса на макети на яслата, в която се ражда Исус.   Освен Дядо Мраз и неговата внучка Снежанка, друга фигура навестява руските домове – Бабушка. Подобно на италианската Бефана тя отказала да последва Витлеемската звезда, когато Христос се родил и до днес се скита да търси яслите. Бабушка се отбива във всеки дом, където има деца, мислейки, че там е Божият син.   След вечерята на Бъдни вечер испанците излизат на улицата да наблюдават танцьори на специфичен танц, наречен хота. Хората в Испания почитат кравите, защото според преданието, когато Исус се родил кравата в обора топлила бебето с дъха си в мразовитата нощ.   На главата си слага венец с горящи свещи. Подобни шествия със свещи се организират в църквите по време на празничната служба. По Коледа в Швеция козелът е много почитано животно, защото именно той раздава в кош подаръците. На Бъдни вечер някой от семейството се маскира като Коледен гном, който уж излиза от мазетата и плевните и раздава подаръци.   ", "date": "2018.12.24", "title": "Хората празнуват Коледа от дълбока древност "}
{"url": "http://epicenter.bg/article/Na-teritoriyata-na-Rusiya-v-Dalechniya-iztok-e-padnal-ogromen-meteorit--VIDEO--/171463/7/0", "text": "Преди няколко дни в Хабаровския край в руския Далечен изток е паднал огромен метеорит, пише руският вестник „Взгляд“, цитиран от Агенция \"Фокус\".  Когато е паднал е докоснал върха на хълм и се е приземил в коритото на река. Властите не изключват въвеждането на авариен режим, заяви ръководителят на Верхнебуреинския район Алексей Маслов.  „Очевидно е, че метеоритът е бил огромен, за да може да покрие коритото на реката в продължение на 40 метра, сега на това място са изпратени две групи, една от нашия район, а другата от Амурската област. Те имат сателитен телефон и дозиметри, за да определят нивото на радиация. В продължение на няколко дни Бурейската ВЕЦ отбелязваше, че притокът в язовира е намалял, но те не можеха да определят причините. Надявам се, че групите скоро ще стигнат до мястото и ще разберат подробностите ”, каза Маслов пред местните медии.  По предварителни данни, коритото на река Бурея е блокирано на около 70 километра от най-близкото село Чекунда. Инцидентът е докладван на ръководителя на Министерството на извънредните ситуации.  Маслов отбеляза, че ако метеоритът повиши нивото на водата в реката, което ще причини заплаха от наводняване на селата, ще бъде обявена извънредна ситуация.  Информацията беше предадена на министъра на извънредните ситуации, а космически спътници са включени в оценката на ситуацията.  В мрежата са публикувани и кадри от мястото, където е паднал метеоритът. Според автора на видеото небесното тяло е образувало на земята гигантски кратер и срутвания, които могат да блокират движението на вода в реката.  ", "date": "2018.12.24", "title": "На територията на Русия в Далечния изток е паднал огромен метеорит (ВИДЕО) "}
{"url": "http://epicenter.bg/article/Izvanredno--Neizvesten-strelya-s-Kalashnikov-po-restorant-v-tsentara-na-Bryuksel-/171466/7/0", "text": "Неизвестен засега мъж стреля с автомат Калашников в ресторант в центъра на Брюксел и избяга моментално от местопрестъплението, предават световните медии.  Свидетел, който се е обадил в прокуратурата, твърди, че заподозреният е бил въоръжен с автомат Калашников.  Полицията е по следите на заподозрения, заяви говорителят на прокуратурата Ине Ван Вимерх.  Властите са започнали издирване на стрелеца и се опитват да изяснят мотива му.  \r\n Засега не е известно дали има пострадали.  \"Свидетел твърди, че е видял мъж да стреля с автомат от типа Калашников по прозорците на ресторанта\", уточнява говорителят на прокуратурата.  Ресторантът, по който е стреляно, се намира в един от най-луксозните и престижни райони на белгийската столица. Полицията е открила три дупки от куршуми във витрината му.  ", "date": "2018.12.24", "title": "Извънредно! Неизвестен стреля с Калашников по ресторант в центъра на Брюксел "}
{"url": "http://epicenter.bg/article/Pravozashtitna-organizatsiya-bie-trevoga-za-nasilie-sreshtu-detsa-po-granitsite-na-ES-/171468/7/0", "text": "Въпреки значителния спад в притока на мигранти и бежанци, децата все още са изправени пред прекомерно полицейско насилие по границите на Европейския съюз и за тях е изключително трудно да получат убежище и да се съберат със семействата си, съобщи международната правозащитната организация \"Сейв дъ чилдрън\" (\"Спасете децата\") в свой доклад, цитиран от БТА.  В него се посочва, че докато рисковете, свързани със спасяването на хора, пристигащи по море, са добре известни, отношението и поведението на граничарите по сухопътните граници не е добре документирано.  Държавите имат право да контролират кой влиза на тяхна територия, но нямат право да извършват систематични и брутални актове на насилие срещу хора, които се опитват да се възползват от правото си да получат убежище, срещу деца и уязвими семейства, подчертава правозащитната организация.  Обръщайки специално внимание на Западните Балкани, организацията посочва, че отношението към бежанци и мигранти, които се опитват да достигнат Гърция, Хърватия, Унгария, Румъния, България, Сърбия, Албания, Косово и Македония, за да подадат молби за убежище, нерядко е грубо и те често са насилствено връщани от границата.  Партньорска организация на \"Сейв дъ чилдрън\" в Белград е събрала 1376 свидетелства за връщани хора, между които и деца, през 2018 г., 934 от които са били непридружени и разделени от семействата си. За прекомерна употреба на сила от полицаи/граничари се съобщава при 515 случая, в които са били засегнати и деца, като 436 са били с деца, които пътуват сами.  Най-голям брой връщани хора, сред които и деца, през 2018 г. е имало на границата между Сърбия и Хърватия (274), докато най-големият брой на насилствени връщания е бил на границите между България и Турция (154), Македония и Гърция (87), Гърция и Турция (85), Хърватия и Сърбия (48), пише в доклада.  Деца, пътуващи със семействата си или сами, съобщават за това, че са били заплашвани, в някои случаи с оръжие, и са били бити от граничари, които ги удряли и ритали, често с палки. Те свидетелстват, че са били преследвани и хапани от кучета и са били унижавани, понякога са ги принуждавали да съблекат дрехите си и да свалят обувките си.  Според свидетелствата, някои граничари използвали лютив газ, отнемали телефоните на бежанците и мигрантите и ги чупели или отнемали пари и други ценни вещи. Деца и семействата им свидетелстват, че са ги държали затворени, понякога без храна и вода.  В рамките на ЕС, поради липса на вътрешни безопасни начини за придвижване, за настаняване и на бързи процедури за събиране на семейства, продължава да има необезопасено придвижване на семейства и деца, посочва \"Сейв дъ чилдрън\".  На гранични пунктове във Франция непридружени деца на възраст 15-17 г.се опитват да избегнат граничния контрол и се крият във влакове и камиони. Известно е, че вървят по железопътните линии и преминават по опасни планински маршрути. Децата трябва да бъдат защитени, където и да се намират, за да се избегнат непоправими вреди, като миналогодишната трагична смърт на афганистанско момиченце, блъснато от влак близо до граничен пункт между Хърватия и Сърбия, след като било върнато от хърватската полиция.  Свидетелствало е и десетгодишно момче от Афганистан, пътувало за Хърватия с група от 19 души - голямото си семейство, в което имало и деца, непълнолетни момичета и две възрастни жени. То разказва, че пресичали границата през нощта в пълна тъмнина и той и другите деца били уплашени. Тогава се появил полицейски патрул, казал им да спрат и ги претърсил. Афганистанците имали малко пари и телефони. Полицаите ги откраднали. Единият казал: \"Сега няма да ви бием, но ако се върнете - и тогава показа с ръка как ще ни бие, ако дойдем отново. Мисля, че те са лоши хора\", казва афганистанското момче.  Две 17-годишни момчета от Афганистан свидетелстват: \"Пристигнахме в Гърция от Турция през сухопътната граница и останахме там около година, за да работим в овощни градини. На границата с България граничарите ни биха, преследваха ни с кучета и ни изблъскваха обратно в Гърция.\"  ", "date": "2018.12.24", "title": "Правозащитна организация бие тревога за насилие срещу деца по границите на ЕС "}
{"url": "http://epicenter.bg/article/Rechta-na-kralitsata--Mir-i-dobronamerenost--vzaimno-uvazhenie-dori-pri-dalboki-razlichiya-/171470/7/0", "text": "Британската кралица Елизабет Втора ще призове в коледното си послание към нацията за вслушване в традиционно свързваните с Коледа призиви за мир и добронамереност и ще подчертае, че хората трябва да проявяват взаимно уважение дори когато имат дълбоки различия, предаде Ройтерс.  92-годишната кралица ще говори и за значението на семейството и приятелството. През изминалата година нейният внук принц Хари се ожени за родената в САЩ актриса Меган Маркъл.  В продължение на цялото си 66-годишно управление кралицата е избягвала да коментира спорни международни или политически проблеми. В откъсите от речта й, публикувани от Бъкингамския дворец, тя не споменава предизвикалото много спорове и бурни реакции посещение на президента на САЩ Доналд Тръмп в страната през изминалата година, нито несигурността, свързана с предстоящото догодина напускане на ЕС.  Но говорейки за раждането на Исус Христос, тя ще заяви, че смята, \"че неговото послание за мир на Земята и добронамереност към всички никога няма да спре да бъде актуално. То може да бъде чуто от всички и остава също толкова необходимо, както винаги е било\".  ", "date": "2018.12.24", "title": "Речта на кралицата: Мир и добронамереност, взаимно уважение дори при дълбоки различия "}
{"url": "http://epicenter.bg/article/Poklonnitsi-ot-tsyal-svyat-se-sabirat-vav-Vitleem--za-da-otbelezhat-Rozhdestvo-Hristovo-/171471/7/0", "text": "Хиляди християнски поклонници започнаха да се събират днес сутринта в град Витлеем, за да отбележат Рождество Христово, предаде Франс прес.  По данни на израелското министерство на туризма във Витлеем, смятан за родното място на Исус Христос, се очакват близо 150 000 поклонници и туристи, отбелязва ДПА.  В празничната атмосфера на намиращия се на Западния бряг град от високоговорители се чуват коледни песни на арабски език.  \"Целият свят е отправил взор към Витлеем\", посочи палестинската министърка на туризма Рула Маайех.  \"Тази година е много по-спокойно. По-хубаво е от миналата година\", заяви Абер Наср, палестинска християнка, дошла за празненствата във Витлеем от близко населено място.  Миналогодишните празненства за Рождество Христово на Западния бряг бяха помрачени от напрежение, след като американският президент Доналд Тръмп обяви на 6 декември, че признава Ерусалим за столица на Израел, припомня Франс прес.  Източник: БТА  ", "date": "2018.12.24", "title": "Поклонници от цял свят се събират във Витлеем, за да отбележат Рождество Христово "}
{"url": "http://epicenter.bg/article/Makron-razkritikuva-reshenieto-na-Tramp-da-iztegli-voyskite-si-ot-Siriya-/171472/7/0", "text": "Френският президент Еманюел Макрон разкритикува решението на президента на САЩ Доналд Тръмп да изтегли войските си от Сирия, предава Анадолската агенция, цитирана от \"Фокус\".  \"Много дълбоко съжалявам за взетото решение за Сирия\", каза той.  Макрон говори на пресконференция с чадския си колега Идрис Деби в столицата на африканската държава Нджамена.  „Съюзникът трябва да е надежден, да се координира с другите си съюзници. Да си съюзник означава да се биеш рамо до рамо,” заяви Макрон.  Той похвали и напускащия американския министър на отбраната Джеймс Матис, който подаде оставка след решението за американското оттегляне, взето без предупреждение от американския президент Доналд Тръмп, пише агенцията.  ", "date": "2018.12.24", "title": "Макрон разкритикува решението на Тръмп да изтегли войските си от Сирия "}
{"url": "http://epicenter.bg/article/Pravitelstvoto-na-Izrael-nasrochi-izvanredni-izbori-prez-april-2019-godina-/171474/7/0", "text": "Израелското правителство реши в понеделник да проведе предсрочни избори на 9 април, предава AFP.  Премиерът Бенямин Нетаняху се бори да запази мнозинството в Кнесета, като той самият е изправен пред потенциални обвинения за корупция през следващите месеци.  Ръководители на партии в коалицията на Нетаняху се споразумяха за времевата рамка \"в името на бюджетната и националната отговорност\", се казва в изявление от тяхно име.  Изборите трябваше да се проведат през ноември, но отдавна имаше спекулации, че коалицията няма да издържи толкова дълго, особено през последните седмици, припомня агенцията.  Коалицията, смятана за най-дясната в историята на Израел, се бори да постигне съгласие по ключов законопроект, свързан с ултра-ортодоксалните евреи, служещи в армията наравно с техните светски колеги.  Коалицията на Нетаняху бе оставена с мнозинство от един глас в парламента след оставката на министъра на отбраната Авигдор Либерман през ноември заради спорно споразумение за прекратяване на огъня в Газа. Неговата оставка отне петте места на партията му от коалицията.   ", "date": "2018.12.24", "title": "Правителството на Израел насрочи извънредни избори за 9 април 2019 година "}
{"url": "http://epicenter.bg/article/Nad-373-stanaha-zhertvite-na-smartonosnite-valni-tsunami-v-Indoneziya-/171475/7/0", "text": "Расте броят на жертвите на смъртоносните вълни цунами в Индонезия. Те убиха най-малко 373 души, ранени са повече от 1400 души на островите Ява и Суматра, предават Ройтерс и бТВ.  \"1459 души са ранени, а 128 остават безследно изчезнали\", се казва в изявление на говорителя на индонезийската служба за реакция при бедствия.  Според говорителя на националната агенция по издирване и спасяване Фахризала цунамито е засегнало 17 района от провинциите Бантен на остров Ява и Лампунг на остров Суматра. В Зондския проток между двата острова се намира вулканичният остров, на който изригна вулканът Кракатау и именно това се смята за причина за цунамито, съобщи пред журналисти началничката на агенцията по метеорология, климатология и геофизика Двикорита Карнавати, цитирана от ДПА.  Тя каза, че специално сформиран екип от експерти е стигнал до заключение, че бедствието, ударило двете страни на Зондския пролив между островите Ява и Суматра, е било предизвикано от сложно природно явление.  \"Цунамито е непряк резултат от изригването на Кракатау\", каза тя.  Първоначално агенцията съобщи късно в събота, че големите вълни са били причинени от труса и допълнително засилени от пълнолунието, но по-късно каза, че те са предизвикани от това, че огромен земен масив от западната част на вулкана се е свлякъл в морето в резултат на изригването.  Вулканът изригна в 21:03 ч. (14 ч. по Гринуич) в събота, а вълните цунами достигнаха бреговете на Бантен и Лампунг 24 минути по-късно.  Карнавати съобщи още, че властите са регистрирали лек вулканичен трус, който се равнявал на земетресение с магнитуд от 3,4 по скалата на Рихтер. Именно този трус довел до свличане в морето на земна маса, покриваща 64 хектара от склоновете му.  Тя посочи, че властите не са били в състояние да засекат заплахата, защото системата за предупреждение разпознава само потенциални вълни цунами, предизвикани от земетресения, а не такива, които са резултат от подводни земни свличания или вулканични изригвания.  Очаква се броят на загиналите да нарасне, съобщи по-рано днес Националната агенция за справяне с бедствия. 11 687 души са били принудени да напуснат домовете си.  За най-тежко пострадал засега се смята районът Пандегланг на западния бряг на остров Ява, но спасителните екипи все още не могат да достигнат до всички засегнати райони, защото пътищата към тях са блокирани от развалини и наноси, довлечени от цунамито.  От българското Министерство на външните работи съобщиха, че няма пострадали българи.  Местни жители разказват, че всичко се случило за секунди. „Бях вкъщи и гледах телевизия. Чух грохот, първо си помислих, че е вятърът. Отворих вратата и водата ме отнесе. Едвам успях да се измъкна, цяло чудо е, че все още съм жива”, сподели свидетел на природното бедствие.  Това е второто смъртоносно цунами, засегнало Индонезия от намалото на това хилядолетие. Преди 14 години на 26 декември страната беше ударена от най-смъртоносната вълна, която отне живота на 226 000 души.  ", "date": "2018.12.24", "title": "Над 373 станаха жертвите на смъртоносните вълни цунами в Индонезия "}
{"url": "http://epicenter.bg/article/Ucheni-otkriha-kak-da-podmladim-mozaka-si-/171478/7/0", "text": "Редовните физически упражнения намаляват когнитивните нарушения и „подмладяват“ мозъка. До този извод са стигнали учени от американския Университет Дюк в Северна Каролина. Тяхното изследване е публикувано в списание Neurology, предава Нова тв.  Научната група е провела експеримент с участието на 160 доброволци на възраст над 55 години. Всички участници в експеримента са имали трудности с концентрацията на внимание, паметта, взимането на решение и са водили заседнал начин на живот, но никой от тях не е страдал от деменция.  Пациентите са разделени на четири групи. В течение на половин година първата група три пъти седмично се е занимавала с аеробика, втората се е хранела според диетата DASH, която обикновено предписват при хипертонията, третата е съчетавала и двата подхода, последната четвърта е била контролна.  Значително подобряване на функциите на мозъка учените са регистрирали при първата група, а също така сред участниците, които са съчетавали аеробика с диета. В същото време при контролната група се наблюдава прогресиращо влошаване на работата на мозъка.  „Резултатите са обнадеждаващи: само за шест месеца хората, които се занимавали редовно с физически упражнения, могат да подобрят своите когнитивни способности“, заяви Джеймс Алън Блументал, един от авторите на проучването.  ", "date": "2018.12.24", "title": "Учени откриха как да подмладим мозъка си "}
{"url": "http://epicenter.bg/article/US-ministarat-na-otbranata-v-ostavka-podpisa-zapovedta-za-izteglyaneto-ot-Siriya-/171479/7/96", "text": "Американският министър на отбраната в оставка Джеймс Матис подписа заповедта за изтегляне на американските военни от Сирия, съобщи Ройтерс, като цитира говорител на военното министерство във Вашингтон.  Заповедта е следствие на решението на президента Доналд Тръмп, което и предизвика оставката на Матис.  Вчера Тръмп обяви също, че военният министър ще се оттегли от поста два месеца по-рано от очакваното, а неговото място временно ще заеме сегашният му заместник Патрик Шенахън.  Високопоставен представител съобщи, че в момента се работи по конкретен план за изтеглянето, което може да започне до седмици.  В сряда Тръмп каза, че изтегля войските на САЩ от Сирия заради високата цена, която се плаща като загуба на войници и средства на данъкоплатците.  Източник: БНР  ", "date": "2018.12.24", "title": "US министърът на отбраната в оставка подписа заповедта за изтеглянето от Сирия "}
{"url": "http://epicenter.bg/article/Moskva--Prez-2018-g--armiyata-ni-poluchi-orazhiya--koito-nyamat-ravni-nikade-po-sveta-/171480/7/97", "text": "Министърът на отбраната на Русия Сергей Шойгу заяви, че през отиващата си година руските въоръжени сили са получили безпрецедентно голямо количество съвременни оръжия. Шойгу направи изявлението си по време на заседание на Обществения съвет при военното ведомство, уточняват руските медии.  По думите на министъра, с такива оръжия не разполага нито една армия по света. Шойгу уточни, че през 2018 г. руската армия е получила 1500 нови образци въоръжения и над 80 000 единици модерна техника. Така реализирането на държавната програма за превъоръжаването за периода 2010-2020 г върви по план, заяви министърът на отбраната.  По-рано днес руското министерство на външните работи предупреди, че който не слуща външния министър Сергей Лавров, ще трябва след това да чуе какво има да му каже военният - Сергей Шойгу.  Директорът на департамента по въпросите на неразпространението и контрола на въоръженията Владимир Ермаков заяви, че Москва разчита на трезв и разумен подход от страна на САЩ при оценката на ситуацията по света.  Той уточни, че на САЩ ще им се наложи да си имат работа с министъра на отбраната Сергей Шойгу, ако Вашингтон предприеме необмислени стъпки по договора за ликвидирането на ракетите със среден и малък обсег.  \"Ние имаме готови решения ма всякакво развитие на събитията. А този, който не иска да чуе какво обяснява особено подромно външният министър Сергей Лавров, ще бъде принуден да слуша това, ще му обясни Сергей Шойгу\", отсече Ермаков.   ", "date": "2018.12.24", "title": "Москва: През 2018 г. армията ни получи оръжия, които нямат равни никъде по света "}
{"url": "http://epicenter.bg/article/Avtorat-na-feyk-novini-ot--quot-Shpigel-quot--e-kral-pari-ot-dariteli-/171449/7/0", "text": "Влиятелният германски седмичник „Шпигел“ обяви, че ще подаде жалба за криминално деяние срещу свой репортер, който злоупотребил с дарения за деца, изпаднали в нужда, в Сирия, съобщава АФП.  33-годишният Клаас Релотиус подаде оставка по-рано този месец, след като призна, че е фалшифицирал статии и си е измислял герои за историите си в над дузина свои публикации, публикувани в хартиената и онлайн версията на списанието.  От „Шпигел“ заявиха, че са получили информация, че Релотиус е подел кампания сред читателите си за набиране на средства в помощ на сирийски деца, живеещи по улиците на Турция, чиято съдба описва в една от статиите си.  Според изданието журналистът предоставил банкова сметка, която пренасочвала дарените пари към личната му спестовна сметка.  Аферата беше разкрита, след като друг журналист подал сигнал до шефовете на \"Шпигел\". Преди да бъде разобличен, Релоциус беше награждаван няколко пъти с престижни отличия за работата си.  А след избухването на скандала, \"Шпигел\" са принудени да обясняват как такова престижно издание е допуснало публикуването на фалшифицирани репортажи.  ", "date": "2018.12.24", "title": "Авторът на фейк новини от \"Шпигел\" е крал пари от дарители "}
{"url": "http://epicenter.bg/article/Opasnost-ot-novo-tsunami-v-Indoneziya--raste-broyat-na-zhertvite-/171451/7/0", "text": "Броят на жертвите на вълната цунами в Индонезия достигна 281, ранените са 1016, а 57 са безследно изчезнали, предадоха световните агенции.  Властите в Индонезия предупредиха за опасност от поредно изригване на вулкана Анак Кракатау. Към местните и туристите в района на Зондския проток е отправено предупреждение да стоят далеч от брега и по възможност, на по-високо място.  Очаква се тези цифри да нараснат с постъпването на информация от засегнатите райони, отбелязва Асошиейтед прес.  По информация на посолството на Република България в Джакарта, няма данни за пострадали български граждани в резултат на цунамито. Посолството ни в Джакарта следи обстановката и е на разположение за информация, координация и съдействие, ако е необходимо, на денонощния телефон +62 812 9600 0691.  Цунамито помете островите Ява и Суматра в събота вечерта местно време, без предупреждение. Смята се, че то е било предизвикано от свличане на голяма част от южния склон на вулканичния остров Анак Кракатау в океана, отбелязва Ройтерс. Няма система за ранно предупреждение, способна да засече цунами, предизвикано от свличане на земни маси в океана.  Това е второто смъртоносно цунами, засегнало Индонезия тази година. Цунамито на остров Сулавеси по-рано тази година обаче беше предшествано от земетресение, което даде известно предупреждение. В случая с цунамито през уикенда такова нямаше и вълната отнесе в океана сгради и посетители на концерт, отбелязва АП.  Катастрофата събуди спомени за смъртоносното цунами в Индийския океан на 26 декември 2004 г., което отне живота на 226 000 души в 14 страни.   ", "date": "2018.12.24", "title": "Опасност от ново цунами в Индонезия, расте броят на жертвите "}
{"url": "http://epicenter.bg/article/Albanskata-mafiya-e-izprala-poveche-ot-1-5-miliarda-evro-v-Sarbiya-prez-poslednite-deset-godini-/171453/7/51", "text": "Абанската мафия е изпрала повече от 1,5 милиарда евро на черния пазар на недвижими имоти в Сърбия през последните десет години, пише днес белградският ежедневник \"Курир\", цитиран от Агенция \"Фокус\".  Според вестника албанската мафия по този начин \"става може би най-големият играч в разработената схема за изпиране на пари, придобити от престъпността - главно от трафик на наркотици и оръжие\".  Бившият директор на Белградската полиция Марко Ницович заяви за изданието, че албанските мафиоти, закупувайки регулирани терени с разрешение за строеж, строящи се сгради и недвижими имоти, изпират годишно по около 80 до 100 милиона евро в Сърбия, \"чрез т.нар. \"сръбски бизнесмени\".  „В тези сделки, по правило, не се появява албанец, но това става чрез някой, да речем, Петър Петрович от Мюнхен, който срещу определен процент служи като фасада. Особено активно това се случва в южната и югоизточната част на Сърбия“ - твърди Ницович.  Той добавя, че албанските наркотърговци използват един и същ шаблон за придобиване на недвижими имоти в Адриатическия регион на Хърватия и Черна гора, както и в Босна и Херцеговина.  ", "date": "2018.12.24", "title": "Албанската мафия е изпрала повече от 1,5 милиарда евро в Сърбия през последните десет години "}
{"url": "http://epicenter.bg/article/Erdogan-obeshtal-na-Tramp-da-unishtozhi-silite-na--quot-Islyamska-darzhava-quot--v-Siriya-/171456/7/0", "text": "Турският президент Реджеп Тайип Ердоган е обещал \"да унищожи силите на \"Ислямска държава\" в Сирия в телефонен разговор с президента на САЩ Доналд Тръмп, предадоха ДПА и Асошиейтед прес.  Излагайки своята версия за разговора, Тръмп писа в Туитър, че Ердоган \"много убедително ме информира, че той ще унищожи всякакви остатъци от ИД в Сирия... и той е човек, който може да направи това, че и отгоре, Турция е най-близко там\".  \"Нашите войски се връщат у дома\", добавя Тръмп в поста си.  Според Анадолската агенция, цитирана от ДПА, двамата лидери са се съгласили да поддържат тясна военна и дипломатическа координация, за да попречат на това някой да се възползва от изтеглянето на американските войски от Сирия и да се отвори вакуум на властта в регионите, контролирани от кюрдските бунтовници.  Ердоган снощи също писа в Туитър по този повод и изрази надежда, че разговорите му с Тръмп ще се отразят благотворно на отношенията между двете страни. \"Днес с президента на САЩ Доналд Тръмп проведохме продуктивен разговор, по време на който се договорихме да развиваме сътрудничеството в различни сфери, от търговските отношения до Сирия. Желанието ми е нашите отношения да се отразят благотворно на нашите страни и нашия регион\", написа Ердоган, цитиран от ТАСС.  Турският президент изразил задоволство от предприетите от Вашингтон стъпки за борба с тероризма в Сирия и казал, че Турция е готова да предостави всякаква подкрепа в тази сфера, съобщи Анкара.  След предишен разговор между двамата лидери, състоял се преди няколко дни, Тръмп обяви решението си да изтегли американските сили от Сирия, пренебрегвайки съветите на екипа си по националната сигурност. Министърът на отбраната Джим Матис подаде оставка веднага след това.  Тръмп подписа снощи указа за предстоящото изтегляне на американските войски от Сирия, съобщи говорител на Пентагона, цитиран от Франс прес. Той отказа да съобщи други подробности,  Според американски официални представители изтеглянето на над 2000-те американски военнослужещи може да отнеме 60 до 100 дни, отбелязва ТАСС.   ", "date": "2018.12.24", "title": "Ердоган обещал на Тръмп да унищожи силите на \"Ислямска държава\" в Сирия "}
{"url": "http://epicenter.bg/article/Viktor-Orban-s-vnutsite--Vesela-Koleda--/171458/7/0", "text": "Снимка с внуците си и пожелание за Весела Коледа публикува в профила си във Фейсбук унгарският премиер Виктор Орбан.  Роденият през 1963 г. Виктор Орбан е женен за адвокатката Анико Леваи от 1986 г.. Двамата имат пет деца - Рахел, Гашпар, Шара, Роза и Флора. Най-голямото от тях е родено през 1989 г., а най-малкото - през 2004 г.  На 17 септември тази година се роди третото внуче на Орбан - Ана Адел, която е втора дъщеря на най-голямата му щерка - Рахел. Първата дъщеря на Рахел - Алис, е родена през 2016 г.  Другата внучка на Орбан - Йохана, е от дъщеря му Шара.  ", "date": "2018.12.24", "title": "Виктор Орбан с внуците: Весела Коледа! "}
{"url": "http://epicenter.bg/article/Mey-sakrashtava-kolednata-vakantsiya-na-kabineta--svikva-izvanredno-zasedanie-na-2-yanuari-/171461/7/0", "text": "Британската премиерка Тереза Мей съкрати коледната ваканция на членовете на своето правителство и обяви, че ги свиква на извънредно заседание на 2 януари във връзка с очертаващия се \"твърд Брекзит\" (напускане на ЕС без споразумение), съобщава днес \"Файненшъл таймс\", цитиран от ТАСС.  Според вестника непланираното заседание се налага, за да се разработи план за действия в навечерието на подновяващите се на 9 януари в британския парламент двудневни дебати по проекта за споразумение с ЕС.  Дата за гласуване по проекта още не е насрочена.  Депутатите първоначално трябваше да се произнесат по въпроса на 11 декември, но Мей отложи вота за януари, изправена пред неминуема заплаха от поражение.  ", "date": "2018.12.24", "title": "Мей съкращава коледната ваканция на кабинета, свиква извънредно заседание на 2 януари "}
{"url": "http://epicenter.bg/article/Gartsiya-uvelichava-patnite-taksi-/171462/7/51", "text": "От началото на следващата 2019 година всички, които пътуват в Гърция, ще трябва да заплащат по-високи пътни такси за магистралите, предаде БГНЕС.  Пътните такси се увеличават между 0.03 и 0.05 на км. за леките коли, което означава, че магистралните такси ще бъдат поскъпи между 66 и 150 на сто, съобщава \"Гърцияинфо\".  Пътуващите край Евзони вместо досегашните 1.80 евро ще плащат 3 евро, в Кавала 2.36 евро, а тези минаващи между Игуменица и Янина, вместо досегашните 2.1 евро, ще плащат по 3.42 евро.  ", "date": "2018.12.24", "title": "Гърция увеличава пътните такси "}
{"url": "http://epicenter.bg/article/Vulkanat-Etna-izrigna-stalb-ot-pepel--ogranichiha-poletite-na-letishteto-v-Kataniya-/171481/7/0", "text": "Вулканът Етна изригна в понеделник, изхвърляйки голям стълб от пепел, като районът около сицилианския вулкан беше разтърсен от множество малки земетресения, предават AFP и Агенция \"Фокус\".  \"Изригването е станало по склона на Етна, това е първото изригване за повече от 10 години, но не изглежда опасно,\" заяви експерт от Националния институт по геофизика и вулканология (INGV)на Италия за агенцията.  Поради липсата на видимост голяма част от въздушното пространство около вулкана е затворено. На летището в Катания, в източната част на италианския остров, бяха разрешени само четири кацания на час в понеделник следобед.  Според Института, повече от 130 сеизмични труса са били регистрирани в района от понеделник сутринта, като най-силният е достигнал 4,0 около 13:00 часа (14:00 българско време).  ", "date": "2018.12.24", "title": "Вулканът Етна изригна стълб от пепел, ограничиха полетите на летището в Катания "}
{"url": "http://epicenter.bg/article/I-Cherna-gora-iska-nezavisima-ot-Sarbiya-tsarkva-/171482/7/51", "text": "Черна гора иска независимост за своята православна църква, съобщават сръбски медии, цитирани от БНр.  В интервю за черногорската държавна телевизия президентът Мило Джуканович е заявил, че Сръбската православна църква подкопава независимостта на Черна гора и срещу това трябва да се противодейства с възстановяване на самостоятелността на Черногорската православна църква.  По думите на Джуканович държавата ще се ангажира с въпроса за автокефалията.  Независимост от сръбската църква преди време поиска и църквата в Македония.  ", "date": "2018.12.24", "title": "И Черна гора иска независима от Сърбия църква "}
{"url": "http://epicenter.bg/article/Gen--Uesli-Klark--Dali-Donald-Tramp-ne-e-bil-iznuden-ot-Turtsiya-da-iztegli-voyskite-ot-Siriya-/171486/7/96", "text": "Бившият командир на силите на НАТО в Европа Уесли Кларк, пенсиониран генерал от армията и бивш кандидат за президент на Демократическата партия, заяви, че съюзниците на САЩ се питат дали президентът Тръмп е бил изнудван от Турция, за да изтегли военните сили на САЩ от Сирия, пише американското електронно издание The Washington Examiner.  В понеделник в предаване на CNN Уесли Кларк заяви, че няма явна стратегическа логика за този ход, който критиците смятат за абдикация пред турския президент Реджеп Тайип Ердоган.  „Трябва да се питате защо е взето решението?“ - каза Кларк в понеделник. \"Хората по целия свят питат това и някои от нашите приятели и съюзници в Близкия изток питат дали Ердоган е изнудвал президента? Имало ли е някаква печалба за него (Доналд Тръмп – бел.ред), нещо такова? Защо човек би взел такова решение? Защото всички препоръки бяха , а и всички факти също бяха против“.  \"Не сме съвсем готови с това, не даваме много жертви там\", добави той. - Кюрдите са надеждни съюзници. Защо точно сега?“ – продължава генералът.  С напускането на американските сили, САЩ ще оставят 10 000 кюрдски бойци незащитени срещу нападение от Турция. Според високопоставен американски служител решението на Тръмп в сряда дойде, след като е разговарял с Ердоган по телефона да се изтегли от Сирия, защото турските сили се готвят да нападнат бойците, свързани с Кюрдската работническа партия(ПКК), сепаратистка група, която дори САЩ определят като терористична организация.  ", "date": "2018.12.24", "title": "Ген. Уесли Кларк: Дали Доналд Тръмп не е бил изнуден от Турция да изтегли войските от Сирия?!"}
{"url": "http://epicenter.bg/article/Turtsiya-shte-koordinira-s-Rusiya-deystviyata-si-v-Siriya-na-iztok-ot-reka-Efrat-/171488/7/0", "text": "Турция възнамерява да координира с Русия действията си в Сирия на изток от река Ефрат, съобщи говорителят на президента Реджеп Тайип Ердоган, Ибрахим Калън, на пресконференция в Анкара, цитиран от TACC и Агенция \"Фокус\".  \"В борбата срещу “Ислямска държава\" няма да има и крачка назад, никакво отпускане или спиране. Ние ще продължим борбата срещу терористите със същата решителност. Ще продължим да работим с подкрепата на коалицията и местните формирования,” каза той.  \"В хода на тези работи ние също ще си сътрудничим тясно с Русия. В светлината на развитието на новите събития ще започнат нови координационни работи с Руската федерация на изток от река Ефрат\", добави Калън.  В същото време Анкара разкритикува действията на сирийския президент Башар Асад и обвини правителствените сили в нарушаване на режима на примирие в Идлиб.  \"Примирието бе установено в Идлиб, обаче режимът [на сирийския президент Башар Асад] често го нарушава, вече имаше около 600 такива случая. Ние не се поддаваме на тези провокации, имаме 12 наблюдателни пункта в Идлиб.\" каза той.  Междувременно президентът на САЩ Доналд Тръмп заяви, че Саудитска Арабия се съгласи вместо САЩ да отдели „необходимите пари“ за възстановяването на Сирия.  „Саудитска Арабия се съгласи да похарчи необходимите пари нужни за възстановяването на Сирия, вместо САЩ. Виждате ли? Не е ли чудесно, когато най-богатите държави помагат за възстановяването на своите съседи, вместо САЩ, които са на 5 хиляди мили? Благодаря, Саудитска Арабия!“, написа американският президент в Twitter.  Преди това американски официални представители неведнъж заявиха, че няма да участват във възстановяването на тези части от Сирия, които се намират под контрола на правителствените сили.  Миналата седмица Белият дом обяви, че САЩ започват оттегляне на войските си от Сирия, но победата над терористичната групировка „Ислямска държава“ не означава край на коалицията.  ", "date": "2018.12.24", "title": "Турция ще координира с Русия действията си в Сирия на изток от река Ефрат "}
{"url": "http://epicenter.bg/article/Posolstvoto-na-Moskva-v-London-sazhalyava-za-antiruskata-ritorika-na-Tereza-Mey-/171490/7/0", "text": "Посолството на Русия във Великобритания съжалява за ескалирането на антируските настроения в коледната реч на министър-председателя Тереза Мей, съобщават РИА Новости и Агенция \"Фокус\".  Тереза Мей отбеляза в коледната си реч ролята на британските военни сили в гарантирането на сигурността на кралството, по-специално в борбата с „Ислямска държава“ и защитата на „въздушното пространство на страната и териториалните води от руското посегателство“.  По думите на говорителя на руското посолство, Русия никога не е допускала каквото и да било посегателство над британското въздушно и морско пространство. „Никога не е имало“, отговориха от дипломатическото представителство.  „Британското министерство на отбраната периодично рекламира „прихващания“ на руски военни самолети и кораби, но всеки път става въпрос за планирани тренировъчни мисии в международното морско или въздушно пространство или за мирно преминаване през Ламанша в съответствие с международното право. Съжаляваме, че дори предстоящата Коледа се използва от ръководството на Великобритания като претекст за раздуване на антируски настроения“, допълниха от посолството.  ", "date": "2018.12.24", "title": "Посолството на Москва в Лондон съжалява за антируската риторика на Тереза Мей "}
{"url": "http://epicenter.bg/article/Tramp--Edinstveniyat-problem-na-amerikanskata-ikonomika-e-tsentralnata-banka-/171491/4/54", "text": "Президентът на САЩ Доналд Тръмп увери днес, че единственият проблем на националната икономика е централната банка, предадоха световните агенции, цитирани от БТА.  \"Единственият проблем, който нашата икономика има, е УФР (Управлението за федерален резерв)\", написа Тръмп в Туитър.  Той се аргументира, че \"(централните банкери) не усещат пазара, не разбират необходимите търговските войни\" или силния долар, или дори спирането на работа от федералното правителство заради позицията на демократите против изграждането на стена по границата с Мексико, предаде Асошиейтед прес.  Тръмп сравни американската централна банка с играч на голф, който има сила, но не може да вкара топката в дупката, защото не е способен да нанесе необходимия лек удар.  Междувременно борсовите индекси в САЩ продължават да се понижават днес въпреки усилията на администрацията на президента да спре този спад, отбелязва ДПА.  Промишленият индекс Дау Джоунс загуби до момента 1,3 процента, а по-широкообхватният Стандард енд Пуърс - 1,4 на сто.  Днес фондовите пазари в САЩ ще работят половин ден, а утре ще останат затворени на Коледа.  Вчера министърът на финансите на САЩ Стивън Мнучин шокира пазарите, като се обади отделно на ръководителите на шестте най-големи банки в страната. Както изглежда, целта му е била да ги успокои, че няма недостиг на ликвидност, въпреки че не се знае да има безпокойства по въпроса, отбелязва ДПА.  Мнучин проведе телефонните разговори след най-лошата седмица за американските фондови пазари от 2008 г. насам и на фона на частичното спиране на дейността на федералното правителство заради искането на Тръмп Конгресът да отпусне милиарди долари за построяването на стена по границата с Мексико. Преди дни освен това се появиха съобщения, че президентът на САЩ е обсъдил възможността да уволни президента на УФР Джероум Пауел.  На 19 декември американската централна банка повиши лихвените проценти и понижи прогнозите си за икономическия растеж през тази и следващата година, припомня Франс прес.  Министърът на финансите на САЩ освен това ще проведе днес телеконференция на работната група за фондовите пазари, за да обсъди сегашната ситуация.  ", "date": "2018.12.24", "title": "Тръмп: Единственият проблем на американската икономика е централната банка "}
{"url": "http://epicenter.bg/article/Katastrofi-i-tazi-sutrin--mazh-s-tezhki-naranyavaniya-sled-sblasak-na-patya-Kazanlak---Stara-Zagora-/171455/3/0", "text": "Мъж е с опасност за живота след катастрофа на пътя Казанлък - Стара Загора, до село Тулово, съобщиха от ОДМВР – Стара Загора. Управляваният от мъжа автомобил се е нанизал в мантинелата на пътя, където скоростта е ограничена до 50 км/ч.  Около 30-годишният мъж е с политравма. Той е настанен в болница в Стара Загора с опасност за живота.  Катастрофа е станала в ранните часове и на автомагистрала \"Тракия“ при 73 км в посока Бургас, съобщи Мирослав Стоянов, говорител на ОДМВР - Пазарджик. В единия автомобил са пътували двама души, а в другият петима.  \"Има нанесени материални щети по автомобилите, а пътниците са леко пострадали, с повърхностни травми и наранявания и са откарани в МБАЛ - Пазарджик за оказване на първа помощ“, коментира Стоянов.  Движението осъществява в изпреварващата лента и се регулира от Пътна полиция.  ", "date": "2018.12.24", "title": "Катастрофи и тази сутрин, мъж с тежки наранявания след сблъсък на пътя Казанлък - Стара Загора "}
{"url": "http://epicenter.bg/article/Ministar-Mladen-Marinov-razporedi-proverka-po-intsidenta-s-shefa-na-Granichna-politsiya-/171457/3/0", "text": "Вътрешният министър Младен Маринов е разпоредил проверка по случая с катастрофата с директора на Гранична полиция, главен комисар Светлан Кичиков, предаде БТА.  За инцидента вече е образувано и следствено дело. Кичиков остава във Военно-медицинска академия с лицеви травми без опасност за живота. Обстоятелствата около случая се изясняват  Проверката е разпоредена на главния секретар на вътрешното министерство. Кичиков катастрофира вчера със служебен автомобил близо до Пазарджик. По неофициална информация в колата е имало жена и две деца. Четиримата се прибирали към София. Автомобилът е сериозно увреден.  ", "date": "2018.12.24", "title": "Министър Младен Маринов разпореди проверка по инцидента с шефа на Гранична полиция "}
{"url": "http://epicenter.bg/article/VMRO-s-unikalen-podarak-za-Karakachanov---tabakera-s-lika-na-Todor-Aleksandrov-/171465/2/0", "text": "Уникален подарък получи за Коледа председателят на ВМРО Красимир Каракачанов от своите съпартийци. Те изненадаха вицепремиера и министър на отбраната с табакера с лика на легендарния водач на Организацията Тодор Александров.  \"Колегите от ВМРО ме изненадаха с ценен дар - табакера Тодор Александров със запазени вътре цигари дори с арменски тютюн.  Благодаря, Юлиан Ангелов, Доц. д-р Милен Михов, Искрен Веселинов, Атанас Стоянов, Ангел Джамбазки, Красимир Богданов, Александър Сиди... Извинете, ако пропускам някого. Благодаря за хубавата изненада.\", написа Каракачанов във Фейсбук.  ", "date": "2018.12.24", "title": "ВМРО с уникален подарък за Каракачанов - табакера с лика на Тодор Александров "}
{"url": "http://epicenter.bg/article/V-Mlechino-otbelyazvat-34-godini-ot-nachaloto-na-Vazroditelniya-protses--VIDEO--/171467/2/0", "text": "В ардинското село Млечино отбелязват 34 години от началото на Възродителния процес – драматичните събития по смяна на имената, съпроводени с много насилие, предаде бТВ.  В центъра на селото с митинг почитат паметта на жертвите и пострадалите.  Възпоменателният митинг започна в 10 ч. В него участва ръководството на ДПС, начело с председателя на партията Мустафа Карадайъ. Той започна словото си с думите \"Силата ни е в единството\" и нарече случилото се пред декември 1984 г. \"грозни събития\". На 24 декември 1984 година в Млечино се провежда първият мирен протест срещу насилствената смяна на имената. В центъра на селото се събират над 3000 души от съседни села, които не са съгласни турските им имена да бъдат заменени с български Селото не дава жертви, но днес почете изгубилите живота си заради Възродителния процес. Това е първият от серията възпоменателни митинги. Кулминацията е на 26 декември в село Могиляне, откъдето е най-малката жертва на драматичните събития – 17-месечната Тюркян. ", "date": "2018.12.24", "title": "В Млечино отбелязват 34 години от началото на Възродителния процес (ВИДЕО)"}
{"url": "http://epicenter.bg/article/Prezidentat-i-saprugata-mu-shte-prisastvat-na-blagotvoritelniya-spektakal--quot-Balgarskata-Koleda-quot--/171473/2/0", "text": "На 25 декември президентът Румен Радев и неговата съпруга Десислава Радева ще присъстват на традиционния благотворителен спектакъл „Българската Коледа“. Това съобщиха от Прессекретариата на държавния глава.  Концертът ще се проведе от 20.00 часа в Народния театър „Иван Вазов“ и ще бъде излъчен пряко по bTV, bTV Radio и Българското национално радио.  Шестнадесетото издание на „Българската Коледа“ 2018/2019 година е в подкрепа на децата с тежки заболявания и увреждания. Тази година спектакълът се реализира от екипa на „Dream Team Productions”. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза.  Лиляна Боянова и Владимир Пенев ще бъдат водещи на спектакъла „Българската Коледа“, а в благотворителния концерт ще вземат участие известните български изпълнители Михаела Филева, група „Фондацията“, Графа, Миро, Поли Генова, Орлин Павлов, Тони Димитрова, Орлин Горанов, Еделина Кънева, Теди Кацарова, Богдана Петрова, Детския радиохор на Българското национално радио, както и възпитаниците на Национално училище за танцово изкуство в София, детска вокална група „Бон-Бон“, Латида и хора към Национален фолклорен ансамбъл „Филип Кутев“.  Актрисата Албена Павлова, волейболистите Владимир Николов и Теодор Салпаров, актрисата Ралица Паскалева, боксьорите Кубрат и Тервел Пулеви, волейболистките Нася Димитрова и Христина Русева, баскетболистите Деян и Калоян Иванови, футболисти от отборите „ЦСКА”, „Левски” и „Славия”, актьорът Стефан Щерев, лекоатлетката Ивет Лалова, акробатите Мариела Костадинова и Панайот Димитров, световната и европейска шампионка по борба Тайбе Юсеин, лекоатлетката Мирела Демирева и плувецът Петър Стойчев също ще са сред застъпниците, които ще призоват за съпричастност и подкрепа на децата с тежки заболявания и увреждания.  Участие в спектакъла ще вземат и журналисти от Българската национална телевизия, Нова телевизия и бТВ. По време на концерта ще бъдат разказани историите на деца, чието лечение и рехабилитация се подкрепят от благотворителната инициатива.  Допълнителна информация за „Българската Коледа“, както и начините, по които може да бъде направено дарение, са посочени на интернет-страницата на благотворителната инициатива  .  ", "date": "2018.12.24", "title": "Президентът и съпругата му ще присъстват на благотворителния спектакъл \"Българската Коледа\" "}
{"url": "http://epicenter.bg/article/Borisov-prie-v-Ministerskiya-savet-delegatsiya-ot-Sauditska-Arabiya-/171476/2/0", "text": "Министър-председателят Бойко Борисов се срещна в Министерския съвет с принц Турки Бин Мохамед Бин Фахад Бин Абдулазис Ал Сауд, съветник в Кралския двор на Саудитска Арабия, и водена от него делегация.Това съобщиха от правителствената информационна служба. Българският премиер и саудитският принц обсъдиха двустранното сътрудничество в областта на инфраструктурата, енергетиката, индустрията и хранително-вкусовата промишленост. Провелите се днес разговори са част от установения диалог след официалното посещение на премиера Бойко Борисов в Кралство Саудитска Арабия в края на ноември 2017 г., когато за първи път в историята на двустранните отношения се осъществи визита на толкова високо равнище. В изпълнение на постигнатите тогава договорености в Рияд е и настоящото посещение на принц Турки Бин Мохамед Бин Фахад Бин Абдулазис Ал Сауд. Целта на срещата в Министерския съвет бе обсъждането на конкретни действия за засилването на сътрудничеството между двете страни. „Саудитска Арабия е перспективен външноикономически партньор на България“, посочи премиерът Бойко Борисов при разговора си с принц Турки Бин Мохамед Бин Фахад Бин Абдулазис Ал Сауд. От своя страна саудитският принц изрази сърдечна благодарност за гостоприемството и приветства сътрудничеството на най-високо ниво между двете страни. „Днешното посещение е потвърждение на това. Ще работим за успешно реализиране на всички идеи в областта на икономиката, търговията и политиката“, добави принц Турки Бин Мохамед Бин Фахад Бин Абдулазис Ал Сауд. В ръководената от него делегация бяха още съветникът към Генералния секретариат на Министерския съвет Ахмед Агил Алхатиб, заместник ръководителят на Саудитския фонд за развитие Халид Сулайман Алхудайри, съветникът по международните отношения Хайфа Джедеа, служителите от Кралския двор Фаваз Мохамад Алхажри и Тамер Мохамед Алхухайни и заместник директорът по киберсигурността Мохамед Салех Алхомрани. В рамките на разговорите със саудитската делегация беше договорено посещение на министъра на икономиката Емил Караниколов в Саудитска Арабия, където с неговия колега да започнат работа по конкретни проекти. ", "date": "2018.12.24", "title": "Борисов прие в Министерския съвет делегация от Саудитска Арабия"}
{"url": "http://epicenter.bg/article/Eto-kak-se-padat-ofitsialnite-praznitsi-prez-2019-godina-/171477/2/0", "text": "Броени дни остават до края на 2018 г. и началото на новата 2019 г.! Дните от последния месец се топят неусетно и някои вече са запретнали ръкави да планират и резервират пътувания, екскурзии и ваканции дори за лятото. За тази цел ви предоставяме календар с най-чаканите дни през следващата година – а именно празничните почивни!   – Нова година, без допълнителни почивни дни;   – Ден на Освобождението на България от османско иго – 3 март е неделя, така че ще почиваме и на 4 март, понеделник;   Почива се общо 4 дни от петък (26 април) до понеделник (29 април), включително;   – Ден на труда и на международната работническа солидарност, без допълнителни почивни дни;   Ден на храбростта и Българската армия, без допълнителни почивни дни;   – Ден на българската просвета и култура и на славянската писменост, без допълнителни почивни дни;   – Ден на Съединението, без допълнителни почивни дни;   – Ден на Независимостта на България. Ще почиваме и на 23 септември (понеделник);   – Бъдни вечер и Рождество Христово (вторник, сряда и четвъртък).   ", "date": "2018.12.24", "title": "Ето как се падат официалните празници през 2019 година "}
{"url": "http://epicenter.bg/article/Utre-vremeto-shte-e-vetrovito--oblachnostta-shte-se-razkasva-i-namalyava-/171484/2/0", "text": "През нощта срещу Коледа и до сутринта на Коледа ще бъде облачно, ветровито и с превалявания, предимно от дъжд. Ще духа силен и поривист вятър от запад-северозапад и с него застудяването ще продължи; на места в Предбалкана и високите котловинни полета дъждът ще премине в сняг. През деня ще остане ветровито, но привечер вятърът ще отслабва. От запад облачността ще се разкъсва и намалява, най-късно над югоизточните райони от страната, където ще остане облачно почти през целия ден.  Температурите ще са без съществен дневен ход и минималните ще са между минус 4° и 1°, а максималните ще са между минус 1° и 4°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).  Сутринта по Черноморието ще бъде предимно облачно и по южното крайбрежие ще превали слабо. След обяд облачността ще се разкъсва и намалява до предимно слънчево време, най-късно над южните райони. Ще бъде ветровито с умерен до силен вятър от запад-северозапад. Температурите ще се понижат и максималните ще са между 2° и 4°. Вълнението на морето ще е 1 - 2 бала. Температурата на морската вода е 7° - 8°.  В планините няма да е подходящо за туризъм. Ще бъде ветровито и ще е студено. Ще духа силен западен вятър, който след обяд ще отслабва и ще се ориентира от север-северозапад. Ще нахлува студен въздух и в комбинация със силния вятър усещането ще е за мразовито време. Максималната температура на височина 1200 метра ще е около минус 5°, на 2000 метра - около минус 10°.  През следващите три дни облачността ще е разкъсана, в повечето райони предимно значителна. В сряда и четвъртък вятърът малко ще отслабне, повече в нощните часове, но през деня отново ще се усилва и ще бъде умерен, от север и северозапад. Минималните температури през първия ден ще се понижат, а дневните съвсем слабо ще се повишат.  В петък вятърът ще отслабне още, за кратко ще бъде от югозапад. На отделни места в Северна България ще превали слабо – предимно дъжд.  Минималните температури ще останат без особена промяна – предимно между минус 5° и 0°, а дневните още малко ще се повишат.  Атмосферното налягане ще се повиши значително и ще е по-високо от средното за месеца.  ", "date": "2018.12.24", "title": "Утре времето ще е ветровито, облачността ще се разкъсва и намалява "}
{"url": "http://epicenter.bg/article/Korneliya-Ninova--Zdrave--obich-i-uyut-v-domovete-i-dobrota-v-sartsata-/171485/2/0", "text": "В навечерието на един от най-светлите християнски празници нека посветим вниманието и грижата си на семейството и близките хора. Това написа лидерът на БСП Корнелия Нинова във Фейсбук.  Пожелавам ви здраве, обич и уют в домовете и доброта в сърцата, завършва посланието си Корнелия Нинова.  ", "date": "2018.12.24", "title": "Корнелия Нинова: Здраве, обич и уют в домовете и доброта в сърцата (СНИМКИ)"}
