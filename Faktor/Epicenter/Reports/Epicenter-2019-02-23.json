{"url": "http://epicenter.bg/article/Pargov--Krayniyat-srok-BSP-da-se-varne-v-parlamenta-e-27-may--VIDEO--/176070/2/48", "text": "\"Вие го наричате бойкот. Това е решение на Националния съвет, което наложи на парламентарната група да напусне Народното събрание като протест, вследствие на което бе решено да се променят правилата в Изборния кодекс. Въпреки че дори Венецианската комисия казва, че 6 месеца преди избори не е редно да се променят правилата. А това създава усещане, че може да се създадат условия за манипулиране на изборите\". Това заяви в предаването \"Офанзива с Любо Огнянов\" по Канал 3 лидерът на столичната организация на БСП Калоян Паргов по повод решението на левицата да не влизат в парламента.  \"Предишното решение да има депутати в парламента, бе решено на парламентарната група\", каза Паргов по повод предишния случай, когато левицата реши да напусне парламента при отказа на Валери Симеонов да подаде оставка като вицепремиер.  Относно писмото на Корнелия Нинова депутатите на БСП да не получават заплати, той коментира:  \"Това е общо решение на парламентарната група. Това е колективно решение. Принципът е който работи получава, който не работи, не получава\".  „Ако се окаже, че заплатите им бъдат преведени, пак ще имаме колективно решение”, каза още Паргов, като намекна, че все пак депутатите на БСП биха дали получените пари за благотворителност.  Той обяви и кога БСП ще се върне в парламента.  \"Решението на Националния съвет бе да наложи на парламентарната група да излезе. Това е нормален парламентарен способ. Крайният срок, при който ще се върнем е 27 май (след евроизборите). Освен ако до тогава нещо не наложи да се върнем преди това\", заяви Паргов.  Относно настояването на левицата за машинно гласуване той коментира:  \"Машинното гласуване е вид гласуване, което намалява до минимум манипулациите. Имал съм възможност да бъда наблюдател в страни, в които има машинно гласуване. Например последните избори в Русия. Накрая машината изкарва една разпечатка без да се налага никой да брои и да се налага да има съмнения. А после може да има и ръчно преброяване\".  Паргов не подкрепи идеята да има образователен ценз за гласуване.  Като лидер на столичното БСП той говори и за възможността Мая Манолова да бъде издигната за кандидат-кмет на столицата.  \"Откакто се въведе института на омбудсмана, тя изпълни със съдържание тази институция. Виждаме, че тя се включва, там където е горещо и има нужда. БСП е стара партия, има доста скрити козове. Дали ще ги покаже е друг въпрос\", коментира Паргов, като отказа да каже дали тя би била номинация на БСП.  ", "date": "2019.02.23", "title": "Калоян Паргов: Крайният срок БСП да се върне в парламента е 27 май (ВИДЕО) "}
{"url": "http://epicenter.bg/article/Velislava-Krasteva--Nyama-sdelka-mezhdu-GERB-i-DPS--nyama-i-skrita-koalitsiya--VIDEO--/176045/2/48", "text": "На въпроса имаше ли сделка за повишаване на прага на преференциите между ГЕРБ и ДПС краткият отговор е „Не”. Това обяви в предаването „Тази събота” по бТВ Велислава Кръстева, народен представител и член на Централния съвет на ДПС.  „Разговорите, които бяха водени, защото действително бяха правени консултации непосредствено преди да влезем в залата, засягаха приоритетите, които ДПС отстоява с предложенията си в изборния кодекс. Увеличаването на прага на преференциите, което наистина е наше становище, не беше обаче между тях”, уточни Кръстева.  \"Това беше машинното гласуване, даването на възможност на 2 млн. български граждани да гласуват, агитацията на език, различен от официалния в условията на превод – това бяха предложенията, които ние коментирахме и за които настоявахме“, добави тя.  Според проучване на „Галъп интернешънъл“ 50% от българите мислят, че има скрита коалиция между ГЕРБ и ДПС. Велислава Кръстева отхвърли и това твърдение. Тя поясни, че ДПС са подкрепяли управляващата партия, когато решенията им са съвпадали с техните.  По думите ѝ за евролистите на ДПС тепърва ще се правят номинации.  ", "date": "2019.02.23", "title": "Велислава Кръстева: Няма сделка между ГЕРБ и ДПС, няма и скрита коалиция (ВИДЕО) "}
{"url": "http://epicenter.bg/article/Georg-Georgiev--Osnovnata-ni-otgovornost-dnes-e-da-ne-dopusnem-preves-na-populizma-/176047/2/48", "text": "Основната ни отговорност днес е във времето преди два стратегически избора пред страната ни да не допуснем превес на популизма. Трябва да се явим пред българските граждани с резултатите от работата си във всяко едно населено място в страната и за пореден път да затвърдим позициите си и да продължим стабилността в България, на Балканите и в Европа. Това заяви председателят на Младежи ГЕРБ и заместник-министър на външните работи Георг Георгиев пред над 130 младежи по време на откриването на десетия Зимен университет на МГЕРБ, съобщиха от пресцентъра на партията.  „Хората, които ще изберем в Европейския парламент ще могат да отидат там с активите, които Бойко Борисов и България постигнаха по време на успешното българско председателство на ЕС“, подчерта Георгиев. Той заяви още, че младите хора трябва да противопоставят на надигащата се вълна от популизъм, манипулации и фалшиви новини.  „Нашите опоненти днес демонстрират пълно пренебрежение към демокрацията и институциите. Това БСП да се превърне на инат от парламентарна в извънпарламентарна партия показва нейната неспособност да защитава интересите на своите избиратели от най-високата трибуна - тази на парламента. Ето защо на предстоящите избори ние трябва да защитим демокрацията и да се противопоставим на фалшивите новини, че България е блато“, каза още председателят на МГЕРБ.  Представителят на фондация „Ханс Зайдел“ за България Богдан Мирчев заяви, че за тях е отговорност вече 10 години да подкрепят младите и активни хора от ГЕРБ, които искат да работят за развитието на страната си.  „За нас е важно да ви дадем възможност да повишавате знанията и уменията си, да сте подготвени и един ден да се включите в управлението на страната максимално подготвени. Сега е времето да придобиете политическа култура и да се формирате като лидери във вашите региони в цялата страна“, подчерта Мирчев.  Символичният домакин на форума в лицето на кмета на Сандански Кирил Котев поздрави младежите с юбилейното издание на Зимния университет на МГЕРБ.  „Тук имате възможността да се докоснете до много лектори и да черпите знания, но в същото време ние политиците, които участваме в управлението на страната, да чуем вашето мнение, да получим обратна връзка за управлението, което провеждаме. Помагайте ни за развитието на вашите родни места и региони, учете и мечтайте, за да сте удовлетворени и да постигнете целите, които си поставяте“, заяви Котев.  Областният координатор на ГЕРБ-Благоевград и народен представител Даниела Савеклиева посъветва младите хора да бъдат активни пори търсенето на решения за проблемите на техните родни места.  „Заедно можем да продължим да променяме страната ни. Някой ден вие ще поемете щафетата от нас и се радвам, че млади хора като вас имат желание да се развиват и да работят за България. А за последните 10 години България се промени много и младите хора, с които започнахме преди 10 години днес за заместник-министри, депутати, общински съветници\", отбеляза Савеклиева.  ", "date": "2019.02.23", "title": "Георг Георгиев: Основната ни отговорност днес е да не допуснем превес на популизма "}
{"url": "http://epicenter.bg/article/Shte-plashtame-li-globa-za-plazhuvane-varhu-dyuni--/176048/2/0", "text": "Нови глоби за туристите през летния сезон. Ще ни глобяват, ако паркираме върху дюни, ако сложим чадър или плажна кърпа върху дюна. Предвижда се санкцията да бъде между 1000 и 3000 лв, предава Нова тв.  Министърът на регионалното развитие наскоро призна, че спасяването на реституирани дюни би излязло на държавата колкото една магистрала.  „На фона на скандалите със строежи и разрушени дюни от последния месец, мерките, които предлага Министерството на туризма, са несериозни. От всички дюни, 70 % са частни. От тях 55 % са застроени или предстои да се застроят. Излиза, че е по-лесно да си излееш бетона върху дюните, отколкото да си разпънеш хавлията”, каза в ефира на „Събуди се” Радостина Ценова от фондация „Биоразнообразие”.  „Ще има табели и охрана навсякъде. Има хора обаче, които не се съобразяват с правилата. Няма как да ги накараме насила. Нямаме правомощия, за да налагаме санкция. Вероятно ще потърсим съдействие от общината\", допълни Илиян Иванов, управител на плаж Несебър-Юг.  ", "date": "2019.02.23", "title": "Ще плащаме ли глоба за плажуване върху дюни? (ВИДЕО)"}
{"url": "http://epicenter.bg/article/Protestirashti-sreshtu-smetishte-zatvoriha-glaven-pat-E79-kray-Dzherman--VIDEO--/176049/2/98", "text": "Протестиращи затвориха главен път Е79 край Джерман. Те не искат да се изгражда депо за отпадъци край дупнишкото село, предаде bTV. Хората протестират за пореден път, но днес е последната им надежда, защото процедурата по строителството на депото вече е факт.  На терен от около 200 дка ще се обработват отпадъците на 6 общини. Дупница вече е подписала договор по оперативна програма \"Околна среда”. Той е подписан в края миналата година и най-вероятно депото ще бъде изградено. Договорът е на стойност над 7 милиона лева.  В продължение на 6 години местните хора се борят с намеренията да бъде построено сметище на 400 метра от къщите им.  ", "date": "2019.02.23", "title": "Протестиращи срещу сметище затвориха главен път Е79 край Джерман (ВИДЕО) "}
{"url": "http://epicenter.bg/article/Tsvetan-Tsvetanov--Ochakvame-vetoto-na-prezidenta-po-promenite-v-Izborniya-kodeks--VIDEO--/176051/2/48", "text": "Очакваме ветото на президента по промените в Изборния кодекс. Това каза зам.-председателят на ГЕРБ и председател на ПГ на партията - Цветан Цветанов пред журналисти в Сандански, предаде Радио „Фокус“ – Пирин. Той добави, че след това дебатът по темата ще влезе в пленарна зала.  „Ще оставим досегашното състояние със 7% преференции, за да не може да бъдем укорявани, че нарушаваме или отнемаме права”, каза още Цветанов. Той припомни, че има 10 държави в Европейския съюз със затворени пропорционални системи.  „В тях преференции няма. Има 5 държави, в които се прилага преференция, която е с тежестта на един мандат, както предвидихме в приетата норма в българският парламент. Предизвика се едно създаване на напрежение и ние като една отговорна партия, следвайки принципа, че законодателството не трябва да бъде на инат, се съгласихме на промени”, добави Цветанов.  Той отбеляза, че когато за първи път през 2007 година БСП са въвели преференцията, то тогава тя е била 15%, тоест никой не е можел да се възползва от пренареждането на тези пропорционални листи.  „В ГЕРБ направихме така, че при 7% да може да бъде възможно пренареждането на партийните листи. Тук мога да кажа, че всеки един има възможността да участва и мажоритарно, когато се издига от Инициативен комитет”, отбеляза Цветанов.  Той припомни, че при предишната промяна на Изборния кодекс, от ПП ГЕРБ са направили така, че да има минимални изисквания пред всички онези, които преценят, че биха могли да спечелят един депутатски мандат и такъв за общински съветник.  „Тук, разбира се трябва всеки един да бъде максимално запознат с това какво представлява мажоритарната система, пропорционалната система и мога да кажа, че ние сме тези, които се вслушахме в 2.5 млн. български граждани, след референдума, който беше проведен, където бе поискано да има мажоритарна система. Това беше желанието и волята на хората, но знаете, че тогава БСП бяха против и затова не можеше тази норма да бъде приложена”, подчерта Цветанов.   Благодарение на усилията си правителството осигури допълнителни средства за реализирането на проекти в редица от българските общини, една от които е Струмяни. Това каза председателят на ПГ на ГЕРБ и зам.-председател партията Цветан Цветанов по-късно по време на среща със симпатизанти на партията в Струмяни.  „Надяваме се, че това ще покаже на жителите на Струмяни, че ние не делим общините на наши и ваши. За нас е важно да се подпомагат всички проекти, които са в полза на гражданите\", заяви Цветан Цветанов. Той добави, че Община Струмяни има ѝ възможността да реализира проекти, които могат да бъдат финансирани по европейските фондове и Програмата за трансгранично сътрудничество.  В Струмяни Цветан Цветанов обсъди с членове и симпатизанти на партията и актуални теми от политическия живот в страната и предстоящите избори за Европейският парламент и местната власт. Според него изборите през май ще се проведат във време, което само по себе си ще бъде предизвикателство, тъй като ще има три почивни дни. „Трябва да постигнем висок резултат на европейските избори, които ще са генерална репетиция за местните избори, които са също много важни, тъй като победата и на тях ще ни гарантира успешно довършване на управленския мандат. Това е важно, защото имаме нужда България да продължава да е стабилна\", добави Цветанов.  „Смятам, че в БСП тепърва ще има процеси, които ще доведат до напрежение, но за нас най-важното е структурите ни да са силни\", подчерта още Цветан Цветанов. Той отбеляза, че в политиката най-важното нещо е да се гарантират реалните резултати за хората. В рамките на срещата бяха поставени много въпроси от страна на членовете и симпатизантите на партията, които най-вече бяха свързани с повишението на цената на водата в Струмяни. Цветанов заяви, че е наясно с това, че проблемът е сериозен, както за общината, така и за Разлог. Той заяви, че един от основните проблеми в тази връзка е липсата на консолидация на Асоциацията по ВиК заради отказа на Община Кресна да се включи в нея.  Заедно с Цветан Цветанов в Струмяни са народният представител и областен координатор на ГЕРБ – Благоевград Даниела Савеклиева, както и депутатите Стефан Апостолов, Александър Мацурев, д-р Емил Тончев и областният управител на Благоевград, който е и общински председател на ГЕРБ-Благоевград, Бисер Михайлов.   ", "date": "2019.02.23", "title": "Цветан Цветанов: Очакваме ветото на президента по промените в Изборния кодекс (ВИДЕО) "}
{"url": "http://epicenter.bg/article/BSP--Falshivite-novini-naistina-sa-opasni--a-dnes-Tsvetanov-satvori-porednata-/176054/2/48", "text": "Фалшивите новини наистина са опасни. Затова ще ги разобличаваме винаги. Това пише в съобщение, изпратено до медиите от пресцентъра на ПП БСП.  \"Задачата на ГЕРБ преди изборите е противодействието на фалшивите новини\". Това заявява Цветан Цветанов на 12.02.2019 г.  В такъв случай, задачата на ГЕРБ е да противодейства на господин Цветанов, който днес сътвори поредната фалшива новина. Той твърди, че БСП не е пускала искане за ползване на зала в община Видин за провеждане на среща с кметове на малки населени места и не е получавала отказ. Публикуваме официално писмо - искане с входящ номер за това мероприятие и официален отказ от общината, управлявана от ГЕРБ. Фалшивите новини наистина са опасни. Затова ще ги разобличаваме винаги\", пишат още от БСП.    ", "date": "2019.02.23", "title": "БСП: Фалшивите новини наистина са опасни, а днес Цветанов сътвори поредната "}
{"url": "http://epicenter.bg/article/Antoniy-Galabov-pred-zheni-GERB--Balgarskiyat-narod-postiga-mnogo-visoki-niva-na-varvarstvo/176057/2/0", "text": "Регионална политическа дискусия провежда  областната структура на ЖГЕРБ в Ловеч  Актуална политическа дискусия на тема: Българското общество преди избори: фрагментация, конфликт и интеграция“ се провежда в Ловеч.   Тя е организирана от областната структура на ЖГЕРБ и в нея участват доц. Харалан Александров, социален антрополог и публицист и доц. Д-р Антоний Гълъбов, социолог и политолог. Домакин на срещата е Корнелия Маринова, кмет на Ловеч и общински ръководител на ГЕРБ, съобщават от пресцентъра на партията. Маринова откри срещата с думите: „Днешната политическа дискусия е продиктувана от необходимостта, а и от желанието да внесем повече яснота, повече ориентири в днешната ситуация. А ситуацията е повече от интересна, тя е тревожна, развиваща се със скорост, непозната досега. Историята всеки ден ражда нови феномени и формации, събитията яростно идват и чукат на вратата ни. Светът се раздира от сътресения от всякакъв вид. Драми – локални войни, кризи, тероризъм, бежанци – цял набор от предизвикателства.   Още - цифровата революция, глобалното затопляне, енергийният проблем. Съмненията в бъдещето на Европейски съюз. В силата на нашата европейска мечта. Изглежда и у нас предизвикателствата са повече от всякога.   И понеже сме поели определени ангажименти към обществото, ние искаме да сверим нашите възприятия, да чуем различни гледни точки. Затова сме поканили двама известни наши общественици да ни предложат своите тези и антитези по актуалните въпроси“.   „Гордеем се с политиците, които излязоха от Ловеч. Нашата партия управлява държавата, а това е голяма отговорност. Силата, която ГЕРБ има, е да довежда това до конкретни резултати за хората. Изключително важно е женското участие в ГЕРБ и ние знаем, че е водещо“, подчерта Соколова. По думите й Европейските избори са определящо важни. За първи път от толкова висока важност. „Основно предизвикателство за Европа е Брекзит. Излизането на Великобритания автоматично прекроява броя на европейските депутати - от 751 стават 705, вето в ЕП може да се заяви от 1/3 от депутатите. Огромен проблем е навлизането на антиевропейското движение на популистичните партии. Те никога не предлагат решение, заявяват проблеми, маркират социални напрежения и неравенства, пледират срещу монополите и малцинствата и така събират популярност, но никога, никога не предлагат решения“, коментира Ирена Соколова, като акцентира, че желанието на тези партии е да създадат голямо представителство. В Италия има 2 националистически партии - крайно лява и крайно дясна, подчерта Ирена Соколова, които създават парадоксална коалиция, но това е защото преследват едни и същи интереси, при тях няма платформа. Всичко това ще доведе до повишаване на депутатите популисти в ЕП. Ако прогнозите се окажат верни, антиевропейските сили могат да вземат дори 1/3 от местата в парламента, а това ще им даде власт да парализират работата на институцията, каза още лидерът на ЖГЕРБ и  , а за голямо съжаление популистичните процеси са в ход, в това число и в България и докато завъртим процеса на осъзнаване от тези партии, отрицателните резултати ще са налице. „Не трябва да подценяваме тези избори, защото те ще рефлектират и върху местните.  Ако успеем да постигнем по-голяма разлика, тогава кандидатите ни за кметове ще имат сигурността да очакват по висок резултат“, подчерта още Соколова. По думите й ако подценим евровота, ще създадем среда, която ще повлияе сериозно и върху местния вот.  Важно е да се мобилизираме.   и призна емоционално: „Обичам ЖГЕРБ. Поздравявам Ви за силата, която носите. Отправям към Вас освен благопожелания, така и пожелание да бъдем активни и осъзнати!“.  Тя бе категорична, че нашият европейски отбор трябва да се запази, но и всички наши кандидати от 1 до 17 ще бъдат много добри, в ГЕРБ има такива личности.  Фрагментацията в обществото се образува по границите на конфликти без решение.  . Това каза в лекцията си  Той подчерта, че всяко фрагментиране ни отдалечава от единството, прави трудно формирането на общи национални цели. Френският модел е модел на единната френска нация. Това е унитарна държава, която е в опасност от френските националисти.   Тук Русия има посредници формирани в СССР. Тук има корпоративни интереси, които работят за Русия, а не за България. В това отношение битката за Европа е битка за България, това е процес, а не проект, бе категоричен Гълъбов. „Европа е тук, а не само в Брюксел. ЕС осигури повече от 60 години мир и благоденствие за своите членки, а Русия воюва и все повече обеднява. 27 страни в ЕС постигнаха много по-бързо единомислие по Брекзит, отколкото самата Великобритания.  , подчерта още Антоний Гълъбов, като отбеляза за пореден път, че България Големия въпрос е кой е тежкият провал на европейската левица. Загубата на лявата политика доведе до появата на популистките партии. Всеки един депутат повече за ЕНП е добре за България. Българския интерес е в запазване на основните европейски политики,  заяви още той.  Технологичния натиск влияе изключително много и на културното развитие между хората. Човек няма как да наблюдава целия свят.  Ние често сме готови да прекрачим от развитие към разрушение, а регреса ни връща към много по-примитивно ниво, поясни в лекцията си   По думите му ние трябва да разберем, че няма как да живеем без кризи, а да се научим да ги управляваме. „  Популизмът е опит едни изключително тежки проблеми да бъдат принизени до много елементарни решения. Важно е да не объркваме интерпретацията с фактите, както често правят някои български политици с целите на пропагандата. Силата на политическото лидерство е да можеш да се свържеш с различните фрагментирани групи, а Борисов умее това“, заяви още Харалан Александров.  Никой не може да ни вземе постигнатото – то е видимо, може да се пипне, усеща се в живота ни. Ако всеки преди ГЕРБ е правил по малко от това, което прави ГЕРБ сега, държавата ни щеше да има друг облик, каза пред участниците в срещата народния представител Иван Миховски, общински ръководител на ГЕРБ – Троян, който също участва в политическата дискусия.  В срещата участват членове на ЖГЕРБ, поканени от клубния ръководител Калинка Мончева и симпатизанти на ГЕРБ от област Ловеч.", "date": "2019.02.23", "title": "Антоний Гълъбов пред жени ГЕРБ:  Българският народ постига много високи нива на варварство"}
{"url": "http://epicenter.bg/article/Avtobus-gori-na-magistrala--quot-Hemus-quot--/176052/3/0", "text": "Автобус пламна на магистрала \"Хемус\". Това обявиха от Агенция \"Пътна инфраструктура\".  Временно е ограничено движението в активната лента на АМ \"Хемус\", в посока Варна при пътен възел \"Правец\" поради горящ автобус в аварийната лента, съобщиха от АПИ.  Движението беше ограничено, като трафикът се осъществяваше само в изпреварващата лента. От АПИ призовават през този участък да се преминава с повишено внимание и съобразена скорост поради задимяване на пътния участък.   Няма постарали хора при инцидента с горящ автобус на пътен възел „Правец“, съобщиха за Агенция „Фокус“ от пресцентъра на МВР.  Сигналът е получен в 15.05 часа. 20-местният автобус се е запалил на активната лента на АМ \"Хемус\", в посока Варна, при пътен възел \"Правец\". Няма постарали. Вероятната причина е техническа неизправност. Автобусът е бил изведен в аварийната лента. Вече е угасен. Движението е възстановено, било е затруднено за кратко.   ", "date": "2019.02.23", "title": "Автобус пламна на магистрала \"Хемус\" (ВИДЕО)"}
{"url": "http://epicenter.bg/article/Krasen-Stanchev--Pri-vlizaneto-v-evrozonata-pravitelstveniyat-dalg-se-udvoyava/176016/4/0", "text": "Главният проблем е, че при влизането в еврозоната правителствения дълг се увеличава средно 2 пъти. Това каза за „Фокус“ основателят на Института за пазарна икономика и преподавател в Софийския университет „Свети Климент Охридски“ Красен Станчев.   Той обясни, че политическата нестабилност няма връзка с влизането в еврозоната, защото то е първи акт, докато стоенето там може да отнеме 8-9г., но е възможен и по-кратък период. Съществуват обаче пречки, които биха могли да ни спънат по пътя към еврозоната, обясни той.   „Това са нестабилност в банковата система и големи правителствени проекти, които не могат да бъдат финансирани по бизнес начини. Такива проекти са АЕЦ „Белене“ и продължението на газопровода „Южен поток“ .   Първо ще се усети по кредитния рейтинг. Тогава, когато няма повишаване по кредитния рейтинг, очевидно външните кредитори и инвеститори оценяват страната като рискова в този сегмент.   Това вече беше заявено и присъства в коментарите на „Стандарт енд Пуърс\" и на другите два големи кредитори\", обясни той.   Красен Станчев каза още, че в края на престоя в „чакалнята“ има инструмент за влияние в публичното управление. За жалост в последните години във философията на управляващите партии се промъква желанието да се харчат безразборни пари. Той е скептичен по отношение на управлението на публичните финанси у нас. \"От нас се очаква икономическа, управленска и политическа дисциплина, както и отсъствие на не публично частно партньорство\", каза още той.", "date": "2019.02.23", "title": "Красен Станчев: При влизането в еврозоната правителственият дълг се удвоява"}
{"url": "http://epicenter.bg/article/-Viktor-Stefanov-/176015/11/0", "text": "\r\n Върху България се засилва натискът от страна на САЩ да осигури постоянно присъствие на съюзниците от НАТО в района на Черно море. \r\n Процесът е част от нарастващата ескалация на напрежението между Москва и Вашингтон, а България отново е заложник в играта на големите. \r\n Все по-упорито се говори, че американците са харесали най-голямата българска военноморска база в Атия край Бургас за изграждане на постоянен център за координация на операциите на НАТО в черноморския регион, твърди Виктор Стефанов в анализа си, публикуван в сайта Дир. бг. \r\n \r\n \r\n   \r\n Един тревожен сигнал се прокрадна в сянката на новинарския отзвук от Конференцията по сигурността в Мюнхен. Опасността от мирис на барут край българските брегове все по-чувствително измества мечтата за светлите лъчи на туристическия рай. \r\n   \r\n \r\n   \r\n Думите са на министър-председателя Бойко Борисов от сърцето на Европа. Освен него, сред 600-те участници на тридневния форум по сигурността в баварската столица бяха вицепрезидентът на САЩ Майк Пенс, германският канцлер Ангела Меркел, президентът на Украйна Петро Порошенко, върховният представител на ЕС по сигурността Федерика Могерини, генералният секретар на НАТО Йенс Столтенберг, външните министри на Русия, Иран, Ирак и Катар. \r\n   \r\n След проведените срещи на високо равнище премиерът Борисов изрази сериозни опасения за мирното бъдеще на района ни. А това, на фона на неотдавнашните му надежди за \"платноходи, яхти, туристи - мир и любов\", е най-малкото повод за сериозен поглед към предупреждението. \r\n   \r\n Всичко започна след анексията на Крим от Русия на 18 март 2014 г. Оттогава НАТО и Русия насищат Черно море с бойни кораби и учения. Масло в огъня наля арестуването от руските гранични служби на три украински военни кораба и 24-ма моряци на 25 ноември в Керченския пролив (между Азовско и Черно море). Моряците бяха изпратени на съд по обвинения в незаконно пресичане на руската граница. \r\n   \r\n През юни 2016 г. у нас много шум се вдигна около румънското предложение България, Румъния, Турция и Украйна да създадат общ боен флот в Черно море. \r\n   \r\n \"Това е опит за въвличане на България в допълнителен конфликт. Нищо не налага разполагане на допълнителни войски в региона. Не ми трябва война в Черно море\", отговори Борисов на искането, поставено от президента на Румъния Клаус Йоханис. \"Искаме да се защитим и да докажем, че сме тук\", беше аргументът на румънския държавен глава. Предложението предвиждало и превръщането на военноморската база Атия край Бургас в голяма американска база на Черно море. \r\n   \r\n \"Аз искам в Черно море да виждам платноходи, яхти, туристи - мир и любов. Не искам на курортите ни да се разхождат военни фрегати. Да изпратим корабите - военни, а не гранични, като флотилия срещу руските кораби, вече минава границата на това, което мога да допусна. Защитавам НАТО и ЕС, защитавам икономическите интереси на страната, но тази граница не трябва да се преминава. Ако народът мисли друго, ще ме смени и ще дойде друг\", коментира тогава Борисов. \r\n   \r\n Българо-румънски учения можем да правим всеки ден, но другото би било пряко отиване към военен конфликт, настоя той и отиде по-далеч: Не мисля, че \"ястребите\" ще си изпратят синовете там. Борисов дори се закани да \"прати на корабите, да воюват\" военният и външният министри, ако са поемали някакви ангажименти за увеличаване на българското военно присъствие в района. Те, разбира се, отрекоха. \r\n   \r\n Миналия декември Борисов намери повод да припомни позицията си, че Черно море трябва да бъде място за туризъм, за газопроводи, за фериботи, а не за \"чужда военна техника\". Това стана по повод съобщение на американски медии, че САЩ са започнали подготовка за изпращане на свои военни кораби в Черно море \"в отговор на действията на Русия против Украйна в Керченския пролив\". \r\n   \r\n 4-странна флотилия няма и едва ли ще има, но натовските кораби стават все повече. Официалната позиция на НАТО е следната: \"В Черно море присъстваме с редица кораби и военни учения. Тези мерки имат ясно послание: НАТО е силна и единна организация\". \r\n   \r\n Ето какво се казва в съобщение на алианса от 19 февруари: \"След незаконното анексиране на Крим от Русия през 2014 г. НАТО увеличи присъствието си в Черно море. Патрулите от групи морски съдове на алианса се увеличиха през 2018 г. до три патрула за всяка група за период от общо 120 дни присъствие на групата на НАТО през годината, в сравнение с два патрула за всяка група за общо 80 дни през 2017 г. \r\n   \r\n На същата дата НАТО обяви, че група от 4 минни ловци е навлязла в Черно море: кораби на Германия, Турция, Румъния и България (\"Цибър\"), които ще участват в учението \"Посейдон - 2019\" в пристанище Констанца и морските пространства на Румъния. \r\n   \r\n В рамките на няколко дни дясната ръка на Бойко Борисов, неговият заместник в ГЕРБ Цветан Цветанов участва в две \"военни\" събития, в които се говори за Черно море. \r\n Най-напред на среща в Атлантическия съвет във Вашингтон на 7 февруари Цветанов обсъди ситуацията със Збигнев Бжежински и бившия помощник-държавен секретар на САЩ (2005 - 2009 г.) и координатор по санкциите срещу трети държави в американската администрация (2013 - 2017 г.) посланик Даниел Фрийд. Тримата изразиха безпокойство от ескалирането на напрежението в Черноморския регион и стигнаха до извода, че е необходимо \"да се работи за по-добра координация между съюзниците от НАТО в региона, за да се придобие капацитет за адекватна реакция при военна или асиметрична заплаха за суверенитета на страните-членки\". \r\n   \r\n На срещата по сигурността в Мюнхен Цветанов бе сред главните действащи лица в конференцията \"Разказ за множество флангове: НАТО и нуждата от стратегия за Черно море\". Участниците в дебатите, сред тях (освен Цветанов) държавният секретар на Министерство на отбраната на Румъния Николае Наста, командващият американската армия в Европа генерал-лейтенант Кристофър Каволи и грузинският външен министър Давид Залкалиани, бяха категорични, че е назряла \"необходимостта от повече присъствие на НАТО в Черноморския регион, като бе подчертано, че това не трябва да се възприема като провокация, а като гаранция за сигурността и стабилността в региона\". В новата Черноморска стратегия трябва активно да се включат НАТО и ЕС. \r\n   \r\n Защото \"използването на Черно море от Русия като платформа за провеждане на военни операции директно засяга регионалната сигурност и се стреми към военно доминиране в региона. Нито една прилежаща държава не бива да се отнася към Черно море като към своя територия на изключително влияние, тъй като зачитането на международния му характер е ключово за избягване на конфронтация\". \r\n   \r\n След заседание на Съвета на НАТО в Брюксел миналата седмица (провело се в навечерието на Мюнхенската конференция) генералният секретар Йенс Столтенберг потвърди, че алиансът обмисля да засили (вероятно допълнително) военното си присъствие в Черно море. Въпросът е бил обсъден и на среща на Столтенберг с украинския министър на отбраната Степан Полторак. Във връзка с това НАТО отново призова Русия незабавно да освободи задържаните украински моряци при инцидента в Керченския пролив. Тук трябва да отбележим, че в срещата на Алианса са участвали украинският и грузинският министри на отбраната (и двете черноморски страни). \r\n   \r\n Русия оправда арестите на украински моряци с това, че се придържа към Конвенцията от Монтрьо за режима на протоците (от 1936 г.), която \"от десетилетия е важен елемент от архитектурата на сигурността\" в Черно море. \r\n   \r\n Руският външен министър Сергей Лавров обвини НАТО, че \"безпрецедентно и многократно\" увеличава военния си потенциал в близост до границите на Русия. Лавров изтъкна Черно море като място с \"многократно увеличаване на ученията\". Заместник-министърът на външните работи Александър Грушко заяви, че Русия не е изненадана от активността на НАТО в Черно море: \"те отдавна казват, че искат да подсилят своята групировка в Черно море\". \r\n   \r\n \"Става дума за подсилване на ВМС на страните членки на НАТО, преди всичко Румъния и България, плюс да направят по-чести влизанията в Черно море на кораби от некрайбрежни държави\", уточни в Мюнхен думите си руският дипломат. Според него Черно море винаги е било море на сътрудничество, въпреки някои конфликти, и сигурността в него трябва да се засилва чрез сътрудничество в енергийната и транспортната област. \r\n   \r\n Интересни нюанси се прокраднаха в няколко изказвания на българския президент и главнокомандващ Румен Радев. \r\n   \r\n На 27 ноември на пресконференция с полския президент Анджей Дуда Радев обяви, че България и Полша призовават за незабавно връщане и освобождаване на украинските кораби от Русия и деескалация на напрежението чрез диалог. \r\n   \r\n Дни по-късно Радев каза, че Европа в никакъв случай не трябва да става заложник на украинската вътрешна политика и амбиции. Рискът от ескалация на конфликта между Русия и Украйна е реален, но ние нямаме интерес от милитаризация на Черно море, което пряко ще рефлектира върху България, изтъкна той. \r\n   \r\n Месец преди тези събития - през октомври 2018 г., във връзка с обстановката в Черноморския район и предприеманите от Алианса мерки държавният глава подчерта, че \"в днешно време, в този динамичен и несигурен свят, сигурността се гарантира с изграждане на адекватни отбранителни способности. Това е нашата основна задача като съюзници\". \r\n   \r\n Заместник-началникът на отбраната, вицеадмирал Емил Ефтимов, заяви съвсем наскоро, че за Военно-морските сили предстои много интензивна година. Той оцени високо проведените през миналата година събития на военния ни флот: 2018 беше година за интензивна подготовка на море. ВМС се представиха достойно в постоянните групи на НАТО, участваха в редица международни учения, проведе се традиционното учение с международно участие \"Бриз\", фрегата \"Верни\" бе сертифицирана, така че имаме всички основания да отчетем една успешна година, похвали се вицеадмирал Ефтимов. \r\n   \r\n За него обстановката в Черно море е нормална и не е прецедент присъствието на американски кораби или такива на наши съюзници в Черно море. Тези визити са резултат на много внимателно планиране и анализ, обясни вицеадмиралът. \r\n   \r\n А бойният ни флот се превъоръжава. Крайната дата за получаване на офертите за многоцелеви патрулни кораби за ВМС е 16 април. Командирът на Военноморските сили контраадмирал Митко Петев се надява да отбележим 140 години от създаването на флота в условията на договор за придобиването на многоцелеви кораби за ВМС. \r\n   \r\n *Заглавието е на \"Епицентър.бг\" \r\n   \r\n Източник:  \r\n   \r\n   \r\n   \r\n   \r\n \r\n", "date": "2019.02.23", "title": "Виктор Стефанов: Ще удържи ли Борисов на натиска за натовска военноморска база в България?"}
{"url": "http://epicenter.bg/article/Kevork-Kevorkyan--Falshiv-dneven-red-/176017/11/33", "text": "Гебрев да го направят кавалер на „Ордена на Руколата“, дори с два ордена да го накичат – но да не ни занимават повече с него.  Той продължава да се изживява като втория Скрипал - и за някои наивници кахърите му са по-важни от онзи престъпник, който изхвърли 14 тона токсични отпадъци край гара Яна.  Него намерете и направо го разчекнете с въпроси.  Изредете му се всички, дето минавате за някакви водещи, за да проникнете в него, а по този начин и в обикновеното, делничното зло, макар да е известно, че няма Малко и Голямо Зло.  Кой го е направил такъв, как се е оживотновил до такава степен, та дори не може да проумее, че излага на смъртна опасност хиляди хора.  Включете в разговора и някои „антрополози“, на които от лизане на властови подметки съвсем им се размъти представата за Истинския Народ – за него намират време, само за да го обиждат и така да амнистират Властниците. Този урод продукт на какво е?  Вгледайте се в онова, което причиниха на народната душа.  Народът си отива, бедняците си измират, чакайки някой циганин финално да ги ограби и насили - и с тези почести да ги отпрати към Смъртта. Интересно, докато Властниците нехаят за клетниците от Бедняшката Колония, какво мислят за разцвета на фирмите за бързи кредити? С бързи кредити към Светлото Бъдеще…  Капризите на богаташките кланове се превръщат в Дневния Ред на държавата.  Гебрев/Руколата яде и пие с руснаци, менка си коварния бизнес с тях - а сетне става най-големия русофоб и така се промушва в Дневния Ред. Мислимо ли е изобщо да продължават да се занимават с него, когато държавата е разпрана отвсякъде.  Ако не вярват, нека чуят Вожда - уж отразяват всяка негова въздишка, но не го чуха, когато тия дни каза, че се опитва да „прокара държавата през иглени уши“.  Какво означава това?  Най-лесно е от сутрин до вечер да го лъскате с пуцинг, сякаш вече е паметник от бронз.  Измъкнете този отговор и всички останали отговори - не го превръщайте в говорител на самия себе си.  И на този фон, един търговец се оказа по-ловък от всички останали - да са му сладки парите от бизнеса, покрай който загиват невинни хора в измислени войни.  Всичко се прави ден за ден, на парче.  Добре, отделяш един милиард и триста милиона за магистрала „Тракия“ - обаче ония, които уж ще я строят, нямат нужната техника.  Показаха по телевизията десетина машини за почистване на сняг - досега ловили снежинките – знаем как, а ще правят магистрала.  Десет години са строили „отсечката на Живков“ - това го казаха като упрек, ама я направиха с всичките й мостове…  Ей, какво стана с мостовете, които се нуждаеха от спешен ремонт, та бяха отделени 200 милиона, поправиха ли ги със снегорините?  Накрая ще опрете до циганите да ви правят мостовете - но и те няма да искат.  Каракачанов щеше да си подава оставката и да събаря кабинета, ако не му приемат циганската програма.  Кьорфишеци - да си напомпат предизборно мускулите с фалшиви амфетамини. Тази акция на пъчене ще има – и тя – тежки последици.  Сега и последният циганин разбра, че държавата е слаба, никаква, само плямпа.  Всичко минава и заминава - това е идейката, поне да я изпишат на фасадата на клетия Парламент - дори държавата да се провира през иглени уши.  Всичко минава и заминава - сякаш най-важни са снимчиците, примерно, с Помпео.  Обаче ние сме държавата, която не се е възползвала от нито една от услугите, които е направила на покровителите си - като изключим хилондренето на снимчиците.  Дадохме им безплатно базите, но не чухме и една дума на благодарност към щедрите бедняци.  Поне да ни бяха подхвърлили един строшен Ф-16 без пари - за музея на славната ни авиацията.  Но заради безподобното ни гънене и за това не се сещат.  Обедниха и уплашиха Народа, затова си мислят, че всичко минава и заминава.  Само дето този номер не върви пред Историята - тя все някак ще ви нагласи.  Безумни истории, накъдето и да погледнеш - и нито една дума за бедния българин, той пък през какви уши се промъква?  Тарикатите, които висят непрекъснато на екрана, вече дори не могат да скрият неприязънта си към него.  Само дето още не са ревнали да кълнат Народа по-бързо да мре.  И всичко, което се изговаря, сякаш е съставено от някакъв увреден мозък. В тази реч не се усеща никакво чувство за вина или поне смътен намек за някакъв грях.  Хрантутят цяла банда клакьори - опитното око веднага разбира, кой за колко е цанен, какво му подхвърлят - въпреки че никой не ги слуша и гледа.  Между другото, поне десет пъти съм писал, но така и не се намери поне един репортер, който да разпита из кулоарите на Парламента, какво четат ония, които минават и заминават/депутатите.  Хората направо ще озвереят от отговорите им.  Нямало да позволят нито една болница да бъде закрита.  Ами те повечето само формално не са закрити.  Двама се разправяха по телевизията при Мая - и единият спомена, че и в Англия държавното здравеопазване също било отвратително, обаче инсулинът там бил с 10 евро по-евтин!  Тия дни известен лекар ми разказа с притеснение, защото беше безсилен да помогне, една ужасяваща история.  Трябвало незабавно да сложат пейсмейкър на едно младо момче-студентче, той обаче имал една трета от нужните пари, останалите Касата не му ги отпускала, направо му написали смъртния акт.  В държава на изтреблението ли сме се превърнали, без да се усетим?  Отделиха 600 милиона за образователната система – но така и не стана ясно, системата ли ще правят по-смислена или търсят работа за „нашите“ дюлгери, които не се наядоха, не се натъпкаха.  Бодро пеят теслите на дюлгерите, пак някакви деца се върнали с медали от математическа олимпиада - а иначе 40% от българските ученици са функционално неграмотни.  Телевизиите имат важна роля при изопачаването, изкористяването на Дневния Ред.  Те пришпорват Властта към незначителните теми, усърдно рият в тях, за да избягнат важното.  Интересуват се от руколата на Гебрев - а той, като го гледам, по ми изглежда захранен с водка и сельодка.  Менюто на Гебрев става централна тема, вместо да помислят каква черна точка ни слага тоя в тефтера на руснаците.  Какво ли пише в този тефтер, когато някой нашенец изнася оръжие за Украйна?  Докато чакат Трети март, русофобите нямат теми, Гебрев не им върши работа.  По-добре да се захванат с онзи Федотов, руският агент - може би той е наминал да види как е Руколата и пътьом решил да изръси малко токсични отпадъци край гара Яна. Хайде, почвайте го.  Взрени в една повехнала рукола, забравиха за аферата с паспортите, заради която няма да видим Шенген - и тя набързо бе изхвърлена от Дневния Ред.  ***   ", "date": "2019.02.23", "title": "Кеворк Кеворкян: Фалшив дневен ред "}
{"url": "http://epicenter.bg/article/Ruski-i-shvedski-samolet-edva-ne-se-sblaskaha-nad-Baltiysko-more/176018/7/0", "text": "Над Балтийско море руски изтребител Су-27 се е приближил до шведски самолет от радиотехническото разузнаване на по-малко от 20 метра, съобщават на сайта си въоръжените сили на Кралство Швеция, предава ТАСС, цитирано от \"Фокус\".    В съобщението се казва: „По време на полета в международното пространство над Балтийско море в началото на седмицата зад шведския сигнален самолет се движеше руски Су 27. Руският самолет прелетя на по-малко от 20 метра разстояние \".   За инцидента от въоръжените сили са съобщили на правителството в Стокхолм, се уточнява в документа.  \"Това не е приемливо поведение. Министерството на отбраната оценява тези действия като излизащи извън рамките на нормите“, е коментирал в интервю за шведското радио Петер Хултквист, министър на отбраната на Швеция.   По-рано руските власти неведнъж са обявявали, че всички полети на руските военни самолети и движението на корабите се извършват при строго спазване на международните правни норми.", "date": "2019.02.23", "title": "Руски и шведски самолет едва не се сблъскаха над Балтийско море"}
{"url": "http://epicenter.bg/article/Agasi--Grigor-sam-se-postavya-pod-visoko-naprezhenie-/176029/8/0", "text": "Бившият номер 1 в тениса Андре Агаси разкри, че напрежението върху Григор Димитров е голямо, а често сам българинът си поставя високи цели, предава бТВ.  Носителят на 8 титли от Големия шлем е част от щаба на родения в Хасково тенисист от няколко месеца. Той не е в ролята на треньор, но помага със съвети. В момента Димитров е на 31-во място в световната ранглиста. На толкова ниска позиция той не е бил от средата на 2016 г.  \"Григор ежедневно се поставя под голямо напрежение, за да бъде това, което се очаква от него. Това е нож с две остриета. Той имаше много добри резултати с кариерата си, но трябва да усети какво да е градиш върху една основа, да продължаваш в същата посока. Това не важи само за тениса, но и за ежедневието\", заяви Агаси пред \"Таймс оф Индия\".  В началото на кариерата си Димитров бе често сравняван с друг бивш номер 1 - Роджър Федерер. Според настоящия му съветник, това не е правилно.  \"Трудно е когато някой те сравнява с Федерер. Може да е имало някакво подражаване на играта му, но Фед играе много с китка, знаете ли, Григор удря много по-плоско. Вярвам, че все още не сме видели най-добрия му тенис\", оптимист е той.  Според Агаси Димитров се доближава по-скоро до настоящия лидер в ранглистата - Новак Джокович, що се отнася до физическите му данни.  ", "date": "2019.02.23", "title": "Агаси: Григор сам се поставя под високо напрежение "}
{"url": "http://epicenter.bg/article/--/176040/10/0", "text": "Които са чели Ловецът на баракуди и Дяволският остров, книгите на първия ми гост, издадени от Божана Апостолова, знаят за увлечението му по гмуркането и пътешествията. Е, и запалените състезатели по подводен риболов са наясно кой е бил многократно национален шампион в този спорт.   Останалата част от народонаселението познава Валентин Василев като бивш министър на околната среща и на търговията и туризма. Други знаят, че е бил четири пъти народен представител. Някои го помнят като водещ на програмата Екология по националните радио и телевизия. Аз, обаче, гостувах в дома му, за да го разпитам за пристрастието му към Шри Ланка и дали наистина е преживял цунамито в Хикадува, което така реалистично описва в книгата си Дяволският остров.      Валентин Василев е най-достоверният източник не само за приключенията сред вълните, а и за подводния риболов – все пак е автор на инструкциите за гмуркане без акваланг. Той  затвърждава репутацията си на подводен риболовец и в момента. Докато слушате разговора ми от гостуването у тях, той се запознава отблизо с морските обитатели на Краби в Тайланд.   Според    Алцек вероятно е бил брат на  и пети син на кан  . Той отвежда част от прабългарския народ в Италия, където го тачат и до днес. За това става дума в родолюбивата рубрика на Светослав Марков и Теодор Борисов „50 места от българската история отвъд България“.   Станимир Станев зарязва добре платените длъжности на графичен и автомобилен дизайнер, защото първата работа била монотонна, а във втората – умишлено проектирали нещата така, че да се счупят след време. След като обикаля 34 държави в Азия за 933 дни или 2 години, 6 месеца и половина, Станимир се завръща в родното си Севлиево. Точно в този регион го намерих по телефона за нашия разговор.     Според него има огромна разлика между пътешественик и турист. Той определено е от първата порода.   Ако ви е додеяло от екзотика, наострете уши, ще ви додя до Прибалтика – братска и близка по хал.   На безупречната магистрала към замъка Тракай близо до Вилнюс научавам, че пътищата в Литва и цялата инфраструктура са добри още от съветско време и това се дължи на... тукашните салами. Ловките социалистически велможи корумпирали Центъра в Москва не с рушвети, а с цели куфари с отлични колбаси - много по-ценни от банкноти в годините на съветския недоимък. Така всяко прошение за магистрала, водопровод или напоителна система било подплатено с вурстчета. Днес литовците продават говеждо на Израел и Саудитска арабия, а понеже почти нямат промишленост и всичко им е еко по стечение на обстоятелствата, наблягат на туризма.   Днес Тракай е любима атракция за пришълците от цял свят.   От оригиналните каменни стени не е останало много, защото както българските селяни са си правели дувари от древните римски руини, така и литовските „взимали назаем материал“ от полуразрушената крепост за къщите си. Тракай е построен на остров в 42 свързани езера и дълги векове бил непревземаем - дебели по няколко метра каменни зидове, непрестанен достъп до прясна вода,  храна във вид на рибна диета и... 600 войници, разположени на бойници през 2 метра, са били достатъчни да опазят замъка.    Един от най-показателните експонати в музея му е делва с жълтици менте. Още по времето на викингите избираемият крал невинаги успявал да сече пари с пълно покритие. И войниците му се оказвали заплатени с медни монети в златна баня.   В центъра е княжеският дворец, заобиколен от отбранителни кули.  Жилищните помещения се свързани с вътрешни дървени галерии, а между спалнята на монарха и  тронната зала е имало таен проход.  Въпреки че вече съм виждала централно отопление в царски палат - в Зимния императорски дворец в Пекин, и тук ме поразява фактът, че през 14-и век замъкът е имал парно: горещ въздух се издигал по тръби и е затоплял каменните зали.    За богатството на Тракай се носят легенди, но учените се кълнат, че една част от тях са чиста истина. Например, седлата на княжеските коне били направени от чисто злато. Московският княз Василий Първи подарил на легендарния крал Витаутас Велики няколко от тях.  В края на 16 век, обаче замъкът изгубил стратегическото си значение и го превърнали в затвор.    Преди да се гмурна в Нощта на музеите, имам време за още едно кръгче в най-запазения бароков град в Европа, както от ЮНЕСКО титулуват Стария Вилнюс. Попадам на калиграфска табелка „Массаж с янтарем”, демек масаж с кехлибар, или на английски – амбър,  характерен за Прибалтика. Вътре – СПА като СПА. Само масичките са инкрустирани с „камъка на слънцето”.     Ограмотяват ме как от дълбока древност са знаели, че ценният камък влияе добре на еднокринната и хормоналната система, с него бременните се предпазвали от аборт,  спирали кръвоизлив в стомаха, лекували простуда, жълтеница, астма, ревматизъм, сърце...    При химичен анализ се оказало, че кехлибарът се състои от органични вещества и йод, което обяснява защо гердан от него помага при проблеми с щитовидната жлеза.  Ако масажирате болните места с парче амбър, може да намалите главоболието или скърцането в ставите. Не знам дали от кехлибара или просто от  разиграното кръвообръщение, но хуквам към музеите с настървението на гладна стоножка.   Покана за пътуване продължава на страницата ни във Фейсбук ", "date": "2019.02.23", "title": "Омаята на подводния свят в  Шри Ланка и Кения с Валентин Василев"}
{"url": "http://epicenter.bg/article/--Lady-Bulgaria--2019---uspyala-i-nezavisima/176062/10/0", "text": "Конкурсът   се проведе за дванадесета поредна година в „Планет Клуб София“. Той е за неомъжени дами. Всяка жена заслужава и трябва да бъде истинска лейди - независима, успяла и вярваща в себе си, и се оказа, че  много българки са такива.   За участие в конкурса бяха избрани 13 финалистки от над 150 кандидатки за титлата.     Конкурсът се проведе в три тура. В първия претендентките дефилираха с прекрасните дрехи от линията „Green Basket“ на Мисис България Яна Средкова. Третото дефиле беше в официалните тоалети на Boutique SANDRO FERRONE на Мисис Дама на годината Ваня Цолова.   По традиция конкурсът „Лейди България“ има благотворителна кауза. Специален гост на конкурса бeше Цвети Радойчева, талант, който завладя сърцата на гостите. Водеща на събитието беше Елизабет Методиева.   Победителките получиха подаръци от Premium Health Products, Refan, дерматологична клиника “Spectro Aesthetics” на д-р Емил Бърдаров, Sasa Fashion Food, Gabriela Collection, Dary Travel, Radiant professional (които се погрижиха и за грима на участничките), Harmony Suites, Pulse Fitness & Spa, изворна вода „Бачково“и Taff, Just Book, Hair Studio BG Beauty на Мисис България София Паскалева (които се погрижиха и за прическите на участничките), Kinetics, Megatan.   Жури в състав Анелия Петкова, Ваня Цолова, Велина Евтимова, Невена Пеева, Лина Картър, Мария Петракова, Илиана Динева,Ивана Филчева, Силвия Теодосиева, Елефтериа-Лили Мичева, Паолина Крушкина, Ивелина Кирилова, Габриела Попова, Димитър Димитров, Валентин Качулков и Мадлена Иванова определи следните победителки:   -                    Lady Bulgaria International 2019– Ая Борчева – ученичка в „ГПЧЕ Симеон Радев“, хоби – тенис на корт; -                    Lady Bulgaria Universal 2019 – Бояна Ацева – студентка в Нов Български Университет, хоби -  класически балет; -                    Lady Bulgaria Universe 2019 – Ивана Славова – ивент мениджър във ВУСИ, обожава да пътува и опознава различни култури;   Лице на организаторите “FAMOUS” – Лора Шишийска – ученичка в ПЕГ „Екзарх Йосиф“, мечтае да завърши медицина.   Снимки: Теодор Атанасов – „Качество, дизайн и точност“  ", "date": "2019.02.23", "title": " „Lady Bulgaria“ 2019 - успяла и независима"}
{"url": "http://epicenter.bg/article/Kralev-s-nagrada-ot-organizatorite-na-Svetovnata-kupa-po-ski-v-Bansko-/176059/8/0", "text": "Министърът на младежта и спорта Красен Кралев получи специална награда и благодарности от организаторите на стартовете за Световната купа по ски алпийски дисциплини в Банско, съобщиха от ММС.  Както е известно, държавата отпусна 1 млн. лв. за провеждане на събитието.  „Без държавата и частните спонсори нямаше да се справим“, отбеляза председателят на организационния комитет и Българската федерация по ски Цеко Минев.  Награди получиха и всички спомоществуватели на събитието.  ", "date": "2019.02.23", "title": "Кралев с награда от организаторите на Световната купа по ски в Банско "}
{"url": "http://epicenter.bg/article/Naprezhenieto-raste--Gvardiyata-na-Venetsuela-razprasna-sas-salzotvoren-gaz-protest-na-idniantsi-/176019/7/0", "text": "Венецуелската национална гвардия използва сълзотворен газ в петък вечерта срещу членове на индиански племена в района на границата с Бразилия. Това съобщи вестник El Nacional, позовавайки се на депутата от Народното събрание на Венецуела Америко де Грасия, предават TACC и Агенция \"Фокус\".  Според публикацията сблъсъците са станали в град Санта Елена де Уайрен, разположен на 15 км от границата с Бразилия. Причината за конфронтацията е опитът на местните жители да блокират движението на Националната гвардия по границата. Снимки в социалните мрежи, показват барикадите, поставени по пътищата.  По-рано беше съобщено, че в района на Сан Франциско де Юруани венецуелските военни откриха огън по коренното население, което също се опитваше да им попречи да достигнат до границата с Бразилия. Двама души загинаха, други 14 бяха ранени. След този инцидент възмутените индианци взеха заложници от генерала от Националната гвардия Хосе Мигел Монтоя, който командваше военните по време на сблъсъка.  В четвъртък вечерта, по решение на президента на Венецуела Николас Мадуро, сухопътната граница на тази страна с Бразилия беше напълно затворена, а в петък вицепрезидентът на Венецуела Делси Родригес обяви временно затварянето на три моста, които свързват територията на републиката с Колумбия. Това решение бе взето, след като венецуелската опозиция обяви намерението си да достави хуманитарна помощ от Бразилия и Колумбия. Венецуелското правителство настоява, че помощта може да бъде предоставена само по силата на международното право и не възнамерява да пуска стоките, събрани от опозицията през границата.  Венецуелският вицепрезидент Делси Родригес обяви, че се затваря границата с Колумбия в западния щат Тачира няколко часа след като опозиционният лидер Хуан Гуайдо не се подчини на забраната за пътуване и отиде на концерт в подкрепа на Венецуела в граничния колумбийски град Кукута, съобщава AFP.  \"Поради сериозни и правно неосновани заплахи от страна на правителството на Колумбия срещу мира и суверенитета на Венецуела, (венецуелското правителство) взе решение за временно затваряне изцяло на всички мостове, които свързват двете държави в Тачира“, е написала тя в Туитър.  Москва е готова да се обърне към Съвета за сигурност на ООН в случай на агресия срещу Венецуела от страна на САЩ при доставката на хуманитарна помощ на 23 февруари. Това съобщи в петък за ТАСС руският посланик в ООН Василий Небензя след среща на група от представители на повече от 50 страни от ООН.  \"Надявам се, че няма да имаме причина, но ако има причина за това,тогава – да (ще се обърнем към Съвета за сигурност)“, каза той, отговаряйки на съответния въпрос.  Постоянният представител също така подчерта, че тази група е създадена не само за подкрепа на законните власти на Венецуела, но и като цяло за защита на международното право.  \"Не само във Венецуела, но и като цяло в подхода за решаване на международни проблеми и различни кризи\", подчерта дипломатът.  ", "date": "2019.02.23", "title": "Напрежението расте! Гвардията на Венецуела разпръсна със сълзотворен газ протест на иднианци "}
{"url": "http://epicenter.bg/article/ES-i-SASht-se-dogovoriha-za-podyalba-na-Kosovo-/176022/7/0", "text": "ЕС и САЩ са съгласували текста на споразумение за разрешаване на косовския въпрос. Документът предвижда разделянето на Косово и обмена на територии между Белград и Прищина, пише германският всекидневник „Франкфуртер Рундшау“, цитиран от БГНЕС.  Според изданието документът – озаглавен „Споразумение за нормализиране на отношенията“, съдържа 17 точки, и трябва да бъде подписан от висши представители на Сърбия и Косово на 12 юни във Вашингтон и да влезе в сила шест месеца по-късно.  В споразумението са предвидени “нови граници между албанци и сърби в Северно Косово”, което ще бъде включено към територията на Сърбия, докато Косово ще “анексира територии в Сърбия, населявани предимно от албанци”.  Според „Франкфуртер Рундшау“ Косовска Митровица ще получи “специален статут”, а “Газивода” и “Трепча” ще бъдат приватизирани за 99 години и ще бъдат поставени под контрола на постоянни членове на Съвета за сигурност на ООН, докато Коридор 10 в Южна Сърбия ще бъде поставен под международна закрила”. Изданието твърди, че Белград и Прищина са изложени на непрекъснат натиск да приемат споразумението.  Вестникът посочва, че идеята за „етническа промяна на границите“ е подкрепяна още през август миналата година от еврокомисаря по разширяването Йоханес Хан и върховния представител на ЕС по въпросите на външните работи и политиката на сигурност Федерика Могерини.  Сега към поддръжниците на идеята за подобно разделение се присъедини и администрацията на американския президент Доналд Тръмп, „която промени позицията си по въпроса на 180 градуса“.  ", "date": "2019.02.23", "title": "ЕС и САЩ се договориха за подялба на Косово "}
{"url": "http://epicenter.bg/article/Ruski-senator--SASht-veroyatno-sa-verbuvali-Huan-Guaydo-po-vreme-na-prestoya-mu-v-Sarbiya-/176034/7/0", "text": "Лидерът на венецуелската опозиция Хуан Гуайо би могло да бъде вербуван от американските разузнавателни служби в Сърбия преди 10 години по време на неговия стаж в тази страна. Това съобщи в петък заместник-председателят на комисията по външни работи на Съвета на Федерацията Андрей Климов по време на посещението си в Белград, предават TACC и Агенция \"Фокус\".  \"Между другото, според нашите данни, се оказва, че Гуайдо най-вероятно е бил вербуван от американците точно преди 10 години в Сърбия, когато е бил там на стаж\", каза Климов, добавяйки че Гуайдо е бил на стаж към сръбската опозиционна организация „Отпор“.  \"И това не е слух, това е нещо, което ние по принцип проверихме,\" каза сенаторът.  „Отпор“ е младежка организация, основана в Югославия през 1998 г. и играеща решаваща роля в свалянето на Слободан Милошевич. Впоследствие лидерите й Сърджа Попович и Иван Марович създадоха Център за приложни ненасилствени действия и стратегии (CANVAS), който се занимава с прилагането на методите на Джийн Шарп за \"ненасилствено сваляне на властта\".  CANVAS е базирана в Белград и работи под егидата на Американската „Фрийдъм Хаус“ и Националния фонд за демокрация (NED), като спонсори са Фондация Рокфелер, Фондация Сорос, Международния републикански институт, Института „Айнщайн“ и други. На базата на CANVAS се провеждат обучения за \"млади лидери\" от страните от Източна Европа и Близкия Изток, Южна Америка и Африка. Смята се, че стажувалите в центъра активно участват в организирането на цветни революции в Украйна, Грузия, Ливан, Унгария, Египет и други.  По-рано посланикът на Венецуела в Москва Карлос Рафаел Фария Тортоза заяви на заседание на работната група на временната комисия на Съвета на федерацията за защита на държавния суверенитет и предотвратяване на намесата във вътрешните работи на Руската федерация, че лидерът на опозицията във Венецуела Хуан Гуайо е бил вербуван от Съединените щати преди 10 години.  ", "date": "2019.02.23", "title": "Руски сенатор: САЩ вероятно са вербували Хуан Гуайдо по време на престоя му в Сърбия "}
{"url": "http://epicenter.bg/article/Donald-Tramp--Shte-nalozha-veto-na-rezolyutsiyata-za-granitsata--ako-tya-bade-prieta-/176036/7/96", "text": "Президентът на САЩ Доналд Тръмп заяви, че със сигурност ще наложи вето, ако Конгресът гласува резолюция, блокираща обявеното от него извънредно положение, което би му позволило да финансира изграждането на стена по границата с Мексико.  Пред репортери в Белия дом Тръмп каза, че ще използва правото си на вето срещу резолюцията, внесена вчера от демократите в Камарата на представителите. 100-процента съм уверен, че ще наложа вето, заяви той, цитиран от БТА.  С внасянето вчера на резолюцията започва конституционен сблъсък между президента републиканец и Демократическата партия. Очаква се документът да бъде гласуван в Камарата на представителите още идната седмица, във вторник.  Демократите имат мнозинство в Камарата и резолюцията им със сигурност ще бъде одобрена там. Възможно е въпреки съпротивата на Тръмп тя да мине и в Сената, където републиканците са мнозинство. Предстоящата битка ще е изпитание за подкрепата на републиканците за Тръмп, отбелязва Асошиейтед прес.  На 15 февруари президентът подписа декларация за въвеждане на режим на извънредно положение на южната граница на САЩ. Това дава възможност, заобикаляйки Конгреса, правителството да разполага с 8 милиарда долара, които да бъдат използвани за построяване или подсилване на заграждения по границата с Мексико.  Тръмп искаше за тази цел да бъдат предвидени 5,7 милиарда долара, но демократите остро се възпротивиха и Конгресът отпусна около 1,4 милиарда долара.  ", "date": "2019.02.23", "title": "Доналд Тръмп: Ще наложа вето на резолюцията за границата, ако тя бъде приета "}
{"url": "http://epicenter.bg/article/Ivitsa-Dachich--Vladimir-Putin-se-e-saglasil-na-razgranichavane-s-Kosovo-oshte-predi-pet-godini-/176037/7/51", "text": "Сръбският министър на технологичното развитие и иновациите Ненад Попович често пътува до Москва, но в същото време той \"няма представа\", че Москва е обмисляла идеята за промяна на границите с Косово, съобщи на 22 февруари ръководителят на сръбската дипломация Ивица Дачич, цитиран от руската агенция EA Daily и \"Фокус\".  Агенцията припомня, че наскоро Попович критикува неотдавнашното изявление на Дачич, че разграничаването на региона между етническите територии на сърбите и албанците е официалното предложение на Белград в преговорите с Прищина. Попович нарече това твърдение неконституционно.  „Той няма представа, че преди пет години президентът Путин се съгласи с това предложение. Президентът Вучич и аз лично говорихме за това с Путин ”, заяви Дачич по телевизионния канал „Пинк“, цитиран от агенцията  Според министъра на външните работи на Сърбия, началото на преговорите за окончателното решаване на косовския въпрос все още е далеч, но сръбската политика трябва да се основава на диалог и компромис, а за това е необходимо единство в правителството.  \"Затова се дразня от изказвания и мнения, които нарушават единството на държавното ръководство\", каза Дачич, коментирайки думите на Попович, който се противопоставя на идеята за \"делимитация\".  По-рано министърът на външните работи на Сърбия Ивица Дачич заяви, че \"необходимостта от разграничаване с Косово\" е официалната позиция на Белград по време на преговорите с Прищина. Той също така каза, че възможната линия на демаркация все още не е определена и че тя ще мине там, \"където сме съгласни, където е приемливо и за двете страни.\"  По-късно Дачич поясни, че идеята за разграничаване на Косово между етническите територии на сърбите и албанците не е официално предложение, а „идеята на официалните лица“.  Изявлението на Ивица Дачич беше остро критикувано от министъра на технологичното развитие и иновациите Ненад Попович, който смята, че \"разграничаването\" не може да бъде официалната позиция на Белград, тъй като тази идея противоречи на нормите на конституцията на страната.  ", "date": "2019.02.23", "title": "Ивица Дачич: Владимир Путин се е съгласил на разграничаване с Косово още преди пет години "}
{"url": "http://epicenter.bg/article/Zaharova--Reshenieto-za-Kosovo-tryabva-da-saotvetstva-na-srabskoto-zakonodatelstvo-/176042/7/97", "text": "Решението за Косово трябва да съответства на сръбското законодателство, заяви официалният представител на руското външно министерство Мария Захарова, цитирана от руската агенция EA Daily и Агенция \"Фокус\".  Позицията на Москва по уреждането на косовския въпрос се отличава не само с постоянство, но и с логика. Това заяви говорителката на руското външно министерство Мария Захарова на брифинг в Москва в отговор на въпроса на кореспондента на EADaily дали Русия ще подкрепи \"разграничаването\" с Косово, ако бъде сключено такова споразумение между Белград и Прищина, и дали ще промени отношението си към Резолюция 1244 на Съвета за сигурност на ООН, която е настоящият документ, уреждащ статута на Косово.  “Въпросът за това как ще бъде решен този въпрос е преди всичко въпросът дали решението отговаря на интересите на сръбския народ. Разбира се, това решение трябва да се основава на международната правна рамка и да се съобразява със законите, които водят Сърбия във вътрешното й право ”, каза Захарова.  Според нея, от една страна, тази позиция е многокомпонентна, а от друга - дава ясен и недвусмислен подход към решаването на този въпрос.  Както съобщава EADaily, по-рано сръбският външен министър Ивица Дачич заяви, че необходимостта от разграничаването с Косово е официалната позиция на Белград в диалога с Прищина. По-късно той поясни, че по-правилно би било да се нарече не официалната позиция на Сърбия, а \"идеята за държавни фумкционери\" в процеса на намиране на компромисно решение с Прищина.  В същото време Дачич признава възможността за постигане на споразумения с Косово извън рамката на Резолюция 1244. „Да, ще се споразумеем в рамките на Резолюция 1244. Ако не сме в състояние, нека се опитаме да постигнем някакво споразумение“, каза Дачич по държавната телевизия.  ", "date": "2019.02.23", "title": "Захарова: Решението за Косово трябва да съответства на сръбското законодателство "}
{"url": "http://epicenter.bg/article/Frans-Timermans--Ne-iskam-da-vidya-moite-detsa-vav-voyna-za-chist-vazduh-i-voda-/176050/7/0", "text": "На тези избори за Европейски парламент за пръв път ще гласува поколението на милениумите, децата, родени след 2000 г. Не искам да видя поколението на моите деца във война за чиста вода и въздух, богатите винаги ще успеят да се измъкнат. Това заяви в словото си пред конгреса на Партията на европейските социалисти в Мадрид Франс Тимерманс, кандидата на ПЕС за президент на Европейската комисия. Той започна изказването си на испански, като реверанс към домакините.   Борим се за душата на Европа, подчерта Тимерманс.   Ако аз съм председател на Европейската комисия, в края на моя мандат жените и мъжете в ЕС ще получават еднакви заплати за еднакъв труд, обеща в словото си Тимерманс.   В речта си той обърна внимание да надигащия се антисеметизъм и подчерта, че „ако нашите еврейски братя и сестри не се чувстват в безопасност в Европа, няма Европа“.   Тимерманс подчерта значението на силните връзки с работническите съюзи и обеща справедлива данъчна система,. „Заплатите се вдигат, пенсиите се вдигат - това е, което правим когато сме на власт“, каза още в словото си той.  ", "date": "2019.02.23", "title": "Франс Тимерманс: Не искам да видя моите деца във война за чист въздух и вода!"}
{"url": "http://epicenter.bg/article/Studat-e-za-kratko/176012/2/0", "text": "Ще става още по-студено. През първата половина от деня ще бъде облачно, ветровито и с валежи от сняг. След обяд от север валежите ще спират и облачността ще се разкъсва и намалява, най-късно над Рило-Родопската област. Ще духа умерен до силен североизточен вятър и на много места в планинските райони ще има условия за виелици и образуване на навявания.   \r\n Температурите значително ще се понижат и минималните ще са между минус 9 и минус 4 градуса. Максималните температури ще са предимно между минус 4 и 1 градуса, но заради вятъра усещането ще е за по-студено време. \r\n   \r\n За щастие студът няма да се задържи задълго. \r\n От началото на следващата седмица температурите плавно ще започнат да се покачват. \r\n   \r\n Шофьорите, на които в почивните дни предстои пътуване, е необходимо да карат внимателно и със скорост, съобразена с метеорологичните условия, напомнят от Агенция „Пътна инфраструктура“ (АПИ). \r\n   \r\n \r\n АПИ апелира шофьорите на тежкотоварни превозни средства и на леки автомобили да шофират разумно, спазвайки дистанция и да не предприемат изпреварване на снегопочистващата техника. \r\n   \r\n Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. \r\n Актуална информация за пътната обстановка гражданите и транспортните фирми могат да получат от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. \r\n   \r\n В София 188 стегопочистващи машини са извършвали обработки със смеси срещу заледяване през нощта във връзка с обилния снеговалеж и понижение на температурите във всички 24 райони. Това съобщиха от пресцентър на Столична община. \r\n   \r\n Обработките продължават и към момента, като се изпълнява разпръскване на смеси и на места избутване на снежна маса по трасетата на градския транспорт, опасни и стръмни участъци, основни улици в кварталите, общинските пътища. Обработена е и Южната дъга на Околовръстен път. \r\n Опесъчени са планинските пътища във Витоша: „Драгалевци – Алеко” и „Бояна – Златни мостове”. \r\n   \r\n Започна почистването на прилежащите пространства на спирките на градския транспорт, както и на тротоари и подходи към подлези. Към момента градският транспорт се движи навсякъде по обичайните си маршрути. \r\n   \r\n Обстановката следят екипи на Столичен инспекторат и дирекция „Аварийна помощ и превенция”, които извършват обходи на терен. \r\n От Столична община напомнят на шофьорите да използват автомобилите си оборудвани за движение при зимни условия и да карат със съобразена скорост. \r\n   \r\n \r\n \r\n \r\n", "date": "2019.02.23", "title": "Студът се завърна за кратко, от АПИ предупреждават да се кара внимателно по пътищата"}
{"url": "http://epicenter.bg/article/Mihail-Mikov--BSP-greshi--kogato-se-razgranichava-ot-PES/176020/2/0", "text": "Аз лично смятам, че БСП греши, когато се разграничава от ПЕС. Това заяви Михаил Миков, бивш председател на БСП и на Народното събрание в ефира на БНТ.    Можеш да не приемаш Истанбулската конвенция, можеш да не приемаш пакта за миграция, но да изкарваш различията си на първо място е абсурдно. В края на краищата, ти след тези европейски избори ще изпратиш представители в групата на европейските социалисти, не на левицата, не на ЕНП, не на Либералната партия, не на националистите. Поне досега не съм чул някой в БСП да казва: \"Дайте да напуснем ПЕС\", коментира той.   Второ, интересите на БСП изискват сътрудничество с ПЕС, и в опозиция, и в управление, тя да има силна подкрепа от партии, които са от същото политическо семейство. Виждате колко се бие в гърдите Борисов с подкрепата от Европейската народна партия, това не е въпрос само на пиар. Това е въпрос  на реална подкрепа за страната, в чието управление ти участваш, а не да експонираш постоянно разграничението. Ти каква среда си създаваш да работа, ти търсиш постоянно разграничение, експонираш го, пита той.   Просто не отиваш в групата, не отиваш на конгреса в Лисабон, репликира водещият Георги Любенов. Е, добре, ама това е малко селска работа, констатира Миков.  Твърде примитивно е да се гледа дали народните представители са отишли на работа. Те изпълняват една властническа функция. Народният представител трябва да получава едно добро възнаграждение. Заплатите на народните представители не са малки, но не са и свръхвисоки, обясни Миков.   Въпросът е коя от политическите сили би приела програмата на БСП. И на каква цена за нея. В БСП няма решение по този въпрос, смята той за ситуацията при евентуално първо място на партията на парламентарни избори. Не може човек да бъде алтернатива, а програма, каза той във връзка с амбициите на Мая Манолова.", "date": "2019.02.23", "title": "Михаил Миков: БСП греши, когато се разграничава от ПЕС"}
{"url": "http://epicenter.bg/article/Lambo-v--quot-Nichiya-zemya-quot--Da-igraesh-i-neprekasnato-da-mislish--che-sega-shte-umresh--e-strashno-/176021/2/0", "text": "В \"Ничия земя\" на Нова телевизия Даниела Тренчева гостува на Стефан Данаилов.  Ламбо не говори за политика, а за живота и за смъртта, за завръщането си на сцената, за ролите и за онова, останалото зад кадър, за суетата и за истинските ценностти, за болестта като изкупление . По повод завръщането си на сцената с Аня Пенчева с пиесата  „Актрисата” на Питър Куилтър, той призна, че се страхува малко от това завръщане и си спомни как на 40 е получил тежка криза, при която е изпитвал ужас от сцената.    \"Тогава отидох на психиатър и му споделих моите вълнения, защото това да играеш и непрекъснато да мислиш, че сега ще паднеш, сега ще умреш, то е страшна работа. Ръката ми беше непрекъснато на пулса, от течението завесите се клатят, а аз си казвам: \"Ето идва смъртта, падам...\". Вглеждах се в очите на партньорите дали виждат как ми става лошо, което е ужасно... Исках да спра да играя, както направи Кондов.   Та този доктор много фино ми каза: \"Виж какво, няма по страшно нещо за актьора от това да спре да играе. След това няма да можеш да излезеш на сцената. И аз си продължих да си играя, трудно, не трудно,  физкултури, работи, разходки из гората, преодолях този проблем\", сподели той. ", "date": "2019.02.23", "title": "Ламбо в \"Ничия земя\": Да играеш и непрекъснато да мислиш, че сега ще умреш, е страшно!"}
{"url": "http://epicenter.bg/article/Mezhdunaroden-turnir-po-shahmat-zapochva-v-Mineralni-bani-/176023/2/98", "text": "Двудневен Международен шахматен турнир започва днес в община Минерални бани. Състезанието ще се проведе под патронажа на община Минерални бани в хотел „България”. Близо 120 участници имат регистрация за турнира, който ще се проведе в три версии – А, В и С, информира неговият организатор Владимир Вълков. Трите версии са според шахматния коефициент ЕЛО на самите участници.  В група С участниците са до 14 години и нямат коефициент ЕЛО. Там ще се състезават общо 54 участници от Пловдив, Раднево, Хасково, Минерални бани, Димитровград и Стара Загора, каза Владимир Вълков.  В група В ще мерят сили 37 участници с коефициент ЕЛО. Те са от градовете Монтана, Гоце Делчев, Казанлък, Харманли, Свиленград, град Добрич, Хасково, Димитровград, Пловдив, Раднево и Нова Загора. Тук има регистрирани участници от Сърбия, Гърция, Кипър и Турция.  В най-силната група А състезателите ще бъдат 27 на брой. Те са от Хасково, Раднево, Пловдив, Асеновград, Монтана, Сливен, Момчилград и град Добрич. В тази група има регистрирани участници от Гърция.  Турнирът се провежда за втори път в община Минерални бани. В състезанието ще участва и шахматният клуб в с. Караманци. Техническата пресконференция за началото на турнира ще бъде от 10,00 часа в конферентната зала на хотел „България”. Победителите ще бъдат обявени в 17,00 часа в неделя. Те ще получат парични награди, обяви още Владимир Вълков.  ", "date": "2019.02.23", "title": "Международен турнир по шахмат започва в Минерални бани "}
{"url": "http://epicenter.bg/article/Neno-Dimov--Izdadeni-sa-tri-akta-zaradi-narusheniyata-na-zvezdite-ot-Discovery-/176024/2/0", "text": "Издадени са три акта заради нарушенията на звездите от Discovery, които са предадени на българското юридическо лице, подало заявлението за снимки, и в зависимост от това дали ще бъдат приети, ще последва санкция. Тя е до 10 хил. лв. Това съобщи в интервю за Нова телевизия и предаването „Събуди се“ министърът на околната среда и водите Нено Димов.  Припомняме ви, че майсторите по оцеляване Беър Грилс и Дерек Хъф се качили в Рила, където докато оцелявали, нарушили редица забрани, сред които са били паленето на огън, плуването в едно от Седемте рилски езера и ловуването.  „Тези, които са излъчвали филма, няма как да познават законодателството на 190 държави. Това не е тяхна работа, така че към тях няма претенции и вероятно ще бъдат поканени физическите лица, които са извършили нарушението на закона, за да получат актове”, обясни министър Димов.  Според информацията от Национален парк „Рила” снимките са правени, когато снимачният екип не е бил придружаван от служители на парка.  „Тоест, те са направени в нарушение на разрешението, което е дадено от парка”, обяви министърът, но добави, че въпреки това е разпоредена и вътрешна проверка.  Случката с Беър Грилс предизвика засилени реакции в социалните мрежи. Повечето от потребителите се възмущават, че през годините не се прави нищо срещу бетонирането на природата, а се предприемат мерки срещу телевизионен екип, който в крайна сметка прави реклама на българските красоти по цял свят.", "date": "2019.02.23", "title": "Нено Димов: Издадени са три акта заради нарушенията на звездите от Discovery "}
{"url": "http://epicenter.bg/article/Vezhdi-Rashidov-na-poseshtenie-v-Ekzarhiyata-v-Istanbul-i-Zhelyaznata-tsarkva--Sveti-Stefan-/176025/2/0", "text": "Председателят на парламентарната Комисия по културата и медиите  Вежди Рашидов ще бъде на кратко работно посещение в Турция на 25 и 26 февруари 2019 г.     В понеделник в Анкара той ще се срещне с Емруллах  Ишлер, председател на Комисията по националното образование,  културата, младежта и спорта на Великото национално събрание на  Турция. На следващия ден Вежди Рашидов ще посети Екзархията в Истанбул,  българския Музей в Метоха и Желязната църква „Свети Стефан“ и ще  разговаря с членове на църковното ни настоятелство.", "date": "2019.02.23", "title": "Вежди Рашидов на посещение в Екзархията в Истанбул и Желязната църква „Свети Стефан“"}
{"url": "http://epicenter.bg/article/Deputatat-ot-GERB-Evgeniya-Angelova-provede-parvata-sreshta-ot-kampaniyata-za-preventsiya-na-alo-izmamite/176026/2/98", "text": "На Световния ден в подкрепа на жертвите на престъпления, бе избран от народния представител от ГЕРБ Хасково Евгения Ангелова за старт на кампанията й „Заедно срещу ало-измамниците“. Това съобщиха от пресцентъра на ГЕРБ.  Членовете на сдружение „Диабет 2012“ посрещнаха Евгения Ангелова в офиса на организацията. Пред десетките, предимно възрастни хора, народният представител съобщи, че при телефонно обаждане те не трябва да се поддават на паника, а да запазят спокойствие, да споделят с близките или съседите, да сигнализират полицията на тел.112.  През 2018 г. случаите на телефонни измами в България са 1100, т.е. средно по трима души на ден стават жертва на телефонните измамници. Над 5 милиона лева са попаднали в ръцете на престъпниците само за 2017г., съобщи Евгения Ангелова.  В хода на дискусията служител на МВР Хасково съобщи, че в момента най-актуалният „сценарий“ е „съдействие на полицията“. Униформеният разигра пред хората няколко варианта за действие при обаждане по телефона, както и сценариите, по които стават измамите.  „Моята идея е да стигна до всяко село, до всеки дом на областта, за да помогна на повече хора. Защото щетите от тези престъпления са не само материални. Психологическите травми са много сериозни и именно затова смятам, че моята кампания трябва да продължи“, категорична бе Евгения Ангелова.  Тя благодари на хасковските полицаи за съдействието и подкрепата, както и на общинските съветници от ГЕРБ Гергана Бояджиева и Румен Стоянов, които също участваха в дискусията.  „Заедно срещу ало-измамниците“ ще продължи по график в Хасковска област. Тя е в подкрепа на кампанията МВР за превенция и предотвратяване на телефонните измами.  ", "date": "2019.02.23", "title": "Депутатът от ГЕРБ Евгения Ангелова проведе първата среща от кампанията за превенция на ало-измамите"}
{"url": "http://epicenter.bg/article/Tsvetanov--Za-parvi-pat-BSP-ne-uchastva-v-ratifitsiraneto-na-dogovor-za-prisaedinyavane-kam-NATO/176027/2/48", "text": "Една от основните причини БСП да напусне парламента бе, за да не участва в процедурата по ратифициране на протокола за присъединяване на Северна Македония към Северноатлантическия съюз. Това каза зам.-председателят на ГЕРБ и председател на ПГ на партията - Цветан Цветанов по време на откриването на 10-ия юбилеен Зимен университет на Младежи ГЕРБ, предаде Радио „Фокус“ – Пирин.  По думите му това е станало ясно, когато в сряда, председателят на Народното събрание Цвета Караянчева е предложила ратифицирането на договора да бъде гледано като точка първа, но БСП не са влезли в зала.  „Исторически прецедент, който създаде Корнелия Нинова е, че за първи път БСП не участва в процедурата за ратифициране на договор, свързан с държава, която иска да стане член на Северноатлантическия съюз”, каза още Цветанов. И добави, че ако Станишев представя платформата си за евроизборите в България, а не в Испания, където е в момента, Нинова няма да присъства. Той добави, че с напускането на парламента, левицата ще генерира и много фалшиви новини, което е и една от причините да си създадат партийна телевизия. „Прави се разход, за да има пропагандна машина, която да работи именно за тези фалшиви новини”, допълни Цветанов.   Корнелия Нинова трябваше да благодари на евродепутата Андрей Новаков, че заради него България ще получи 4 милиарда повече за кохезионна политика - това ще е най-големият бюджет, страната ни ще има 18 милиарда, посочи Цветанов. И похвали кмета на Стара Загора Живко Тодоров.   \"В българския парламент напрежението ще нараства, но това означава, че ние се справяме добре. Българските общини получиха допълнително финансиране само и единствено, за да решат проблемите на хората\", подчерта лидерът на ПГ на ГЕРБ.   Спрод него няма държава, която в момента да може да гарантиран, че електронният вот не е манипулиран. Изборният кодекс е отворен, за да се отмени задължението във всяка секция да има мащини.  ", "date": "2019.02.23", "title": "Цветанов: За първи път БСП не участва в ратифицирането на договор за присъединяване към НАТО"}
{"url": "http://epicenter.bg/article/Zaharieva--Za-parvi-pat-ot-80-g-istoritsi-ot-Skopie-kazvat--che-ima-Srednovekovna-balgarska-darzhava/176030/2/0", "text": "За първи път от 80 години историци от Северна Македония казват, че има Средновековна българска държава. Това каза вицепремиерът и министър на външните работи Екатерина Захариева в интервю за предаването „Седмицата“ на Дарик радио.  „Не мисля, че има държава, в която да има съмнения относно ратифицирането на протокола за присъединяване на Северна Македония към НАТО и би трябвало до края на годината всички да го направят“, заяви Захариева.  Тя посочи, че тази седмица участниците в комисиите на България и Македония са имали четвърто заседание.  „И мисля, че имаше съществен напредък. За първи път от 80 години историци от Северна Македония казват, че има Средновековна българска държава. Парадоксът е, че като че ли политиците този път изпревариха историците, тъй като два пъти честваме заедно Илинденско-преображенското въстание, а комисията още не е стигнала до решение. Истината е, че най-важното е какво ще пише в учебниците и на какво ще учим децата си – това е основната цел на комисията“, коментира вицепремиерът.  Захариева обясни, че за момента договорът за добросъседство няма да се налага да бъде променян, за да се гарантира, че Северна Македония няма да си промени решението.  „По-важното обаче е да имаме добра инфраструктура между двете държави, както и културен обмен. Това е нещо, за което трябва да работят и двете страни. Интересът към българските компании за инвестиции в Северна Македония се е удвоил – това е по данни на бизнеса. Но важното е да работим за инфраструктурата, защото нямаме дори жп връзка между двете държави“, заяви тя.  На въпрос трябва ли НАТО да разположи на територията на балканските държави ракети с малък и среден обсег, насочени срещу Русия, Захариева отговори, че този въпрос е обсъждан на срещи на външните министри.  „Но истината е, че вече няма съмнение, че Русия нарушава този договор. Той е важен за европейските държави, защото по-голямата част от страните не желаят отново за започне въоръжаване и разполагане на ракети“, каза още тя и посочи, че в момента не се обсъжда разполагането на такива ракети в Европа.  ", "date": "2019.02.23", "title": "Захариева: За първи път от 80 г историци от Скопие казват, че има Средновековна българска държава"}
{"url": "http://epicenter.bg/article/Tsvetanov--Ne-sme-se-otkazali-ot-mashinnoto-glasuvane--a-udalzhihme-sroka-mu/176031/2/0", "text": "  Това каза зам.-председателят на ГЕРБ и председател на ПГ на партията Цветан Цветанов по време на откриването на 10-ия юбилеен Зимен университет на Младежи ГЕРБ, предава агенция „Фокус”.   \r\n Той добави, че често се задава въпросът: „Защо сега е бил отворен Изборния кодекс?”, като уточни, че причината е била свързана с поетия ангажимент от ПП ГЕРБ за въвеждането на машинното гласуване.  „Дебатите и промените в Изборния кодекс винаги ще предизвикват политическо напрежение и противопоставяне”, каза още Цветанов. Той допълни, че към момента няма държава в Европейския съюз, която да може да гарантира пълна сигурност на гражданите при електронното гласуване. \r\n   \r\n По отношение искането на БСП за смяна на Централната избирателна комисия (ЦИК), Цветанов отбеляза, че основният им довод е свързан с това, че мандатът на комисията изтичал през март.  „Всъщност проблемът е, че не Корнелия Нинова е участвала в избора на ЦИК, а Михаил Миков и Мая Манолова”, заяви Цветанов. \r\n   \r\n Той коментира, че през 2016 година, когато са се провели президентските избори, ПП ГЕРБ е загубила от Румен Радев, но не са започнали да говорят, че изборите са манипулирани, както прави левицата в такива случаи.  \r\n „Напрежението в българския парламент ще продължава да нараства, но това всъщност показва, че ние се справяме добре”, заяви Цветанов. Като пример за това, той посочи допълнителните средства, които са били осигурени за българските общини. \r\n   \r\n Цветанов отбеляза, че с тези средства ще бъдат решени проблеми в градове и села, което е станало възможно благодарение на излишъка в бюджета. Той заяви, че заради стабилността на България, през следващата година ще бъде направено увеличение с 10 % на всички доходи.  \"  сподели Цветанов. Той отбеляза, че политика не се прави на инат, защото това не е присъщо за една демокрация. \r\n   \r\n Според Цветанов, събития като днешната академия на МГЕРБ,  „Когато правим подобни академии, се стараем да привличаме външни лектори, които да показват и другата страна, защото само така можем да се видим и отстрани”, каза още Цветанов.  „След 90-е година се направиха много промени, поставиха се много цели от демократичната общност, желанието на която беше да се присъединим към Европейският съюз и да станем членове на НАТО. В началото на демокрацията обаче пропуснахме всички архиви от досиетата на Държавна сигурност да бъдат предадени, за да може хората да знаят кой избират, когато гласуват на избори”, добави Цветанов.  Според него страната ни ежедневно се променя към по-добро, но не трябва да забравяме, че всичко, което имаме не е просто даденост, а трябва да се работи за него. Цветанов посочи, че предстоят eвропейски, но и местни избори, които ще бъдат важни за страната ни.  „В местните избори трябва да отчитаме резултатите на кметовете и общинските съветници. Имайте предвиди, че и вие също може да бъдете сред номинираните за тези позиции”, коментира Цветанов. Той заяви, че на eвропейските избори е важно да се гласува за системни партии, каквато е ПП ГЕРБ, която е част от ЕНП.  „Всъщност Европейската комисия и Европейският парламент се оглавяват от представители на ЕНП, на която и ние сме членове. Точно затова имаме стабилност и най-ниска безработица, прогнозните стойности за която и през тази година са ниски – 4.8%”, отбеляза Цветанов. Той каза още, че България има икономически растеж, въпреки трудности. \r\n   \r\n „В eвропейските избори коя е партията, която се чува в Европа? - Европа чу, когато в българското европредседателството заложихме приоритета Западни Балкани”, подчерта Цветанов.  \r\n Той припомни, че през 2016 година имаше сериозна бежанската криза, като България също е била засегната от проблема тъй като сме външна граница на Европейският съюз.  „Знаете, че президентската кампания премина под постоянни обяснения - как ние трябва да изгоним тези хора, които носят болести и са опасни. Спомняте ли се, че едно семейство бе изгонено от Елин Пелин, точно поради тази причина. Сега същите живеят в района на Пловдив, където и работят. Това бе постигнато, благодарение на държавната политика, която имахме”, уточни Цветанов.  Той заяви още, че 4 млрд. повече за България ще бъдат отпуснати от Европейския съюз за реализирането на политики. Цветанов коментира, че така страната ни ще има най-големият си бюджет, който ще възлиза на 18 млрд. лева. „Това е нещо, което можем да отчетем като много добра новина”, заяви Цветанов. \r\n   \r\n    ", "date": "2019.02.23", "title": "Цветанов: Не сме се отказали от машинното гласуване, а удължихме срока му"}
{"url": "http://epicenter.bg/article/BSP-pokaza-pismo-do-direktori-na-detski-gradini-i-uchilishta-s-ukazaniya-za-merki-sreshtu-prane-na-pari/176032/2/0", "text": "БСП показа писмо до директори на детски градини и училища с указания за мерки срещу изпирането на пари в ръководените от тях учебни заведения, разпространено до медиите от пресцентъра на партията.  \" \", пише в съобщението по повод снощните обвинения на Цветанов в \"Панорама\" срещу лидера на БСП Корнелия Нинова, че от партията разпространяват дезинформация.  \"  заявяват от БСП.  \"Изводите за решенията на управляващите - как и къде да се борят с прането на пари и за авторите на фалшиви новини оставаме на вас\", допълват от \"Позитано\" 20.", "date": "2019.02.23", "title": "БСП показа писмо до директори на детски градини и училища с указания за мерки срещу пране на пари"}
{"url": "http://epicenter.bg/article/Sergey-Stanishev-/176035/2/0", "text": "Заради властта десницата е готова на брак по сметка с дявола. Може да спечелим изборите за Европейски парламент, ако сме единни и сме близо до хората. Това заяви при откриването на конгреса на Партията на европейските социалисти в Мадрид нейният лидер Сергей Станишев.   В речта си Станишев предупреди отново за опасността от съюза на традиционната десница с крайните националисти. \"Не можем да стоим безучастни, гледайки този съюз на десницата с националистите. И сега ще ви кажа един исторически факт - крайната десница идва на власт, когато класическата десница приеме нейната риторика и е готова да й даде властта, за да спре социалистите\", каза Станишев.   Форумът трябва да одобри манифестът на ПЕС за предстоящите евроизбори.   \"Благодаря на Педро Санчес не само за топлото гостоприемство, но и затова, че пое риска да извади испанците от отчаянието и да им даде надежда за по-добро бъдеще. Ние сме притеснени от това, което прави Народната партия в Испания\", обърна се към домакина на конгреса - испанския премиер Педро Санчес. Станишев обърна внимание, че традиционната дясна партия в страната - Народната партия, е в съюз с крайните националисти и това е неприемливо за прогресивните хора.   \"Вчера лидерите от ПЕС разгледахме \"Герника\" на Пикасо. Стояхме ужасени. Това е предупреждение към Европа и към целия свят за това какво може да бъде загубено. Да не забравяме думите на Митеран - национализмът е война\", каза още в речта си Станишев. Първият ден от форума бе в Конгресната зала \"Кралица София\", където е прочутата творба на Пикасо.   \"Днес тук сме хора от различни страни, които говорят различни езици. Но има една фраза на испански, която всеки социалист знае - Но пасаран (Няма да мине)\", каза още Станишев. Като така направи историческа препратка към испанската гражданска война, от която е прочутия лозунг, превърнал се през годините в символ на антифашисткото движение.   Конгресът на ПЕС трябва да утвърди и кандидатурата на Франс Тимерманс за президент на Европейската комисия, затова Станишев припомни неговите думи: \"Днес, както каза Франс Тимерманс, битката е за сърцето на Европа, която е безценна. Наша мисия и отговорност е да я спасим от национализма.\"   \"Не можем да стоим безучастни, гледайки този съюз на десницата с националистите. И сега ще ви кажа един исторически факт - крайната десница идва на власт, когато класическата десница приеме нейната риторика и е готова да й даде властта, за да спре социалистите.   Днес ние ще приемем много силен манифест, изработен от всички партии членки, койко е гарант за бъдещето на хората в Европа. На Европа, която е справедлива и солидарна\", продължи лидерът на ПЕС.   По-рано в изявление а българските медии, Станишев обърна внимание, че манифестът на ПЕС не е просто декларация, а план за бъдещето. \"Левицата винаги е работила за бъдеще, което е по-добро от днешния ден\", каза той. И докато десните повтарят„национална държава“, „национална държава“, левите казват „социална Европа“, „социална Европа“, „социална Европа“. Това означава да спасим Европа, променяйки я, подчерта Станишев. Той бе категоричен, че това означава борба с неравенствата и несправедливостта. В манифеста на ПЕС се подчертава ангажимента към младите хора, защитата на работните места, борбата срещу липсата на сигурност, която носят работните места без договор и без социална осигуровка. Така че имаме много сигурен инструмент всички партии, защото го изработихме заедно.      ", "date": "2019.02.23", "title": "Станишев на конгреса на ПЕС: Десницата е готова за брак с Дявола заради властта!"}
{"url": "http://epicenter.bg/article/Tsvetan-Tsvetanov--BSP-se-rakovodi-ot-edin-egotsentrichen-lider-v-litseto-na-Korneliya-Ninova-/176038/2/48", "text": "Една от основните причини БСП да ги няма в парламента в сряда беше нежеланието на партията и на лидера им Корнелия Нинова да ратифицират договора за присъединяване на Северна Македония към НАТО. С това си действие Нинова вкара БСП в историята като първата партия, отказала да участва в ратификацията на толкова важен договор. Това заяви председателят на Парламентарната група на ГЕРБ и заместник-председател на партията Цветан Цветанов пред над 130 младежи от ГЕРБ по време на откриването на десетия Зимен университет на младежката структура, съобщиха от пресцентъра на партията.  „Северна Македония днес е в НАТО и това означава по-голяма сигурност в региона и по-големи възможности за страните от региона заедно да противодействаме на заплахи от трети страни. А до това се стигна и благодарение на основния приоритет на българското председателство на ЕС, а именно европейската перспектива пред страните от Западните Балкани“, каза още Цветанов. С отсъствието на БСП от пленарната зала по време на ратификацията БСП за пореден път се отдалечиха от целите и платформата и на европейските социалисти, подчерта още Цветанов и коментира, че разбира защо Сергей Станишев открива предизборната кампания на ПЕС за европейските избори в Испания, а не в България.  „Станишев избра да открие кампанията на ПЕС при експремиера Санчес, който определя Мадуро като тиранин. Социнтернът, на който Корнелия Нинова е вицепрезидент, подкрепи Гуайдо, за разлика от БСП и президента Румен Радев, които застанаха на руската позиция срещу Гуайдо. Нинова твърди, че е застанала на позицията на ООН и точно тук се вижда нейното двуличие. Ако БСП формират позициите си на базата на позициите на ООН, защо тогава БСП членува в ПЕС и в Социнтерна? Или защо Нинова и БСП бяха против Пакта за миграцията, който беше предложен от ООН?“, попита Цветанов.  БСП е партия, която се ръководи от един егоцентричен лидер в лицето на Корнелия Нинова. Тя спуска решенията еднолично и те се изпълняват от техните депутати под страх и това ми беше споделено от много депутати и членове на БСП, с които съм разговарял, заяви още председателят на ПГ на ГЕРБ Цветан Цветанов. „Хората с които си говоря от БСП, както в парламента, така и в страната, не могат да повярват, че партията им се управлява по този начин и с всеки изминал ден се отдалечава от европейските ценности“, коментира още Цветанов.  Заместник-председателят на ГЕРБ допусна, че излизането на БСП от парламента ще е свързано и с генерирането на много нови фалшиви новини. Като пример Цветан Цветанов посочи срещата на Корнелия Нинова с кметове във Видин, за която тя твърдеше, че по нареждане на кмета й е отказан достъп до залата на Общинския съвет.  „Истината е, че не е имало официално заявено искане за ползване на залата, но това беше удобен повод за БСП да тиражират поредната фалшива новина“, подчерта Цветанов. Припомнени бяха и тиражираните информации от Нинова, че детските градини трябвало да подават декларации пред ДАНС по Закона за мерките срещу изпирането на пари, които също бяха опровергани с официално съобщение на ДАНС. Той коментира още, че сега разбира и защо БСП си направиха партийна телевизия, която да превърнат в пропагандна машина за отразяване на фалшивите им новини.  Цветан Цветанов призова младежите от ГЕРБ да бъдат активни при формирането на общественото мнение в техните региони. „Обяснявайте на вашите приятели и познати резултатите от работата на правителството. Припомняйте им как по времето на Орешарски и БСП през 2014 г. строежът на автомагистрала „Струма“ беше напълно спрян, а днес лотът от Кресна до Сандански вече е завършен и се ползва от всички български граждани“, призова Цветанов. Той припомни още, че 2014 г. Орешарски и БСП оставиха България с една съборена банка и с дефицит над 5%, а днес той е един от най-ниските в Европа.  „Днес имаме най-ниското ниво на безработица. Имаме вече няколко години стабилен и вървящ нагоре икономически растеж. За 2018-2019 г. инвестираните пари за образователна инфраструктура са 700 млн. лв. за 500 училища и детски градини. От 1 януари доходите в бюджетната сфера бяха увеличени с 10%, заплатите на учителите бяха увеличени с 20%. Благодарение на добрата борба с контрабандата и сивата икономика, ако нещата вървят със същия темп, от догодина ще успеем да повишим доходите с още 10%“, подчерта още Цветанов.  По повод предстоящите европейски избори Цветан Цветанов призова младите хора да бъдат внимателни в Интернет и социалните мрежи и да отсяват фалшивите новини от истинските.  „Срещите и разговорите ни с хората по места също са едно от силните оръжия срещу фалшивите новини. Трябва да показваме реалните резултати от работата ни в отделните населени места, изградените пътища, детски градини, социални заведения и т.н. Истината и прозрачността са най-важни и ние трябва да ги показваме и припомняме на хората“, посъветва Цветанов.  „Защо Нинова не казва нищо за успеха на Андрей Новаков, който благодарение на работата си в Европарламента успя да допринесе за увеличаването на европейския бюджет за България през новия програмен период с 4 млрд. лв.? Защо Нинова не каза нищо за работата на Ева Майдел, благодарение на която бяха намалени значително таксите за банковите преводи в ЕС и това ще спести милиарди на бизнеса и гражданите? Защо Нинова не коментира работата на еврокомисаря Мария Габриел, благодарение на която бяха намалени цените за разговорите и преноса на данни в роуминг на Балканите?“, попита риторично Цветанов. Ето това са истинските новини за България и Европа и е наша задача да ги разясняваме на българските граждани, подчерта още заместник-председателят на ГЕРБ.  Цветан Цветанов заяви още, че ГЕРБ и младежите на партията ще се включат активно и в европейската кампания на кандидата на ЕНП за председател на следващата Европейска комисия Манфред Вебер.  „Той е голям приятел на България и съм сигурен, че ще направи много за България и за просперитета на цяла Европа. Сигурен съм, че с Вебер, с Европейската народна партия и с българските евродепутати в следващия Европарламент България ще бъде още по-значима и нашият глас ще се чува от всички“, подчерта Цветанов.  ", "date": "2019.02.23", "title": "Цветан Цветанов: БСП се ръководи от един егоцентричен лидер в лицето на Корнелия Нинова (ВИДЕО)"}
{"url": "http://epicenter.bg/article/Prof--Mihail-Konstantinov--Preferentsiite-ne-izbirat-po-dobrite--a-povishavat-interesa-kam-izborite-/176039/2/0", "text": "Преференциите не избират по-добрите, а повишават интереса към изборите. Това каза за обзорното публицистично предаване „Метроном“ на Радио „Фокус“ бившият заместник-председател на ЦИК проф. Михаил Константинов. Според него българският гласоподавател е свикнал да използва тази опция и отнемането й като инструмент е грешка.  Що се касае до предстоящите евроизбори през май, ЦИК може да се справи успешно с провеждането им само ако голяма част от членовете й бъдат преизбрани, а не заменени, добави проф. Константинов.  „Разумната постъпка беше със законова поправка мандатът на тази ЦИК да бъде продължен до евроизборите. Това е напълно законно средство, тъй като мандатът на ЦИК е определен със закон, а не с Конституцията. Това е правено многократно у нас, прави се и по цял свят. Те обаче не направиха това и сега спешно се опитват да „изгасят пожара“. Аз препоръчвам на народните представители да изберат нова ЦИК, както повелява законът, но тя да встъпи в длъжност след евроизборите – толкова е просто. Това също е нормална практика – отложено встъпване в длъжност. Настоящата ЦИК е най-подходяща да проведе тези избори“, уточни проф. Михаил Константинов.  Той коментира и машинното гласуване, което предизвика серия от спорове в пленарна зала. Според него по този начин отново може да се манипулира вота, давайки пример с редица западни страни.  „Българските депутати се впускат в нещо, от което цяла Европа се е отказала. Вместо това, у нас би могло да се внедри машинно сканиране на бюлетините, чрез което ще се избегнат грешки с преброяването“, уточни проф. Константинов.  ", "date": "2019.02.23", "title": "Проф. Михаил Константинов: Преференциите не избират по-добрите, а повишават интереса към изборите "}
{"url": "http://epicenter.bg/article/Kaloyan-Pargov--Iskaniyata-na-raboteshtite-v-gradskiya-transport-tryabva-da-badat-udovletvoreni-/176041/2/0", "text": "Исканията на работещите в градския транспорт трябва да бъдат удовлетворени, защото са справедливи, а условията на труд е задължително да бъдат подобрени. Това коментира председателят на БСП-София и на групата на социалистите в СОС Калоян Паргов по време на участието си в предаването \"Денят започва\" с водещ Георги Любенов по БНТ, съобщиха от пресцентъра на БСП-София.  В разразилия се горещ спор с председателя на Комисията по транспорт и туризъм Екатерина Йорданова той директно я попита дали може да се обърне към работещите в градския транспорт и да им каже, че нямат проблеми.  \"Като заместник-председател на Комисията по транспорт и туризъм и от страна на опозицията моята работа е да съм коректив. В Столичния градски транспорт има проблеми, хората дойдоха при нас и споделиха за тях. И съответно ние търсим начини да ги разрешим. Защото работата ми също така е да защитавам хората, коментира Калоян Паргов. - Съвременното робство се изразява в това да си принуден да работиш извънредно, при това в лоши условия, за да може да се препитаваш. Кой от тези показатели не е на лице в Столичния градски транспорт, за да не можем да наречем работещите там съвременни роби?! И другият ми въпрос е как Столична община решава тези проблеми?\".  Калоян Паргов попита Екатерина Йорданова дали ще отстои исканията, които председателят на КНСБ Пламен Димитров официално постави, за ново увеличение на заплатите на работещите в градския транспорт за второто шестмесечие на годината и за стриктно спазване на Кодекса на труда.  \"В тази ситуация вие в качеството на синдикалист ли ще бъдете или на председател на Комисията по транспорт и туризъм, попита той Екатерина Йорданова. - Защото не може хем да защитавате работещите в ролята си на синдикалист, хем да сте работодател в ролята си на председател на Комисията по транспорт и туризъм. Синдикалист-работодател, това е уникално и само в България го има!\".  Калоян Паргов отбеляза, че е крайно време освен на инвестициите в превозни средства, благодарение на европейските средства, отговорните в Столична община да обърнат много сериозно внимание и на условията на труд в транспортните дружества.  \"Настоявам да чуя как ще решавате тези проблеми, които от години поставям по време на заседанията на Комисията? Защо няма заседания на Комисията всяка сряда? Защо бягате от тези проблеми и ги замитате под килима, за да се стигне до това положение сега, обърна се Калоян Паргов към Екатерина Йорданова. - При милиард и половина бюджет на Столична община не мисля, че е толкова трудно да намерите средства за ремонтиране на тоалетните и за подобряване на санитарно-битовите условия на работещите в Столичния градски транспорт. Аз съм готов да седнем, заедно с вас, на заседание на Комисията по транспорт и да дискутираме възможните решения. И съм готов също така да подкрепя всяка разумна идея, която по някакъв начин подобрява работата в транспорта на София\".  Извън студиото на БНТ1 Калоян Паргов коментира също, че опитът на кмета Йорданка Фандъкова да прехвърли отговорността за проблемите в Столичния градски транспорт основно върху ръководствата на дружествата, е крайно несериозен и несъстоятелен.  \"В крайна сметка, директорите на общинските дружества \"Автотранспорт\" и \"Електротранспорт\" изпълняват решенията, които взима работодателят им в лицето на Столична община, коментира Калоян Паргов. - Позицията на кмета от вчера потвърждава и доказва съвсем ясно нашата теза, а именно, че моделът на изготвяне на Икономическата рамка в Столичния градски транспорт е сбъркан. Ние винаги сме настоявали приемането на средствата, необходими за градския транспорт, да предхожда приемането на бюджета на Столична община. А винаги се случва обратното. И по тази причина реално сега транспортните дружества получават по-ниска цена на километър пробег от това, което са заявили в своите бизнес планове. Така на практика недофинансират всички свои дейности, което не гарантира необходимата надеждност и качество на транспортното обслужване на столичани\", заяви още Паргов.  \"Освен това, по тези документи администрацията на Столична община работи от октомври миналата година, а ние, членовете на Комисията по транспорт и туризъм и общинските съветници получихме крайните предложения два дни преди самото заседание на Общинския съвет. Отговорност за съществуващата липса на средства за транспортните дружества носят управляващите - заместник-кметът Дончо Барбалов и двамата вносители от страна на управляващата партия. Единият от тези вносители е именно Екатерина Йорданова. Тоест това е съвсем очевиден отказ на управляващите да работим всички заедно за решаването на проблемите, въпреки нашето желание да се включим. И повече от логично е сега цялата отговорност за проблемите и протестите на работещите в градския транспорт да бъде поета само и единствено от управляващите\", заключи лидерът на столичните социалисти.  ", "date": "2019.02.23", "title": "Калоян Паргов: Исканията на работещите в градския транспорт трябва да бъдат удовлетворени "}
{"url": "http://epicenter.bg/article/Angel-Dzhambazki-s-lektsiya-za-migratsiyata-na-foruma-na-AKRE-v-Rim-/176043/2/0", "text": "Участие като експерт в лекция относно миграцията на конференцията на АКРЕ „La convenzione blu“, която се провежда в Рим, Италия взе заместник-председателят на ВМРО и евродепутат от Европейските консерватори и реформисти Ангел Джамбазки. Това съобщиха от пресцентъра на \"войводите\".  Ангел Джамбазки бе един от тримата участници в дискусията, посветена на въпросите на миграцията. Той подчерта, че Италия, Испания, Гърция и България са най-засегнатите от нелегалната имиграция и пътят е само един. Затваряне на границите, репатриране на нелегалните имигранти и преследване на каналджиите.  В лекцията участваха още Хавиер Гарсия Мартин (испанската VOX), Carlo Fidanza (италианската Fratelli D'Italia), а водещ беше сър Джофри Клифтън - Браун.  Участниците във дискусията се обединиха, че трябва да бъде предефинирана миграцията, а на негалната имиграция да се сложи край.  ", "date": "2019.02.23", "title": "Ангел Джамбазки с лекция за миграцията на форума на АКРЕ в Рим "}
{"url": "http://epicenter.bg/article/Prof--Georgi-Rachev--Dva-dni-stud-ne-oznachava--che-zimata-se-e-zavarnala-/176046/2/0", "text": "Два дни студ не означава, че зимата се е завърнала. Това каза в интервю за Агенция „Фокус“ климатологът проф. Георги Рачев.  „Днес и утре ще бъде ужасно студено, ще бъде типична зима. Това не означава, че зимата се завръща. Обикновено тези заглавия са приоритет на журналистите, които обичат да доукрасяват нещата“, каза проф. Рачев. По думите му ще има ледени дни и ще бъде много студено.  „Особено днес сутрешните температури на много места са от порядъка на минус 6, минус 8, минус 10 градуса. Утре в неделя в някои изолирани места могат да бъдат и по-ниски. Това не означава, че зимата е дошла, защото още утре в неделя следобедните часове температурите значително ще се повишат. Те ще станат положителни и до към четвъртък ни очаква едно нормално време за края на февруари, дори малко по-топло от нормалното“, допълни още климатологът.  Проф. Георги Рачев обърна внимание, че февруари и март са месеци на контрастите. Климатологът даде пример с 1 март миналата година.  „На 1 март \"загинахме\" от студ. Тогава почти в цяла България бяха отбелязани приблизително рекордни отрицателни температури. Т.е. на 1 март в София беше – минус 17 градуса, в Кнежа – минус 25 градуса. Веднага в противовес - хората дали си спомнят 30 март миналата година? Не 100 години назад, когато в България температурите бяха плюс 22 и стигнаха до 24 градуса в Русе, във Велико Търново“, обясни още проф. Рачев.  Пролетта е нетърпелива - климатично тя настъпва на 1 март и ще започне с топло време, коментира климатологът.  Той обясни, че преди седмица е свършила зимата и допълни, че астрономическата пролет ще бъде на 20 март, точно в 23.58 ч.  „Денят и нощта ще бъдат еднакви по продължителност почти навсякъде по земята. Слънцето се завръща от юг и ще става все по-топличко и по-топличко. Което не значи, че няма да има през март сняг и отрицателни температури. Баба Марта като февруари е известна със своя нрав да бъде топло и студено“, каза климатологът. Той уточни, че пролетта ще бъде нормална по отношение на температурите.  „Март месец се очертава малко по-топъл. Това означава 0, 5 до 1 градус по-топъл от нормалното климатично, което е осреднено за 30-годишен период“, обясни проф. Рачев. Той прогнозира, че средната мартенска температура ще бъде между 4 и 8 градуса. Според него в третия месец от годината се очакват нормални валежи. „Валежите през март в ниското са около 50-60 л/кв. м и по-високо в планините вече над 2000 м, достига до 100 л/кв. м.“, прогнозира проф. Георги Рачев.  „Другата прогноза на големите световни метеоцентрове е, че май месец ще бъде с малко по-малко валежи от нормалното“, допълни климатологът по отношение на пролетта.  През май и юни е абсолютният максимум на бурите и градушките в България, отбеляза проф. Рачев.  „Климатично от април месец особено към май, бурите и градушките рязко нарастват. Май месец заедно с юни месец е абсолютният максимум на бурите и респективно градушките в България. Не искам да се връщам 110 години назад по времето на Яворов, който има една прекрасна поема „Градушка“, която показва, че това явление е било познато в България много от отдавна и от него хората много са се плашили“, обясни проф. Рачев.  Той обърна внимание, че по това време хората вече са изкарали разсада на полето, засели са го, започнало е да никне всичко онова, за което са положили много труд.  „И изведнъж идва онзи „черен, космат облак“, както го е казал поетът и след него не остава нищо“, каза още климатологът. По думите му градушките могат да се прогнозират обикновено три дни по-рано и най-често от днес за утре.  „Много сложни са взаимните връзки, за да може някой отсега да ви каже дали ще бъде повече или по-малко. Нищо изключително няма в това май месец да има градушки. Напротив това е върхът на сезона на градушките“, допълни още той.  ", "date": "2019.02.23", "title": "Проф. Георги Рачев: Два дни студ не означава, че зимата се е завърнала "}
{"url": "http://epicenter.bg/article/Poreden-protest-na--quot-zhaltite-zhiletki-quot--po-ulitsite-na-Parizh--NA-ZhIVO--/176053/7/0", "text": "За 15-и пореден уикенд стотици „жълти жилетки“ се събраха в центъра на Париж, съобщават Ройтерс и бТВ.  Протестиращите се обявиха срещу насилието и антисемитските настроения, появили се сред представители на движението.  Демонстрантите се събраха пред Триумфалната арка в самото сърце на френската столица. След това се отправиха на марш по емблематичния булевард „Шанз Елизе“.  Тяхното недоволство е срещу социалната неправда и правителствената политика, която според тях облагодетелства богатите слоеве на френското общество. Протестът е само част от планираните за събота акции на „жълтите жилетки“ в Париж и по-големите градове на страната.  При предишните демонстрации имаше прояви на насилие, в резултат на които имаше ранени сред протестиращите и сред полицаите. В социалните мрежи през изминалите дни се появиха призиви за недопускане на провокации и мирно протичане на акциите на „жълтите жилетки“.  Стотици протестиращи, някои носещи жълти жилетки, блокираха достъпа до логистичния център на „Амазон“ в Тулуза, съобщи в събота телевизионният канал France 3, цитиран от TACC и \"Фокус\".  Според информацията протестиращите са поставили на пътя няколко големи гуми, за да не позволят на камионите да напускат складовете. Преди това \"жълтите жилетки\" и преди многократно са блокирали достъпа до сградата на „Амазон“.  Демонстрантите също така са призовали своите привърженици да дойдат на протеста в центъра на града в 14:00 ч.  ", "date": "2019.02.23", "title": "Пореден протест на \"жълтите жилетки\" по улиците на Париж (НА ЖИВО) "}
{"url": "http://epicenter.bg/article/Vazhna-novina-za-Balkanite--Hashim-Tachi-i-Aleksandar-Vuchich-sa-dogovorili-korektsiya-na-granitsite--/176056/7/51", "text": "Косовският депутат и председател на парламентарната комисия за външни работи Вьоса Османи заяви, че лидерите на Косово и Сърбия Хашим Тачи и Александър Вучич, заедно с представители на Европейския съюз, са съставили документ от 12 точки относно споразумението за корекция на границите и че за това са постигнали първоначално споразумение, пише македонското електронно издание “МКД“, цитирано от Агенция \"Фокус\".  Според албанския вестник, излизащ в Прищина Gazeta Express тя каза, че документът предвижда както корекция на границите, така и някои други въпроси, свързани с този процес.  \"Дипломатическите кръгове говорят за документ от една страница. Така че става въпрос за принципа, по който ще извърши корекцията на границите, въпроса за Сръбската православна църква, металургичния комбинат „Трепча“ и други въпроси,\" каза Османи.  Според нея документът няма да влезе за ратификация в косовското събрание, както беше направено с споразумението от 2013 г. между тогавашните премиери на Косово и Сърбия Хашим Тачи и Ивица Дачич.  Посочва се, че това не е окончателен документ, а проектоспоразумение.  „Това е продукт на диалога между двамата президенти. Понякога чрез посредничеството на ЕС, понякога и без него,” каза Османи.  ", "date": "2019.02.23", "title": "Важно! Хашим Тачи и Александър Вучич са договорили корекция на границите между Косово и Сърбия! "}
{"url": "http://epicenter.bg/article/Tragediya-v-Kitay---20-minyori-zaginaha-v-letyasht-tovaren-asansyor-/176058/7/0", "text": "Двадесет души загинаха при инцидент в мина в Северен Китай, съобщава \"Франс прес\". 30 миньори пък са ранени след повреда на спирачната система на товарния асансьор, с който се спускали към подземните тунели, предаде Канал 3.  Местните власти съобщиха, че 15 от жертвите са починали на място, а петимата други – в болница. Състоянието на пострадалите в стабилно, съобщават местни медицински източници.  Повече подробности около самия инцидент не бяха оповестени. Не беше съобщено и името на мината, в която е настъпила трагедията.  Подобни инциденти в мини в Китай не са рядкост въпреки усилията на властите да подобрят условията на работа и поддръжката на съоръженията. През октомври миналата година в източната провинция Шандонг след срутване на тунел загинаха 21 души.  ", "date": "2019.02.23", "title": "Трагедия в Китай - 20 миньори загинаха в летящ товарен асансьор "}
{"url": "http://epicenter.bg/article/Kim-Chen-un--Ne-iskam-detsata-mi-tsyal-zhivot-da-nosyat-bremeto-na-yadrenite-orazhiya-/176060/7/0", "text": "Севернокорейският лидер Ким Чен-ун е казал на държавния секретар на САЩ Майк Помпео, че не иска децата му да живеят с бремето на ядрените оръжия, твърди бивш служител на ЦРУ, участвал в дипломатическите усилия на високо равнище по въпроса за ядрените оръжия на Севера и цитиран днес от Ройтерс и БТА.  Ким е направил това необичайно лично признание пред Помпео по време на визитата на американския държавен секретар в Пхенян през април м.г., когато се подготвяше историческата първа среща между севернокорейския лидер и американския президент Доналд Тръмп в Сингапур през юни.  \"Аз съм баща и съпруг. Имам деца и не искам те да носят през целия си живот на плещите си бремето на ядрените оръжия\", казал Ким Чен-ун, цитиран от бившия служител на ЦРУ Андрю Ким. С тези думи пхенянският лидер отговорил на Помпео, когато бил запитан дали желае да прекрати ядрената си програма.  Андрю Ким припомнил тези случка в лекция вчера пред Центъра за азиатско-тихоокеански проучвания на Станфордския университет, където той е гостуващ изследовател. Според него лидерът на Северна Корея изразил силно желание за подобряване на отношенията със САЩ като начин за изграждане на доверие между двете страни, което той смятал като необходимо условие за прекратяване на ядрената оръжейна програма.  ", "date": "2019.02.23", "title": "Ким Чен-ун: Не искам децата ми цял живот да носят бремето на ядрените оръжия "}
{"url": "http://epicenter.bg/article/Voynitsi-ot-Venetsuela-dezertirat-s-tankove-v-Kolumbiya--armiyata-pusna-salzotvoren-gaz-sreshtu-protestite/176071/7/0", "text": "Четирима венецуелски войници, охраняващи границата с Колумбия, дезертираха днес, а армията влезе в сблъсък с хора, настояващи да бъде допусната хуманитарна помощ в обхванатата от криза Венецуела, предадоха ДПА и Асошиейтед прес, цитирани от БТА.  Венецуелският опозиционен лидер Хуан Гуайдо казва, че стотици хиляди хора в страната спешно се нуждаят от храна и лекарства, а президентът Николас Мадуро твърди, че хуманитарната операция е американски заговор за свалянето му от власт.  Трима от дезертиралите войници прекосиха моста \"Симон Боливар\", който свързва Венецуела с Колумбия, заяви говорител на колумбийските миграционни власти.  Съобщава се, че войниците са използвали два танка, за да съборят гранична стена, при което е пострадал поне един човек. После четвърти войник се е предал на друг граничен мост, каза говорителят.  Войникът заявил, че мислел отдавна да направи това и че очаквал и други да се присъединят към него.  На границата войници влязоха в сблъсък с хора, чакащи пристигането на хуманитарната помощ, и използваха срещу тях сълзотворен газ.  Във венецуелския град Урена на границата с Колумбия хора хвърляха камъни по войниците, а голяма тълпа протестираше в подкрепа на хуманитарната помощ. Телевизия Си Ен Ен съобщи, че са били чути изстрели, а някои хора са били ранени от гумени куршуми. В социалните мрежи вървят слухове за двама убити и поне 12 ранени. Предвижда се колумбийският президент Иван Дуке официално да постави началото на хуманитарните доставки, като предаде помощи на Гуайдо, когото десетки страни признават за временен президент на Венецуела.  Събитието трябва да се състои в колумбийския граничен град Кукута, в който са разположени около 600 тона храни, лекарства и санитарни принадлежности, идващи главно от САЩ.  Не е ясно как помощта ще бъде доставена, след като Венецуела затвори три гранични моста. Четвърти мост беше блокиран по-рано.  Гуайдо призовава армията да се обърне против Мадуро и да позволи доставянето на помощта.  Опозиционен представител каза, че доброволци възнамеряват да образуват живи вериги, за да пренесат хуманитарната помощ през границата. Ако това не е възможно, помощта може да бъде транспортирана през десетки незаконни гранични пунктове.  Войниците от Националната гвардия на Венецуела, които избягаха в Колумбия, призоваха военнослужещите от венецуелската армия да се присъединят към тях и да признаят Гуайдо за президент, посочва ТАСС.  „Ние признаваме Хуан Гуайдо за временен президент на Венецуела. Другари, дойде време да направите правилния исторически избор“, заявиха войниците във видеообръщение, публикувано в Туитър. Те казаха, че са се решили на тази стъпка „заради своите семейства“.  Гуайдо приветства избягалите в Колумбия войници и заяви в Туитър, че не ги смята за дезертьори. Той призова хората във Венецуела да организират демонстрации пред казармите в цялата страна и да настояват армията да допусне хуманитарната помощ през границата.  Поддръжници на опозицията се събират да протестират на различни места във венецуелската столица Каракас в подкрепа на доставянето на помощта.  ", "date": "2019.02.23", "title": "Войници от Венецуела дезертират с танкове в Колумбия, армията пусна сълзотворен газ срещу протестите"}
{"url": "http://epicenter.bg/article/Pod-povarhnostta-na-sluchaya--Dunarit----opit-za-umishlen-falit-i-prisvoyavane-na-tehnologiite-/176028/11/33", "text": "В четвъртък министърът на икономиката Емил Караниколов даде пространно интервю пред българска медия, което някак потъна всред медийната шумотевица около Емилиян Гебрев и опитите му да се представи за „жертва“ на чужди и български интереси, свързани според него с „Дунарит“.  И ако причината Гебрев да плаща скъпо и прескъпо на професионални пиари, за да бъде в центъра на медийния поток, е ясна поне на пръв поглед – държавата да го остави на мира, за да завладее окончателно русенското предприятие за боеприпаси, някак встрани от общественото внимание остават както скритите фактори за неговия интерес, така и последиците за „Дунарит“, които, оказва се, могат да бъдат фатални.  Влизането на Емилиян Гебрев в казуса „Дунарит“ през 2016г., беше продиктувано от желанието на Цветан Василев да намери, след фиаското с приближените на руския олигарх Малофеев негови пионки Пиер Луврие и Дмитрий Косарев, приемливо лице, през което да продължи безпрепятствено да управлява завода.  Вероятно и самият Василев обаче бързо е разбрал, че освен негов добър приятел, който се е съгласил да му „свърши тази услуга“, Гебрев изобщо не е за подценяване. Нещо повече, възможно е в този случай оръжейният търговец да има и собствени интереси, които не се припокриват напълно с тези на избягалия в Сърбия бивш банкер, или пък, което е по-вероятното, и двамата действат в синхрон, но на съвсем друга плоскост, оставаща добре скрита от общественото и медийно внимание.  За какво става дума? Дори и най-бегъл анализ на ситуацията показва, че негативите за Гебрев в момента са много повече от позитивите, които би могъл да извлече от представянето си пред обществото за „собственик“ на „Дунарит“. Акциите на завода отдавна са запорирани от КПКОНПИ и НАП и само наивник би повярвал, че държавата ще ги подари на когото и да било, без да бъдат покрити вземанията й от близо 200 милиона. Министър Караниколов ясно показа, че единствено дължавата има интерес да придобие „Дунарит“ заради дълговете на дружеството и неговите собственици. И това е факт, независимо колко интервюта ще даде пред медиите, колко театрално той, или приятелите му като Бойко Ноев ще бърчат вежди, ще съчиняват истории за нинджи и отровителство и ще се представят за „добри“. Гебрев също е пределно наясно със ситуацията, а от друга страна, минаването му „на светло“ и воденето на истинска война с институциите, едва ли е точно по вкуса на свикналия да не се шуми около него мастит бизнесмен. Чийто генезис от комунистическите тайни служби, не може да остане скрит и дразни изключително много обеднелия именно заради такива като него български народ.  Къде е разковничето на ситуацията може би посочва именно министър Караниколов. Несъмнено информацията, която има в министерство на икономиката, а вероятно и в службите, му дават основание за подобни заключения, но към това води и чистата логика в случая.  Според Караниколов, някой умишлено се опитва да доведе „Дунарит“ до фалит и ликвидация, което би се отразило негативно освен върху 1300 души работници, които ще останат без препитание, така и върху фирмите, които имат бизнес отношения със завода, а несъмнено и върху целия сектор. При положение, че в момента Емилиян Гебрев контролира изцяло управлението на предприятието (от всичките му незаконосъобразни опити да сложи ръка върху „Дунарит“, заявени в търговския регистър – без каквито и да било доказателства за собственост, „мина“, и то през съдебно обжалване, единствено смяната на борда на директорите през 2018г.), то изводът кого е имал предвид министър Караниколов, се налага от само себе си.  Защо обаче Гебрев би искал да причини подобно нещо на завода и да го фалира, след като в последните години полага толкова усилия да го „усвои“. И на този въпрос отговорът не е труден. Гебрев си дава сметка, че едва ли ще успее в тази война, разбира се ако не извади 200 милиона лева и не плати дълговете, което вече показа, че няма намерение да направи. Тоест за него битката е само проформа, начин на печелене на време, докато или Цветан Василев, или държавата, го „помолят“ да се оттегли. Първият – само с думи, защото все още държи при него оригиналите на акциите на „Дунарит“ в Белград и продължава да е истинският собственик, а държавата – след като го отстрани по законовия ред. Това може да стане чрез ефективно събиране на дълговете на завода и изпълнение върху активите на „Дунарит“ (което означава одържавяване), какъвто опит имаше още през 2017г., но тогава дълговете от 50 млн. лева към Държавната консолидационна компания Гебрев плати от оборотните пари на предприятието. Именно чрез изпълнение върху акциите стана държавен другия военен завод от орбитата на КТБ – „Авионамс“.  Истинската причина за действията на Гебрев разкрива отново министърът на икономиката. Според него „друга компания може вече да има достъп до документация, технологии и ноу-хау“, нещо повече, тази друга компания съвсем скоро ще бъде в състояние да произвежда продукцията, която в момента се прави от „Дунарит“. „Което ще означава убийство на предприятието“.  Тези думи всъщност са истински притеснителните в цялата ситуация, а не хвърлените съвсем съзнателно пред обществото медийни димки за „новичок“, „нинджи“ около дома на Гебрев и прочие съчинени набързо постановки.  Притеснителни са, защото означават, че фирмата на Гебрев – „Емко“, която сама по себе си е както крупен търговец, така и производител на военна продукция, мародерства из „Дунарит“, събира документация и технологии и нищо чудно още утре да започне да произвежда продукцията, която сега храни работниците в Русе и околността. Не бива да се забравя в случая, че основните приходи на „Емко“, вече няколко десетилетия идват предимно от комисионни – фирмата купува и продава продукцията на „ВМЗ“, „Арсенал“ и „Дунарит“, но печалбите, макар да се измерват в десетки милиони, все пак се формират само от един марж в цените. Съвсем друга би била ситуацията, ако „Емко“ можеше да произвежда снаряди и военна продукция, наравно с „големите“ в бранша. Тогава десетките милиони като нищо ще се превърнат в стотици. Как би се отразило и на конкуренцията в бранша, след като един производител (като „Емко“) се възлозва от технологиите и ноу-хау на предприятие от калибъра на „Дунарит“? Не следва да се пренебрегват и твърденията на запознати от военната индустрия, че не малка част от продуктите на „Емко“ се произвеждат без надлежна и/или достатъчна техническа документация. Защото „Емко“ няма патентите за оръжието, което произвежда. Дори и част от нези твърденията да са верни, ситуацията е силно притеснителна.  Че това са истинските намерения на Гебрев, насока дават и опитите му в недалечното минало да придобие гиганта ВМЗ, а след това, през 2015г. и „НИТИ“ – също голям производител. Тоест Гебрев от няколко години се стреми да мине в „А“ отбора на оръжейниците-производители, а неуспехите му преди, сега само го амбицират да „довърши“ „Дунарит“, за сметка на бъдещото си колосално забогатяване чрез „Емко“. Да се върнем година две назад, когато Гебрев твърдеше, че медийният шум няма да се отрази добре на неговото „Емко“, а сега – дали същата тревога изпитва и към „Дунарит“. По-скоро не. Дори не подава оферти от името на русенското предприятие, защото се „чудел“ дали принципалът на „Кинтекс“ (министърът на икономиката) щял да ги приеме …. Интересно поведение на търговец, който е загрижен за съдбата на управляваното от него предприятие.  Разбира се, време е службите, ДАНС и прокуратурата да се задействат. И то не защото днес за това ги призовава министърът на икономиката, а защото е недопустимо в 21 век, в страна, член на Европейския съюз и НАТО, двама подсъдими, като Цветан Василев и Емилиян Гебрев, да разиграват всички – медии, общество, държава и чуждестранните й партньори. За да продължат да търгуват със „смърт“, да богатеят и да се надсмиват над всички. ", "date": "2019.02.23", "title": "Под повърхността на случая „Дунарит“ – опит за умишлен фалит и присвояване на технологиите "}
{"url": "http://epicenter.bg/article/Temenuzhka-Petkova--Blizo-84--ot-Yuzhniya-gazov-koridor-veche-sa-realizirani-/176033/4/0", "text": "\"Близо 84% от Южния газов коридор вече са реализирани, остава интерконекторът Гърция – България\", каза министърът на енергетиката Теменужка Петкова в интервю за предаването \"Седмицата“ по Дарик радио.  По повод участието ѝ в срещата в Баку за Южния газов коридор на 20 февруари, Петкова посочи, че мястото на България в този проект е ключово и се изразява чрез интерконектора Гърция – България. \"Капацитетът му е между 3 и 5 млрд. куб. м. природен газ годишно и той ще бъде абсолютна гаранция за диверсификацията на източниците на природен газ за България и Югоизточна Европа. През 2020 г. тази връзка трябва да бъде въведена в експлоатация“, коментира тя.  Енергийният министър заяви, че проектът се движи с много сериозни темпове, като близо 84% вече са изпълнени. \"Остава изграждането на интерконектора Гърция – България, като с него 1/3% от природния газ у нас ще е диференциран“, каза още Петкова.  Тя посочи, че от транзита на природен газ, който България реализира – 17 млрд. куб. м. годишно, 14 млрд. куб. м. е транзитът за Турция, около 2 млрд. куб. м. е транзитът за Гърция и около 800 млн. куб. м. е транзитът за Македония.  \"Като с реализацията на проекта Турски поток Турция ще получава директно своите количества на базата на новата инфраструктура, която се изгражда в момента. Но ние искаме България да остане незаобиколим фактор на газовата карта на Европа и затова заедно с ЕК сме създали концепция за изграждане на газоразпределителен центъра на територията на страната. Това предвижда изграждане на липсващата структура – интерконекторите България - Гърция, България- Румъния, България – Сърбия, както и създаването на борса за търговия с природен газ“, посочи енергийният министър.  Петкова заяви, че България стриктно спазва европейските правила и си е извела поуките от Южен поток.  ", "date": "2019.02.23", "title": "Теменужка Петкова: Близо 84% от Южния газов коридор вече са реализирани "}
{"url": "http://epicenter.bg/article/Burenosen-vyatar-preobrashta-kamioni-po-patishtata-na-Balkanite-/176055/3/0", "text": "Силният вятър и обилният снеговалеж, който се изсипа през първия почивен ден на много места на Балканите, причини сериозни проблеми по пътищата в региона, предаде БГНЕС.  Най-силно от тежките метеорологични условия бяха засегнати товарните камиони, на които им се налагаше да пътуват през днешния ден.  На пътя Мъглиж-Гурково бурният вятър стана причина товарен камион да се обърне в крайпътна канавка. По чудо при инцидента няма пострадали. Заради произшествието движението по пътя беше затруднено за няколко часа.  Сходен инцидент имаше и край хасковското село Манастир, където се преобърна ТИР с бургаска регистрация. Според водача, причината е заледен и неопесъчен път. При инцидента няма пострадали, нанесени са материални щети на превозното средство.  Проблеми имаше и в съседните страни. В Гърция ТИР се преобърна на автомагистрала „Егнатия“ в участъка между Ксанти и Комотини. Според информацията на гръцкото онлайн издание „Ксантинюз“ двама българи са извадени от авариралия камион. Шофьорът е откаран в местна болница, защото има травма на главата.  Силният вятър и снеговалежите не пожалиха и албанците. В резултат на силния вятър три товарни камиона се преобърнаха на различни места в околията Лежа, където скоростта му беше най-голяма.  Също така са повредени много билбордове, има изкоренени дървета и разрушени покриви на къщи. На някои места е прекъснато електричеството. Зимата се завърна с пълна сила в Албания, включително и в адриатическото пристанище Драч.  ", "date": "2019.02.23", "title": "Буреносен вятър преобръща камиони по пътищата на Балканите "}
{"url": "http://epicenter.bg/article/Premierat-Borisov-zaminava-za-Sreshtata-na-varha-ES-Liga-na-arabskite-darzhavi-v-Egipet/175872/2/0", "text": ". Първото по рода си мероприятие ще събере път държавни и правителствени ръководители от всяка от двете организации в периода 24-25 февруари в курортното селище Шарм Ел Шейх на брега на Червено море.   . Туск ще представлява ЕС заедно с председателя Жан-Клод Юнкер. Лидерите ще насочат усилията си към укрепване на арабско-европейските отношения. Наред с това те ще разгледат широк кръг от теми и общи предизвикателства, сред които: многостранните отношения, търговията и инвестициите, миграцията, сигурността и положението в региона.    Форумът ще продължи  със Заседание в ограничен състав и Втора пленарна сесия и ще приключи с пресконференция, насрочена за 25 февруари (следобед). Срещата ще се проведе в международния конгресен център в Шарм-ел-Шейх, Египет.   , където министрите на външните работи от страните-членки на ЕС и ЛАД обсъдиха възможностите за взаимно сътрудничество в различни направления и разгледаха настоящите предизвикателства пред които са изправени Европа и арабският свят, като например миграцията, тероризма и изменението на климата. След форума те изразиха ангажираността си за задълбочаване на евро-арабското партньорство за изграждане на мир и стабилност, гарантиране на сигурност, насърчаване на икономическото, социалното и технологичното развитие.    ", "date": "2019.02.23", "title": "Борисов заминава за Срещата на върха ЕС-Лига на арабските държави в Египет"}
{"url": "http://epicenter.bg/article/Denitsa-Zlateva--Vodachat-na-listata-na-BSP-shte-bade-yasen-do-15-mart/176044/2/0", "text": "Кой ще води листата на БСП за предстоящите избори за Европейски парламент, както и кои ще бъдат местата на коалиционните партньори на социалистите в нея ще стане ясно до 15 март. Това стана ясно от думите на зам.-председателя на БСП Деница Златева. Тя води делегацията на българските социалисти на конгреса на Партията на европейските социалисти в Мадрид. „Съгласно приетите правила до 15 март трябва да е ясен водачът и местата на коалиционните партньори в нея. След това ще бъде ясно и самото подреждане, в момента започнаха общинските конференции, които трябва да изпратят информацията за номинациите от основните организации. Те трябва да завършат до 15 март. След това ще имаме всички предложения, водач на листа, подреждане“, каза Златева в изявление за българските медии Златева в кулоарите на форума. „Борба с неравенствата, Младежки план, устойчиво развитие със социални елементи. Това са темите, които ще бъдат заложени в кампанията на ПЕС и в кампанията на БСП. Като водещо ще бъде борбата с неравенствата“, подчерта Златева.   Запитана кой от кандидатите за евродепутати има най-много номинации, Златева отговори, че не знае, защото информация за това има в организационния отдел на „Позитано“ 20.   Но накрая решава Националният съвет, припомни изискванията на устава на БСП Златева.      ", "date": "2019.02.23", "title": "Деница Златева: Водачът на листата на БСП ще бъде ясен до 15 март"}
{"url": "http://epicenter.bg/article/Holandiya-se-prevrashta-v-top-destinatsiya-za-balgarskite-studenti-/176061/2/0", "text": "Късен прием в британски университет, подаване на документи за висше образование в Европа, както и хитови стипендии за елитни колежи – това са основните акценти в програмата на форума „Световно образование“, който се провежда в НДК този уикенд, предаде репортер на БГНЕС.  „Все още най-голям интерес предизвиква Великобритания, въпреки Брекзит, тъй като финансирането за тази година се запазва. Тези, които започват да учат през есента на 2019 г. могат да получат финансиране и студентски заем върху таксата за обучение“, разказа Николай Христанов, мениджър на проект „Световно образование.  Част от британските университети обявиха свободни места, като сред тях са топ училища като лондонския City University, университетите „Манчестър“, „Лийдс“ и „Уорик“. Тази възможност е подходяща за студенти, които не са успели да кандидатстват до 15 януари, когато изтече срокът за централизиран прием на Острова.  Организаторите отчитат, че към настоящия момент документи за прием са подали 1900 българи, което е с 9% по-малко спрямо предходната година. Причина за това обаче е късното решение за запазване на условията за прием, което е накарало част от кандидатите да се насочат към други европейски държави.  Въпреки малкия спад, цифрите надминават мрачните прогнози за голям отказ от британски университети заради предстоящото излизане на страната от ЕС. Междувременно се наблюдава близо двоен ръст за елитните университети от „Оксбридж“ групата, където „Световно образование“ отчита 33 апликации при 20 за 2018 г.  Сред предпочитаните от българи най-масови специалности на Острова са бизнес и мениджмънт, компютърни науки, изкуство, дизайн и креативни специалности, психология и медицина.  „Форумът представя над 70 образователни институции – университети, средни училища и езикови ваканции в чужбина. Наблегнали сме специално на Великобритания и Холандия, за които има специализирани секции за кандидатстване. Отделно покриваме Австрия, Германия, Дания, Швеция и други европейски държави. Плюс САЩ и Канада, за които също имаме специализирани центрове за кандидатстване. Имаме и много интересни презентации и семинари“, подчерта още Николай Христанов.  Организаторите отчитат и нова трайна тенденция – Холандия се превръща в топ дестинация за българи, а бройката на нашите студенти там бележи ръст между 15% и 20% през последните години. По данни на холандската организация за международно сътрудничество във висшето образование – „Нуфик“, през учебната 2017-2018 г. България попада твърдо в топ 10 на държавите от цял свят със студенти в Холандия.  Чуждестранни студенти привличат още Дания и Швеция, където бакалавърските и магистърските програми са изцяло безплатни.  ", "date": "2019.02.23", "title": "Холандия се превръща в топ дестинация за българските студенти "}
{"url": "http://epicenter.bg/article/Hristo-Monov--Darzhavata-nyama-realna-integratsionna-politika-za-romskiya-etnos-/176063/2/0", "text": "\"Отдавна смятам, че гетото излиза от границите си. От 15 години живеем в една гетоизация на държавата ни. Но да оставим гетата. Качете са на първия трамвай от първата до последната спирка и ще видите отношенията тип гето. Никаква съпричастност, било то да направиш място\". Това заяви в предаването \"Офанзива с Любо Огнянов\" по Канал 3 психологът Христо Монов по повод агресията в обществото и последните случаи, при които мъж бе убит при сбиване в Кюстендил и цяло семейство бе изклано в Нови Искър.  Конкретно за Кюстендил той коментира:  \"Когато станаха интензивни връзките между България и Македония, заради този клан мисля, че вдигнаха стената, за да не могат да нападат тировете. И в този план така продължаваме 25 години с тези Гольовци\".  Той говори по темата и в по-общ план.  \"Министерството на образованието се похвали, че 40 хиляди деца са върнати в училище. Моите данни са, че са само 2 хиляди. Другите са в чужбина. Истината е друга. Българската държава няма реална интеграционна политика за този етнос. Да не ми говорят, че по времето на социализма, че минавайки през строителни войски, са усвоявали някаква професия. В края на март са т.нар. пазари за булки. И никой никога не ги е спирал. Докато ние като общество се отнасяме към това като етнотрадиции... Къде са правата на децата? Конвенцията на ООН за правата на децата е дори над Конституцията ни. Ако я прилагаме, ние дори ще можем да ги заведем в училище\", каза още Монов.  \"Идеята е една – без образование нищо няма да стане. Поне по Конституция можем да ги задължим да ходят на училище\", добави Монов.  Психологът коментира и четворното убийство в Нови Искър и проблема, че младежът, убил роднините си, е страдал от психически проблеми и майка му е събирала средства за лечението му.  \"Нормално за човек с неговата диагноза. Има предварителна диагноза. Като човек, който с това си вади хляба, мога да кажа, че ние не просто нямаме система, ние нямаме наченки на система да помагаме на подобни хора. И утре всеки може да е в подобно състояние. Утре може човек, който е в гранично състояние, да излезе на улицата, да намери оръжие... Поне да се задейства инстинкта ни за самосъхранение. И тези 6 милиарда... Аз съм правил изчисления, не трябват много пари, за да направим едно сито, за да улавяме тези хора\", изтъкна Монов.  Конкретно за Нови Искър той дори даде пример, че никой не е отишъл в училищата, за да окаже психологическо съдействие на децата, а самите те не спирали да говорят за убийството.  \"От 20 години говоря, че трябва да има Национална служба за психологическа помощ. Защото това е още една травма за обществото. Колко още неща трябва да се случат, за да започнем да се грижим\", попита риторично и обясни, че дори няма клинични пътеки за психологично лечение.  ", "date": "2019.02.23", "title": "Христо Монов: Държавата няма реална интеграционна политика за ромския етнос "}
{"url": "http://epicenter.bg/article/Gen--Todor-Boyadzhiev--Tsyalata-istoriya-sas-Skripal-i-Gebrev-e-vodevilna--dalech-ot-profesionalizma-/176064/2/0", "text": "\"Продължение на фарса. Общо взето цялата история Скрипал и навързана с Гебрев, с българската следа - за мен е водевилна история. Далеч е от професионализма, не на ГРУ, а въобще на разузнавателните служби.  \". Това обяви бившият заместник-шеф на разузнаването ген. Тодор Бояджиев по повод връзката между опитите за отравяне на бившия руски шпионин Сергей Скрипал във Великобритания и бизнесмена Емилиян Гебрев тук, в България и изобщо за версиите, че и зад двата опити стои руското разузнаване. Той говори по темата в предаването \"Офанзива с Любо Огнянов\" по Канал 3.  \"Измислиха пулверизатор на \"Шанел\", на скъп френски парфюм - удачно измислен камуфлаж, а след това извършителят го оставя до някакъв перваз с кофа с боклук.  \", попита риторично ген. Бояджиев.  \"Другото, което говори за пропагандно мероприятие, а не за сериозно разследване. Ако има съмнения за убийство, кой разследва - \"Скотланд Ярд\", прокуратура, доколкото се допуска външно участие, разузнаване, контраразузнаване.  \", каза Бояджиев по отношение на случая \"Скрипал\".  Относно връзката с Гебрев и как българските власти са пропуснали евентуален руски агент на наша територия генералът коментира:  \"Разбира се, че е възможно агенти да изпълняват поръчки, които не са от централите им. Но да очакваме, че при един   бивш ли е, действащ ли е - това е невъзможно. Да не забравяме, че след падането на Берлинската стена в сферата на разузнаването се разви т.нар. приятелско разузнаване. Аз твърдя, че в България има и американски, и британски, и руски агенти, които може да идват дори и без задача в страната ни\".  По думите му е невъзможно България с тези си средства да следи абсолютно всеки евентуален чужд агент и целия пътникопоток, освен ако няма предварителен сигнал за конкретно лице.  \"Разбира се, че и преди е било така, за да може някой да продава оръжие, той трябва да има лиценз. За Гебрев се оказа, че той е с отнет лиценз. Едно от последните неща, които прави неговият приятел, министърът на отбраната (Бойко Ноев), който е бил до смъртното му легло, е било да му възстанови лиценза за търговия с оръжия.   ограничения в търговията и т.н. Това са хора, които не са измислени отнякъде. Някой твърди за Киро Японеца, че направил първия си милион с продажба на оръжие. Дали е било така, дали не е било, не знам, но то не би могло да бъде зад гърба на органите, защото тази сфера се наблюдава. Така че и Емилиян Гебрев не би могъл без знанието на държавата да е в този бизнес\", каза още Бояджиев, като поясни, че говори и за периода преди 89-а, и след това.  Генералът коментира и възможната версия за мотив Гебрев да бъде отровен заради търговията му с оръжие с Украйна.  \"Ако търговията с оръжие е между елементите, сред възможните хипотези в разследването, според мен основното не е Украйна.   И че там е настъпил интереси на руски фирми, които държат основната част от пазара на оръжия в Индия. И тук не става въпрос за съперничество между държави. По-скоро това може да е мотив за действие на друга конкурираща фирма. Един от проблемите в професионалзима на службите е, че след промените навсякъде има спад на професионализма. И второто нещо е, че някои от инструментариума на специалните служби днес активно, с много по-малко професионализъм, се използва в частния сектор\", каза ген. Бояджиев.  \"Не може да се отрича, че и преди падането на стената е имало ембаргови ограничения. Имало ограничения на търговия и това е наложило създаването на канали. И съвсем естествено при прехода, при който стана изтичане на възможностите от службите към частния сектор, е   Поне от това, което излиза по медиите, Гебрев е имал отношение към някой от каналите за каптагона\", каза генералът.  Разглеждайки и темата за милионите, преведени от Венецуела в българска банка, Бояджиев коментира и това дали всички тези случаи, в чиито център се оказва България, са в пряко отношение с геополитически интереси.   България е звено в геополитиката, но тук правим другата грешка - да се превъзнасяме и да мислим, че ние сме решаващ фактор в геополитически план.  , каза той.  ", "date": "2019.02.23", "title": "Ген. Тодор Бояджиев: Цялата история със Скрипал и Гебрев е водевилна, далеч от професионализма "}
{"url": "http://epicenter.bg/article/Dimitar-Ganev--BSP-mozheha-da-se-varnat-v-NS-kato-pobediteli--a-sega-shte-go-napravyat-kato-porazhentsi/176065/2/48", "text": "Позицията на ДПС до голяма степен е консистентна през последната една година. Всъщност в началото на този кабинети ДПС атакуваше пряко само \"Обединени патриоти\". Преди 7-8 месеца започна да говори за провал на цялото управление. В този смисъл декларацията е повторение на старо твърдение. По-скоро важен е моментът, в който тя излиза. Точно в момента, в който започна да се говори за скрита коалиция между ДПС и ГЕРБ. Така Движението реши да се дистанцира. Това е защитен механизъм. Това заяви в предаването \"Офанзива с Любо Огнянов\" по Канал 3 политологът от агенция \"Тренд\" Димитър Ганев по повод вчерашната декларация на ДПС за управлението.  \"Имиджова щета недвусмислено ще има. За БСП и ГЕРБ. За ДПС обаче ще има положителен знак. В случая, тъй като ДПС се е справило с вътрешните опоненти на своето поле и ще получи вероятно около 20 000-30 000 гласа допълнително от Република Турция. Обяснението е ясно. ДПС има много силна мобилизациона структура по места. Това е една машина. В голяма степен ГЕРБ дублираха тази машина. ДПС разполага с 300-350 хиляди гласа. Тя може да ги изкара на всички избори. И когато има по-слаба избирателна активност, тяхната тежест се повишава. Тежестта им на евроизборите ще е около 14-15 процента, а на последните парламентарни избори бе около 10%”, коментира Ганев.  Относно напускането на парламента от страна на БСП той застъпи идеята, че това ще им донесе негативи.  \"БСП с основание атакува Изборния кодекс. Но когато си получил признанието, че си прав, тогава беше момента Корнелия Нинова и партията ѝ да се върнат триумфално. Да обявят колко е силна опозицията. Нинова обаче реши да продължи да радикализира ситуацията и попада в собствения си капан. Кажете ми как отново ще намерят входа на Народното събрание. Те можеха да се върнат като победители, а сега ще се върнат като пораженци\", коментира Ганев.  Дали обаче скандалът с преференциите ще се отрази и на ГЕРБ.  \"Ние до голяма степен сме в перманентен скандал. Има ерозия, но това не се отразява на електоралните нагласи. Разликата още е от 1-2 процента. Дори и много по-големи скандали от този не се отразиха. В една предизборна кампания има такива скандали и аз не смятам, че промените в Изборния кодекс ще окажат влияние за евроизборите\", каза Ганев.  \"Социалните проблеми са тези, които се отразяват много повече, а не тези на политическия елит\", поясни Ганев, като визира, че ГЕРБ е загубил от повишаването на данъците, цените на горивата и т.н. За пример, че социалният проблем е най-важният за хората той изтъкна и факта, че омбудсманът Мая Манолова е човекът с най-висок рейтинг в държавата.  В тази връзка Ганев коментира и евентуална кандидатура на Манолова за кмет на София. Според него има много време дотогава, а и този рейтинг, по думите му, няма да бъде същия, когато се излезе на полето за партийна надпревара. Той не се нае с прогноза какво ще се случи, ако тя наистина се кандидатира за кмет, но бе категоричен, че ако това стане, то ще се стигне до балотаж с Йорданка Фандъкова.  Относно възможността за бъдещ проект на президента Румен Радев, който евентуално да си съперничи с подобен на Мая Манолова и изобщо за нов политически субект, Ганев изрази скептицизъм.  \"В оценката за работа на президентската институция ясно се вижда, че ако Румен Радев е стоял над 60% допреди една година, от една година има постепенна ерозия в неговата подкрепа. Не трябва да ни учудва, защото в този сблъсък с управляващите, симпатизантите на ГЕРБ оттеглят подкрепата си за него. Не е така обаче при Мая Манолова\", каза още политологът.  \"Нямат никакъв шанс, ако \"Патриотите\" се явят поотделно на евроизборите. Но не знам как ще завърши този латиноамерикански сериал. Може да се явят и заедно”, обяви Димитър Ганев относно раздорите при \"Обединени патриоти” и възможността да се явят поотделно на европейските избори  ", "date": "2019.02.23", "title": "Димитър Ганев: БСП можеха да се върнат в НС като победители, а сега ще го направят като пораженци"}
{"url": "http://epicenter.bg/article/GERB--BSP-ne-e-iskala-po-nadlezhniya-red-zalata-vav-idin-i-tova-e-vidno-ot-razprostranenite-pisma/176066/2/0", "text": "БСП не е искала по надлежния ред ползването на залата на Общински съвет – Видин и това е видно от разпространените от самите тях писма. По този повод от ГЕРБ за пореден път се обявяваме категорично срещу тиражирането на фалшиви новини, съобщиха от пресцентъра на партията.  В първото разпространено от БСП писмо е видно, че те искат ползването на залата на Общинския съвет с писмо от 19.02.2019 г., адресирано до председателя на Общински съвет – Видин. С това за пореден път от БСП показват, че не познават административните правила и процеси в българските общини. Защото разрешенията за ползване на помещения в сградата на общината се искат и се дават от кмета на дадената община, а не от председателя на Общинския съвет.  След като председателят на Общински съвет – Видин препраща писмото, адресирано до него, до кмета на Община Видин на 20.02.2019 г. (в прикачения файл), още на същия ден от общината е изпратено писмо-отговор (второто разпространено от БСП), че на тази дата залата не може да бъде предоставена за ползване.  Тук още веднъж припомняме, че БСП канят кметовете от областта на среща с Корнелия Нинова още на 18.02.2019 г., когато искането им за ползване на зала в Община Видин не е подадено официално и по надлежния ред.  Още веднъж напомняме и че на Корнелия Нинова е предоставена за ползване залата на общинската Симфониета – Видин.  Считаме, че с изнасянето на тези подробности около процедурата и писмото, от което е видно кога реално е постъпило по надлежния ред искането за залата, за пореден път от ГЕРБ изобличаваме опитите на БСП за манипулации и тиражиране на фалшиви новини.  ", "date": "2019.02.23", "title": "ГЕРБ: БСП не е искала по надлежния ред залата във Видин и това е видно от  разпространените писма"}
{"url": "http://epicenter.bg/article/Hamid-Hamid--DPS-ostana-edinstvenata-opozitsiya-v-parlamenta-/176067/2/48", "text": "\"Няма нова управляваща коалиция. От първия ден на сформирането на това правителство коалицията беше ясна и ДПС от този ден до днес е в опозиция. Но ние заявихме, че когато се предлагат решения, които са в нашата програма, решения, които са за доброто на държавата и държавността, ние ще ги подкрепяме без значение кой какво внася. Т.е., когато трябва да се крепи държавността, да се приемат закони в полза на държавата и на хората, ние сме готови да ги подкрепяме и това съвсем не значи, че сме в управляваща коалиция. Но трябва да направим разлика - когато се крепи държавността и държавата е едно, когато се крепи властта, е съвсем различно. Явно колегите отляво смесват двете неща. За нас властта не е държавата и не е държавността. И когато има разминаване между тези две понятия, няма как да крепим властта. В този смисъл сме опозиция, която прави ясно това разделение. Това обяви зам.-председателят на парламентарната група на ДПС Хамид Хамид в предаването \"Офанзива с Любо Огнянонов\" по Канал 3 във връзка с обвиненията на БСП, че новата управляваща коалиция е ГЕРБ - ДПС.  Той коментира и горещата тема за преференциалния вот, който се превърна в ябълка на раздора в Изборния кодекс:  \"По повод тези преференции, които истеризираха в медийното пространство, в обществото, това далеч не е най-същественото ни предложение в Изборния кодекс. Но нашето мнение за преференциите е постоянно още от първия ден, в който те са приети още през 2007 г. Ние смятаме, че те не изпълниха предназначението си и се превърнаха в средство за партиен и корпоративен контрол върху избирателя. Появиха се такива изкривявания, че в над 100 общини размествания се получават с 20-30 гласа, което е точно един род - брат, сестра, чичо, вуйчо, леля, определят политиката на една партия в една община. Стигна се дотам, че фирми, които искат да изпълняват всички обществени поръчки в една община, намират начин да мобилизират и в няколко партии си създават собствени лобисти с по 20-30 гласа. Това постигна преференцията. За съжаление има случаи в национален план - в парламента влязоха хора, уж като личност, а не са направили едно смислено изявление от трибуната. За мен това не са личности в национален план. Влязоха хора, които имат амбициозни родители\".  Депутатът не пожела да ги назовава с конкретни имена, но поясни, че имената им са излезли в медийното пространство. За пример все пак даде човек с \"амбициозни братя\" от Русе, които най-вероятно са вкарали \"не дотам чисти пари в кампанията\".  \"Ето това е преференцията. Г-н Цветанов говореше за случаи около Велико Търново и Горна Оряховица. Преференцията се оказа диктат на едни 7 процента върху останалите 93 процента от гласоподавателите, симпатизанти, членовете на една партия. Т.е., разбираме така - анализаторите казват, че 7-те процента, които гласуват за една партия са гражданите, които имали право да гласуват за личности, а останалите 93 процента са селяни, които нямат мнение. Това е обидно за целия този партиен апарат, за всички гласоподаватели, за всички граждани, които подкрепят една партия\", каза Хамид.  \"Ние в ДПС последователно си решаваме този проблем с преференцията. Ако някой измести, го изключваме от парламентарната група - вече във втори парламент\", добави зам.-председателят на ПГ на ДПС.  Той изключи възможността ДПС да направи различно предложение относно преференциите, което да засяга само местните избори, но не и парламентарните и евроизборите.  \"Не е възможно, защото ние не сме ветропоказатели. Ще предложим същите неща, които предложихме и предния път. Ние сме убедени, че това е справедливият праг на преференцията - цената на съответния мандат\", категоричен бе народният представител.  Хамид внесе яснота и как се е стигнало до осигуряването на кворума на заседанието, при което бяха приети промените в Изборния кодекс.  \"На 14 февруари бяхме в стаята на зам.-председателя на НС г-жа Джафер. В нейно присъствие, в присъствието на заместниците на парламентарната група и на партията, които са в парламента - бяхме 5-6 души от ДПС. Дойдоха г-н Цветанов и г-н Кирилов. Попитаха дали можем да разговаряме. Поканихме ги, говорихме, при което те казаха, че изпитват трудности с осигуряването на мнозинство и помолиха за подкрепа за следващата точка след Изборния кодекс - да остане стария състав на ЦИК и да не гласуваме по предложението на БСП за нова Централна избирателна комисия. Срещу това ние изразихме нашето притеснение, че не се въвежда с достатъчно бързи темпове машинното гласуване и че нашето настояване е да има малко повече машини, отколкото те са предвидили. Нашето предложение бе на евроизборите половината от секциите да бъдат с машина, а есента на местните избори всички секции да бъдат с машинно гласуване и само с машинно и без хартия. При което те помолиха да направим малко отстъпки и да ги направим 3000 на тези избори и 6000 през есента и само машинно след това. И дума не е ставало - думата преференция не беше спомената. Държа да отбележа, че ние имаме съществени предложения, които касаят правата на гражданите и преференцията далеч не е предложение, на което толкова държим\", обяви Хамид Хамид.  Той коментира и изказването си, че някой е подвел министър-председателя.  \"Нямам представа кой е подвел министър-председателя, но от изказването му, че едва ли не ние сме настоявали за преференциите, за да се осигури кворум - просто това не отговаря на истината. И трябва да изясним този въпрос - кой е подвел премиера\", каза депутатът от ДПС.  Хамид не пожела да коментира дали това е вътрешнопартийна интрига в ГЕРБ и бе категоричен, че това си е работа на ГЕРБ.  Дали обаче ДПС ще продължи да осигурява кворум.  \"Проблемът с осигуряването на мнозинството в този парламент е хроничен. И неведнъж сме спасявали това мнозинство. Нямаме решение дали да продължим или да не продължим да го правим. Т.е. имаме решение да нямаме решение\", коментира донякъде философски Хамид.  \"Всичко ще се решава на минутата и секундата\", добави той.  Хамид заяви, че решението на БСП да не влиза в парламента не е в плюс на демокрацията, но така или иначе това си е тяхно решение и сами за себе си те са прави.  \"Но така или иначе моята констатация е, че единствената опозиция, която остана в този парламент, е само ДПС. Останалата част на опозицията вече е извънпарламентарна\", заяви Хамид.  \"Нямаме крачка към БСП, но в БСП има едно крило, което живее в историята и миналото. Едно крило, за което предполагам, че дядовците и бабите им вземат решения вместо тях. Поне действията им са такива, че все едно живеят през 70-те години\", каза още Хамид по отношение на евентуалното сближаване между ДПС и БСП.  Той за пореден път изтъкна позицията на ДПС, че проблем пред всички предстоящи избори са изборните секции в чужбина. По думите му така се ограничават права и призова да се премахне и уседналостта. В тази връзка той изтъкна, че ГЕРБ демонстрира двоен стандарт, защото в България се радваме на отношението към българското малцинство в Сърбия, например, и \"откриването на табели на общини\", но в същото време не е такова отношението към малцинствата тук в България.  На въпрос дали има вариант за предсрочни избори до края на тази година той отговори:  \"Към този момент не. Но не бих се учудил, ако има такива\".  В заключение за евроизборите той каза, че целта на ДПС е да запази настоящия си брой евродепутати, а именно 4.  ", "date": "2019.02.23", "title": "Хамид Хамид: ДПС остана единствената опозиция в парламента "}
{"url": "http://epicenter.bg/article/Tsvetanov-v-Blagoevgrad--Mestnite-izbori-sa-nay-vazhnite--zashtoto-sa-grabnakat-na-partiyata-/176068/2/0", "text": "Местните избори са най-важните, защото са гръбнакът на партията. Това каза зам.-председателят на ГЕРБ и председател на ПГ на партията Цветан Цветанов по време на среща с членове и симпатизанти на партията в Благоевград.  По думите му преди тях, през май 2019 година, предстоят европейските избори, които ще дадат посоката и за местния вот. „За европейските, но и за местните избори трябва да покажем на хората какво се случва като положителни промени в общините\", каза още Цветанов. Той подчерта, че по време на евроизборите ГЕРБ трябва да работи в посока на това да покаже, предимствата от членството ни в Европейския съюз, а не да говори по начина на БСП.  „Те имат остра реторика спрямо европейските институции. Ние обаче имаме предимството, че можем да покажем какво са направили нашите евродепутати\", заяви Цветанов. „Важно е в Благоевград да акцентираме върху програмата за саниране, която промени облика на града. Важно е общинските съветници по места, общинските ръководители на партиите, членовете и симпатизантите ни да работят за постигането на добри резултати по време на европейските избори, които ще бъдат ключови за местните\", уточни Цветанов.  Председателят на ПГ на ГЕРБ коментира, че БСП не са напуснали парламента. „Те просто не идват на работа и това е важно да се знае\", подчерта Цветанов. Той припомни, че те не са влезли в пленарната зала, когато българският парламент е ратифицирал протокола за членството на Северна Македония в НАТО. „Ситуацията в българския парламент е сложна, но сме направили всичко възможно, за да осигурим кворум\", каза Цветанов.  Заедно с Цветан Цветанов в срещата участваха народният представител и областен координатор на ГЕРБ – Благоевград Даниела Савеклиева, както ѝ депутатите Александър Мацурев и д-р Емил Тончев. Областният управител на Благоевград, който е и общински ръководител на структурата на ГЕРБ в областния център Бисер Михайлов, съобщи, че всяка седмица в партийната структура постъпват нови членове, които биват посрещани лично от него и общинското ръководство. Само за последната седмица новите членове са 10 човека, допълни Михайлов. Според него партията в града се мобилизира за европейските избори, за да постигне отново добри резултати.  „Благоевград винаги е бил стълб в постигането на добри резултати по време на изборите\", подчерта Михайлов. Той добави, че е необходима и силна подкрепа за кандидатурата на Манфред Вебер. Михайлов отбеляза, че предстои инженеринг и строителство на ГКПП „Станке Лисичково\", който е много важен проект за Благоевград и областта, както и този за КПП – Клепалото.  Народният представител и областен координатор на ГЕРБ-Благоевград Даниела Савеклиева пък посочи, че в Благоевград кампанията за местните избори вече е започнала, а хората, които стоят зад нея, са с високи амбиции, но без реалната компетенция да управляват.  „Това са хора, които са си направили сайтове, в които „бълват\" фалшиви новини. С наближаването на изборите ситуацията ще се усложни. Тук е работа и на общинските съветници да помагат на кмета, а не да го оставят сам да се защитава\", уточни Савеклиева. Тя заяви, че атаката вече е ожесточена, затова трябва да се работи по-усилено.  По време на срещата бяха обсъждани и теми, свързани с борбата срещу фалшивите новини, намесата на други страни в изборния процес, както и отношенията между жителите на областта и гражданите на Северна Македония.  Кресна се нуждае от промяна, която ние от ГЕРБ можем да направим. Това заяви Председателят на Парламентарната група на ГЕРБ и зам.-председател на партията Цветан Цветанов по време на среща с членове и симпатизанти в Кресна. По думите му това може да се случи като бъде издигнат подходящ кандидат за кмет на предстоящите местни избори. „Преди това обаче ни предстоят европейски избори, които ще бъдат репетиция за местните. Аз мисия, че след това с един добър кандидат и подходяща листа за Общински съвет на изборите за местна власт ще можем да получим обществената подкрепа на всички хора\", каза още Цветанов. Той заяви, че структурите на партията трябва да се мобилизират за евроизборите, които ще дадат сигурност и стабилност на страната ни.  „Нашите опоненти вървят само с фалшиви новини, казвайки, че всичко, което е направено е лошо, без да отчитат какво е било свършено за хората и страната ни\", добави Цветанов. Като пример той посочи автомагистрала „Струма\", който е един от най-важните инфраструктурни проекти. „Днес пътувах по новата отсечка от Кресна до Сандански. Това всъщност е един път, който гарантира по-бързо предвижване на автомобилите, но и ще спомогне за намаляване на пътните инциденти\", заяви Цветанов. Председателят на ПГ на ГЕРБ коментира, че един от основните приоритети на правителството е образованието. „Ако догодина имаме стабилност и същата събираемост, ще можем да осигурим още 10 % увеличение на доходите на гражданите\", уточни Цветанов.  В рамките на срещата бе коментирана и важността на членството на България в Европейския съюз. „Европа е важна за България, важно е и гласът ни да бъде чут. Пример в тази посока е това, което се случи в хода на нашето европредседателство, а именно поставянето на темата Западни Балкани. Важно е да отбележим, че в следствие на това България и други страни вече ратифицират договора за присъединяване на Северна Македония в НАТО\", подчерта Цветанов.  По отношение на предстоящите европейски избори, той коментира, че евродепутатите от Област Благоевград се свършили много неща и посочи като пример доклада на Андрей Новаков, според който за България се предвижда увеличение на средствата от ЕС. „Сегашните средства, които се отпускаха бяха 14,6 млрд. лв., а с доклада на Новаков те ще бъдат повишение до 18 млрд. лв. Това ще даде възможност за реализиране на проекти, свързани с подобряване на инфраструктурата и други, което ще гарантира привличане на инвестиции\", каза още Цветанов. Той коментира, че еврокомисарят Мария Габриел, която преди това е била евродепутат, също е постигнала много високи резултати.  По отношение на допълнителните средства, които правителството отпуска на общините в България, Цветанов уточни, че в страната ни има 265 общини като на около 180 от тях е било отпуснато финансиране. „Правителството няма по-специални отношение към кмет или община, независимо от коя партия са. Правителството отпуска средства на общините, които имат подготвени проекти\", допълни Цветанов.  От своя страна областният координатор на ГЕРБ-Благоевград и народен представител Даниела Савеклиева отбеляза, че всяка община може да получи финансиране. „Държавата отпуска средства за общините, в които има активни кметовете, които работят и представят проекти\", подчерта тя. Даниела Савеклиева коментира, че всички общини имат равен достъп до европейските средства и всички програми, но е необходимо кметовете да работят.  Жителите и симпатизантите на партията посочиха, че сериозен проблем за тях е липсата на консолидация на ВиК Асоциацията. По тези тема, Цветанов заяви, че 700 – 800 млн. лева са били загубени заради отказа на Кресна да стане част от Асоциацията. Друг въпрос, който жителите на Кресна поставиха бяха пенсиите. Цветан Цветанов коментира, че ГЕРБ иска и работи за увеличение на доходите на възрастните хора, но без това да води до дефицит. Заместник-председателят на ГЕРБ припомни, че през последните дни е била реализирана акция, свързана с фалшивите ТЕЛК-ове.  „Има райони, където 50 – 70 % от населението е с ТЕЛК, а около 700 хил. българи са регистрирани в системата на ТЕЛК-овете. Това са около 10% от населението, а към 89-та година хората, които са имали ТЕЛК са били 2 %\", допълни Цветанов. Според него за тези 10 % е бил необходим финансов ресурс от над 1 млрд. лв. „Когато има фалшив ТЕЛК и някой се възползва от тази пенсия, получава и допълнителни социални пакети\", допълни Цветанов. Той отбеляза, че именно по линия на противодействието на фалшивите ТЕЛК-ове, биха могли да бъдат осигурени необходимите средства за увеличението на пенсиите. „Знаете, че ние вече увеличихме минималните пенсии, но сме уверени, че ще намерим още финансов ресурс за тяхното увеличение\", подчерта Цветанов.  По време на срещата жители на Кресна сигнализираха, че по време на изборите се купуват гласове от страна на БСП, което според тях е и причината друга партия да не може да спечели. Пример в тази посока бе даден от жена от село Брезница, която заяви, че преди избори в администрацията на селото се записват хора, които не са от населеното място, за да могат да гласуват. Хората казаха, че голяма част от населението се притеснява и страхува от прозрачните урни за бюлетини, тъй като членове на секциите стриктно следят какво точно се пуска като бюлетина.  Местните жители изказаха и своята признателност към правителството за строежа на автомагистрала „Струма\" , както и за това, че благодарение на оказаното съдействие на собственик на местен завод, в района са осигурени допълнителни работни места.  Заедно с Цветан Цветанов в срещата в Кресна участваха още народният представител и областен координатор на ГЕРБ – Благоевград Даниела Савеклиева, депутатите Стефан Апостолов, Александър Мацурев и д-р Емил Тончев и областният управител на Благоевград Бисер Михайлов.  ", "date": "2019.02.23", "title": "Цветанов в Благоевград: Местните избори са най-важните, защото са гръбнакът на партията "}
{"url": "http://epicenter.bg/article/Aleksandar-Nenkov--BSP-se-gotvyat-da-zagubyat-izborite--VIDEO--/176069/2/48", "text": "\"Разумът и парламентаризмът изисква да правим това, за което хората са гласували. Въпреки това не смятам, че това ще постави под съмнение управлението. Просто някои хора няма да пътуват в командировки. И да задам един въпрос на БСП. Ако те бяха такива радетели за преференциите, защо те не се регистрираха тогава преди ДПС за гласуването на Изборния кодекс. И ако бяха такива радетели, нямаше да оставят ГЕРБ в такава ситуация. Можеше да дойдат, да кажат, ще ви подкрепим по тази тема и нямаше да се налага да зависим от БСП\". Това заяви депутатът от ГЕРБ Александър Ненков в предаването \"Офанзива с Любо Огнянов\" по Канал 3 по повод решението на БСП да бойкотира кворума в Народното събрание и да не влиза пленарната зала, след като бяха гласувани промените в Изборния кодекс.  Ненков бе категоричен, че спорният праг на преференциите, който се превърна в ябълка на раздора, е бил предложение на ДПС и бил подкрепен от ГЕРБ като част от уговорка Движението също да получи подкрепа за някои от настояванията си.  \"Ако погледнете детайлно, ще видите, че сме приели съществени предложения на БСП за Изборния кодекс. Тук бе въпрос на компромис. И ще видите, че ние ДПС не можехме да ги подкрепим в агитацията на друг език, не може да ги подкрепим за увеличаването на секциите в чужбина. И остават преференциите. Поели сме някакъв ангажимент да подкрепим тази позиция на ДПС. Това е позиция на ДПС. Още повече, че и становището на ЦИК е, че не могат да се осигурят този брой машини, които те предлагат\", каза депутатът от ГЕРБ и уточни, че приетият праг съществува и в други държави.  Обяви обаче, че от ГЕРБ всъщност са се надявали той да не бъде наистина повишаван.  Връщайки се на темата за БСП Александър Ненков обяви:  \"Знаете ли за какво се готвят БСП. Готвят се да загубят изборите. И се чудят с какво да оправдаят тази загуба. Защото когато страната е в най-доброто си състояние. Когато си приет в чакалнята на Еврозоната. Когато сме допринесли за процеса за приемане на Македония в НАТО... Когато нямаш алтернатива, започваш 3 месеца по-рано да говориш за манипулации. И вижте колко е нагло – хората, които направиха костинбродската афера, да говорят за манипулации. И мисля, че това е нагло, и че хората не са толкова глупави.\"  \"Какво лошо, казваме ние. Казваме, че сме сбъркали. Не виждам нищо толкова страшно. Ние не сме безгрешни хора и когато виждаме, че сме сгрешили, сме готови да направим това, което хората очакват от нас\", добави Ненков.  Според него изобщо не трябва да се дискутира въпроса за заплатите на депутатите и по-точно предложението на Корнелия Нинова, че след като народните представители от левицата не влизат в парламента, то управляващите трябва да променят правилника, така че социалистите да не получават никакви пари.  \"Говорейки за заплатите – не мисля, че трябва да слизаме на това битово ниво. Право е те да не влизат. Но от това не печели никой. И ние при кабинета на Орешарски, когато той бе стигнал до най-голяма ненавист, тогава и ние прибегнахме до подобна стъпка. Но след няколко дни ние осъзнахме, че това поведение не носи позитиви\", каза ощк депутатът от ГЕРБ.  Ненков изрази позиция против за идеята за образователен ценз за гласуване на избори.  ", "date": "2019.02.23", "title": "Александър Ненков: БСП се готвят да загубят изборите (ВИДЕО) "}
