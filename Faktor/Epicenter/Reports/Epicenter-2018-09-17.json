{"url": "http://epicenter.bg/article/Ognyan-Minchev--Zasega-vlastta-ne-e-zaplashena-ot-kriza--koyato-da-dovede-do-predsrochni-izbori/163747/2/0", "text": "Политологът Огнян Минчев коментира пред БНР номинацията на новия транспортен министър и напрежението между премиера Борисов и президента Радев.   \"Не мисля, че в краткосрочен план ни очаква помиряване. Но на ниво институционални решения ще има съгласие. По ключови политически проблеми противоборството ще продължи\", прогнозира Минчев. Той заяви още, че не очаква сериозни пречки пред приемането на новите трима министри.   \"Нова политическа ситуация има в много отношения, но за нови парламентарни избори няма готовност от страна на политическите сили. Имаше задържане на енергия по време на Председателството. Сега имаме реализация на енергията на опозиционно действие, както и желание да се тества протестната енергия. За разлика от зимата на 2013-а няма достатъчно енергия, нито организация, която би могла да привлече сериозни обществени сили за протест. Опитите отвън да се организират протести с лозунги, която до голяма степен са неадекватни, не могат да бъдат оценявани като потенциален фактор за промяна\", смята политологът.   Протестът тази вечер срещу задържане на журналисти е със сериозни основания, смята Минчев, който припомни, че България пада все по-ниско в класацията на свободата на словото.   \"БСП реагира относително последователно от гледна точка на дългосрочсния курс. БСП в продължение на дълъг период от време заема компромисна позиция, независимо дали е на власт или в опозиция. Настоящото ръководство реши да радикализира партията наляво. Тази радикализация би трябвало да ѝ донесе по-голяма популярност, но не виждаме това да става въпреки нейното радикализиране\", отбеляза Минчев.   Той каза също, че \"вътрешният конфликт в ДПС е икономическото присъствие във властта и политическото опониране на властта. Разликата между политическто и корпоративно – олигархичното присъствие – е процес, който ерозира легитимността на партията в българския обществен живот. Има нарастващо обществено недоволство от множество процеси в страната заради тази политико-икономическа връзка, като придобиването от Доган на ТЕЦ-Варна. Но това недоволство все още не е достигнало критичната маса, която може да доведе до предсрочни избори.   Засега властта не е заплашена от криза, която може да доведе до предсрочни избори\", заключи политологът.  ", "date": "2018.09.17", "title": "Огнян Минчев: Засега властта не е заплашена от криза, която да доведе до предсрочни избори"}
{"url": "http://epicenter.bg/article/Rumen-Radev--Edinstveniyat-mi-angazhiment-kam-Mladen-Marinov-e-za-negovoto-osvobozhdavane/163693/2/0", "text": "Единственият ми ангажимент към главния секретар Младен Маринов е за неговото освобождаване. Това заяви президентът Румен Радев пред журналисти, предаде „Фокус“.   \" \", допълни той.    \" каза още президентът Радев.     Припомняме, че миналата седмица парламентът отложи гласуването на оставките на новите министри и изборането на другите заради липсата на президентски указ за освобождаване на Младен Маринов като главен секретар на МВР.      Днес Румен Радев присъства на официалното откриване на новата учебна година на Националната гимназия за древни езици и култура „Константин-Кирил Философ”.    Пред възпитаниците и преподавателите от училището, президентът заяви: „Където и да отидете, каквото и да вършите го правете с мисълта за България\". Държавният глава изказа уважение към българските учители, защото по думите му, без тяхното вдъхновение, прогресът на обществото е невъзможен.    „ На вас, скъпи ученици, пожелавам все така всеотдайно във вашите сърца да гори пламъка на познанието. Нека никога не забравяте, че най-важният урок е, че всички мечти се постигат с любов, много труд, вяра и всеотдайност\", заяви Радев.", "date": "2018.09.17", "title": "Радев за указа на Младен Маринов: Искам да се спазва закона, оттам решава правителството!"}
{"url": "http://epicenter.bg/article/Volen-Siderov--Rosen-Zhelyazkov-e-noviyat-kandidat-za-ministar-na-transporta/163696/2/0", "text": "  Това каза лидерът на \"Атака\" и председател на ПГ на „Обединени патриоти“ Волен Сидеров след днешния коалиционен съвет на управляващите, предаде репортер на Агенция „Фокус“. „Разгледахме няколко теми на днешния съвет. Има решение да се осигурят шкафчета за всяко училище за сметка на бюджета, тъй като стана ясно, че учениците се оплакват от тежките раници. Увеличаваме и заплатите на държавните служители с 10%. Известно е вече името и на новия кандидат за поста министър на транспорта, той е Росен Желязков“, каза още Сидеров.     В началото на мандата на настоящото правителство Желязков оглави електронното управление, а после бе избран за шеф на Комисията за регулиране на съобщенията.      ", "date": "2018.09.17", "title": "Росен Желязков е новият кандидат за министър на транспорта"}
{"url": "http://epicenter.bg/article/Koy-e-Rosen-Zhelyazkov--Parviya-shef-kabinet-na-Borisov-stava-transporten-ministar/163699/2/0", "text": "Росен Желязков, новият номиниран за министър на транспорта, е едновременно известен и неизвестен.  Желязков е известен, защото отдавна е до Бойко Борисов, а самият Борисов отдавна е в коридорите на властта. Росен Желязков е до него още от времето, когато министър-председателят беше кмет на София.    Желязков е единственият обвиняем в скандала с изборните бюлетини, разгорял се в навечерието на парламентарния вот през 2013 г.  Освен в Костинбродската афера, той се оказа в центъра на шумен скандал, който Реформаторският блок вдигна на Борисов през 2016 г. Тогава ГЕРБ управлява заедно с десницата.    За разлика от дедите си по майчина линия, които според написаното за него през 2009 г., са потомци не на кой да е, а на Капитан Петко войвода. Софиянски го назначава за главен секретар, а Борисов го оставя на поста, след като поема общината след частичните избори през есента на 2005 г. Може да мине за син кадър, защото започва работа като юрисконсулт на столичния район „Средец“ по времето, когато кмет е Александър Янчулев. Годината е 1993-а – реститутски времена, има много работа за общинските юристи. Желязков става кметски наместник на този най-централен столичен район, след време вече е зам.-кмет на друг тузарски район - „Лозенец“.   Четири години по-късно Бойко Борисов вече е премиер и като такъв взима Желязков със себе си на „Дондуков“ 1. След като кабинетът подава оставка през февруари 2013 г., президентът (2012 – 2017 г.) Росен      В деня за размисъл на вота през 2013 г. гръмва съобщение за готвена изборна измама – в печатницата в Костинброд (откъдето и идва името на аферата) са отпечатани 400 хиляди бюлетини над разрешените по закон. Те били разпределени за градовете Благоевград, Хасково, Кърджали, Пазарджик, Кюстендил, Шумен, Варна. Печатницата „Мултипринт“ е частна и в нея основен съдружник е общинският съветник Йордан Бончев от ГЕРБ.   по онова време главен секретар на служебното правителство, заради неупражнен контрол от негова страна върху субекти, имащи отношение към изборния процес.   Когато Борисов се връща в премиерския кабинет на „Дондуков“ 1 през ноември 2014 г., Желязков също се връща в правителствената сграда.     и програми в областите на електронното управление, местното самоуправление и местната администрация, публично-частното партньорство.  в годишните срещи по инициативата за партньорство за открито управление (2011 г., 2015 г.).  по инициативите, свързани с европейските политики по изпълнението на Европейската програма за Глобален мониторинг на околна среда и сигурност.   и разработването на политиките в областта на държавната администрация и електронното управление.  За да не бъде единственият кандидат за поста. Всъщност - след намеса на премиера Борисов.  Десните виждат в номинацията задкулисни договорки и заради това отказват да номинират свой претендент. Поведението на ДСБ и гражданската квота в групата на Реформаторите вбесява Борисов, който нарежда от Брюксел на ГЕРБ където е в момента, да не участват в избора на шеф на КЗК. Така  Желязков се оттегля.  която координира всички проекти за софтуер, хардуер, регистри и други системи на държавните ведомства с цел реално работещо електронно управление.    На 17 септември коалиционният съвет на управляващите обяви, че го номинира на министър на транспорта, информационните технологии и съобщенията.   Изводът е следният - цялата кариера на Росен Желязков е трупана в областта на правото, IT-технологиите, модерното административно управляние. И безспорно всичко това ще му помогне в работата и като министър. И не на последно място - името на Желязков не се свързва с корупционен скандал.    ", "date": "2018.09.17", "title": "Кой е Росен Желязков? Един от най-приближените на Борисов става транспортен министър"}
{"url": "http://epicenter.bg/article/Tsvetanov-kam-BSP--Pomolete-prezidenta-si-da-podpishe-ukaza-za-Mladenov-/163700/2/0", "text": "  Двамата с Волен Сидеров застанаха пред медиите и чрез тях публично помолиха президентът Радев да подпише за освобождаването на главния секретар на МВР, за да може да бъде внесена кандидатурата му за вътрешен министър.      , подчерта държавният глава.     Цветанов и Сидеров обясниха, че недобрата комуникация между институциите е лошо нещо за държавата и дори призоваха президента Радев да направят неформална среща, в която да бъде изяснено всичко.   Коалиционният съвет реши всеки месец да има допитване до всички министри и да се излиза пред медиите с ясни отчетни данни какво е свършено и какво се смята да се свърши. „Ние имаме програма, но понякога се губи погледът, остротата и затова всеки месец ще се прави едно представяне“, поясни Сидеров.   Председателят на Комисията за регулиране на съобщенията Росен Желязков е новият кандидат за министър на транспорта. „Разгледахме няколко теми на днешния съвет“, съобщи Сидеров Една от тях е да бъдат осигурени шкафчета за всички първолаци за сметка на бюджета. Обсъждано е и увеличаваме на заплатите на държавните служители с 10%.    ", "date": "2018.09.17", "title": "Цветанов към БСП: Помолете президента си да подпише указа за Младенов! Радев: Спазете закона!"}
{"url": "http://epicenter.bg/article/Naprezhenie-mezhdu-Radev-i-Borisov-i-za-novite-poslanitsi---prezidentat-blokira-naznacheniyata-na-GERB/163704/2/0", "text": "  Процесът по назначенията на 20 нови посланици бе временно стопиран заради българското председателство на ЕС, а мандатите на много дипломати бяха удължени. Сега непрозрачният процес, съпроводен със слухове и интриги, отново е подновен.    Настоява се и да не бъде превишена 20-процентната политическа квота за посланици.    Причината за твърдата му позиция е както решението на правителството премиерът Бойко Борисов да води българската делегация за откриването на 73-ата сесия на Общото събрание на ООН, така и неспазването на съгласувателната процедура по решението на МС за издаването на указ за освобождаването на Младен Маринов като главен секретар на МВР.          В първоначалния вариант министърът на правосъдието  Колегата ѝ   Министърът в оставка настоявал да иде на дипломатическа работа в Германия заради семейни проблеми.    Същестувавал и вариант Ради Найденов да бъде изпратен в Швейцария, тъй като Миглена Плугчиева искала да се прибере в България.    До края на годината съставът му трябва да бъде попълнен с четирима нови членове, двама от които излъчени от президента и парламента, а двама – от съдебната власт.   Правосъдната министърка вероятно ще бъде пратена в КС, а транспортният – в Черноморската банка.    Не е сигурно дали бившият главен секретар на БСП Димитър Дъбов ще замине за казахстанската столица Астана. Източници на Епицентър.бг намекват, че Радев е отхвърлил кандидатурата му. Дъбов е единственият червен функционер, който може да организира ефективна и мощна опозиция на сегашното ръководство на партията.   Райков настоявал да не се връща в България, а директно да отлети за столицата на Великобритания, срещу което се въпротивяват от Дипломатическото дружество.   В първите месеци на следващата година изтича мандатът на Надежда Нейнски в Турция. . Назначението обаче не е сигурно, тъй като президентът бил против кандидатурата му.    Външната министърка предложила посланикът в НАТО Иван Найденов да се смени с посланика в ЕС Димитър Цанчев, като и двамата са базирани в Брюксел.      Метин Казак пък е предложен да остане в Катар до края на 2019 г.   Мандатът му в Любляна изтича след 2 години и вероятно той ще го довърши. Амбиции за Рияд има и бившият депутат от НДСВ Светослав Спасов.    Предложила е постоянният секретар на МВнР Елена Шекерлетова за посолството ни в Берлин.   Засега президентът не е одобрил повечето от тези кадрови рокади.", "date": "2018.09.17", "title": "Румен Радев отхвърлил предложението Цачева да ходи посланик в Черна гора"}
{"url": "http://epicenter.bg/article/Prof--Drumeva--Prezidentat-nyama-na-podpishe-ukaza-na-Marinov--bez-saglasuvatelna-protsedura-/163716/2/0", "text": ". Това заяви днес президентът Румен Радев във връзка се неиздадения указ за освобождаването на главния секретар на МВР Младен Маренов, за да бъде избран за министър.  Ден по рано секретарят по правни въпроси на президента на Р България и бивш конституционен съдия   Според президентската администрация им е било предоставено само решението на кабинета, с което предлагат на президента да подпише указа за освобождаването на Маринов. По закон вносителите съгласуват с президента проектите на актове, съдържащи предложения за издаване на укази, уточни проф. Друмева в отговор на въпрос на Агенция „Фокус“ относно законовата процедура по издаването на президентски указ.  Въпросът е във връзка с изказването в предаването „Неделя 150“ по БНР, а преди това и в интервю пред Епицентър.бг на бившия конституционен съдия и до октомври 2006 г. председател на Правния съвет на президента Георги Първанов – проф. Пламен Киров, че промените в кабинета са могли да станат и без съгласувателна процедура между президента и МС.  Според Друмева това твърдение не намира опора в действащото право. „ , уточнява Друмева, като цитира чл. 32(2), според който вносителите съгласуват с президента проектите на актове, съдържащи предложения за издаване на укази. По думите ѝ е видно, че   Според проф. Друмева    В отговора на въпроса на Агенция „Фокус“ се посочва още, че УПМСНА е в сила от 2009 г. „Последвали са немалко изменения, последното от които е през август 2018 г. Но точно уредбата на въпросния чл. 32, ал.2, изискваща като правило съгласуване с президента, когато МС прави предложение за издаване на указ, тази уредба не е изменяна. Тя действа с оригиналния си текст от 2009 г. насам като утвърден работещ механизъм, по чието прилагане не е имало неяснота и потребност от промяна“, допълва проф. Друмева.  „Заслужава отбелязване, че Устройственият Правилник на Министерския съвет и неговата администрация е уникален нормативен акт. Несъмнено той е задължителен преди всичко за самия Министерски съвет, но е задължителен и за всички лица под юрисдикцията на българската държава.  , се посочва още в отговора на проф. Емилия Друмева.", "date": "2018.09.17", "title": "Проф. Друмева: Президентът няма на подпише указа на Маринов, без съгласувателна процедура "}
{"url": "http://epicenter.bg/article/Karakachanov-predstavya-v-Pleven-proekta-za-pametnik-na-Deveta-pehotna-plevenska-diviziya/163721/2/0", "text": "Министърът на отбраната Красимир Каракачанов ще открие утре, 18 септември, в 8.30 ч. в Гранд хотел „София” годишната конференция на началниците на военните полиции на страните - членки на НАТО. Това съобщиха от пресцентъра на Министерството на отбраната.   Освен началниците на военните полиции от страните-членки на Алианса и на страните от програмата „Партньорство за мир”, участие ще вземат и представители на стратегическите командвания на НАТО (АCT & ACO), командните структури на НАТО (NATO Command Structure & NATO Force Structure), Военнополицейския център за усъвършенстване (NATO MP COE) в гр. Бидгошч, Република Полша и Центъра за усъвършенстване на полицейски сили за осигуряване на стабилността (NATO SP COE) в гр. Виченца, Република Италия. По време на форума ще бъдат обсъдени въпроси за трансформацията на военните полиции (ВП) на страните-членки на Алианса в контекста на стратегическата концепция за развитие на ВП на НАТО, надграждането на военнополицейските способности, концептуални и доктринални документи, свързани с военнополицейската дейност, както и ролята на MP COE и SP COE. Ще бъдат дискутирани и въпроси, свързани със сигурността в регионален и глобален мащаб.    Страната – председател Република Италия ще предаде ръководството на Федерална Република Германия.      В събитието, което ще се проведе в зала „Плевен“, ще участва областният управител Мирослав Петров и представители на инициативния комитет.   В навечерието на   пред обществеността ще бъде представен макет на мемориала в памет на героите.   . Министерството на отбраната се включи в обществената инициатива за изграждането на паметника и предостави средства за нейното осъществяване.  ", "date": "2018.09.17", "title": "Началниците на военните полиции на страните-членки на НАТО се събират в София"}
{"url": "http://epicenter.bg/article/Zhena-i-dete-zaginaha-v-katastrofa-s-shofyor-bez-knizhka/163679/3/0", "text": "В 1.50 ч. тази нощ на пътя между град Бяла Слатина и село Попица, лек автомобил \"Фолксваген Пасат”, управляван от 35-годишен мъж от Бяла Слатина, неправоспособен водач, се е блъснал в крайпътно дърво, съобщиха от пресцентъра на ОДМВР-Враца.   Загинало е 2-годишно дете от село Габаре, пътувало на предна дясна седалка в автомобила. В болницата в Бяла Слатина е починала 22-годишна жена от село Габаре, която пътувала на предната дясна седалка в автомобила.   Водачът на автомобила е транспортиран в болницата в града, с множество наранявания. Образувано е досъдебно производство.", "date": "2018.09.17", "title": "Жена и дете загинаха в катастрофа с шофьор без книжка"}
{"url": "http://epicenter.bg/article/Ekspert--TETs--quot-Varna-quot--e-izklyuchitelno-vazhna-za-balgarskata-energiyna-sigurnost-/163678/4/0", "text": "\r\n \r\n   \r\n Това каза в студиото на БТВ енергийният експерт Иван Хиновски, който коментира новината, че Ахмед Доган стана собственик на ТЕЦ \"Варна\". \"За мен не е логично да се вдигне студения резерв със 150 мегават часа. Може и да има някакъв натиск по тази тема. За мен обаче ТЕЦ \"Варна\" ще си работи като централа. \r\n Фирма \"Сигда\" намери правилната посока. Пристанището на ТЕЦ \"Варна\" също е много апетитна хапка и то може да носи много приходи на своя собственик. Разговарял съм с военни, които твърдят, че то е идеално за натовско пристанище. Ахмед Доган е умен политик. Той се интересува от енергетика и чете много. Предполагам, че има някакъв риск в тази сделка, но мисля, че той ще успее\", каза още Хиновски. \r\n", "date": "2018.09.17", "title": "Експерт: ТЕЦ \"Варна\" е изключително важна за българската енергийна сигурност."}
{"url": "http://epicenter.bg/article/Ungariya---politicheski-izolirana--no-ikonomicheski-protsaftyavashta/163718/11/0", "text": "Докато Унгария става все по-изолирана политически в ЕС, нейната икономическа интеграция към общността се увеличава. Особено отлични са бизнес отношенията с Германия, където от политическа гледна точка се намират много от главните опоненти на премиера Виктор Орбан. Нито една друга икономика не е по-важна за Унгария от тази на Федералната република, пише в свой анализ германският Frankfurter Allgemeine Zeitung.  В сряда Европейският парламент гласува с мнозинство от две трети да започне правна процедура срещу Унгария, защото страната застрашава основните ценности на ЕС. Дори големи части от консервативната група на ЕНП, в която влиза партията Фидес на Орбан, подкрепиха предложението. В това число и председателят на германската фракция Манфред Вебер, който е и кандидат за бъдещ нов президент на ЕК.  Отхвърлянето на унгарските политици е в явно противоречие с икономическото привличане. Брутният вътрешен продукт (БВП) нарасна с 4% в реално изражение през 2017 г. в сравнение с предходната година. През второто тримесечие на 2018 г. повишението е 4,6%, докато средната стойност за Европейския съюз е само 2,2%. Инвестициите в Унгария се увеличиха с 15%, не на последно място благодарение на чуждестранните компании. Най-важният икономически партньор е Федералната република.   Унгария генерира повече от една четвърт от външната си търговия през 2017 г. с Германия, което е ръст от 7,2% на годишна база. Германските преки инвестиции са се увеличили с 1,1 милиарда евро и вече възлизат на около 20 милиарда евро.  Въпреки че Европейският парламент и много национални политици критикуват авторитаризма и липсата на върховенство на закона, привлекателността на Унгария като място за производство остава непроменена. През август германската автомобилна компания BMW обяви, че ще строи първия си завод в Унгария за 1 млрд. евро. Mercedes вече строи своята втора фабрика за подобна сума. Audi също произвежда автомобили и двигатели в Унгария, при това от години.  „Унгарската икономика процъфтява и нашите компании се възползват от това и допринасят за растежа\", казва Дирк Вьолфер от Германската търговска камара в Будапеща. Вътрешното търсене ще бъде подсилено от рязко нарастващите реални заплати. Експортните дружества биха се възползвали от сравнително ниски разходи, като например тези за енергията. Увеличението на разходите за труд остава под контрол, тъй като вноските за социално осигуряване на работодателите са намалели от 2016 г. със 7,5 пункта до 19,5%.  Същевременно Унгария има най-ниската корпоративна данъчна ставка в ЕС - 9 на сто. В Германия тя е 15%. За опасенията, изразени от Европейския парламент, Вьолфер казва, че външното възприятие се различава от това в страната. „Ние имаме върховенство на закона. Съдилищата функционират и вземат решения и срещу правителството“. По отношение на ограничаването на свободата на печата, той пояснява, че „нито един журналист не е в затвора. Има много портали, които критикуват Орбан по цял ден и не са затворени“.  Шандор Рихтер, икономист от Унгария към Виенския институт WIIW, гледа на ситуацията по малко по-различен начин. Всички обществени радиопредавания служат „на правителствената пропаганда\", критикува той. „Това важи и за частните радио- и телевизионни оператори в ръцете на олигарси, близки до Орбан\".  Правната сигурност не съществува, като това е проличало най-ясно при кампании срещу банки, търговски и медийни компании. „Предвидимостта също липсва\", казва той.  По думите му обаче много компании не се плашат от това. „Корупцията и липсата на прозрачност са ендемични. Но те не засягат много чужденците, защото те не участват в търговете и са слабо застъпени в сферата на услугите. Новият елит, приятелите на Орбан, се обогатяват в сектора на услугите, където има малко чужда конкуренция\", казва Рихтер.  Той припомня, че Унгария се нуждае от ЕС. По-голямата част от търговията и преките инвестиции идват именно от Европа. В същото време трансферите генерират 3 до 4 процента от БВП.  Според изчисленията на Erste Bank Унгария получава средно по 342 евро на жител годишно до 2020 г. - от фондове на ЕС. Само Словакия получава повече. През 2017 г. Брюксел финансира 21% от публичните и 4% от частните инвестиции в Унгария.      ", "date": "2018.09.17", "title": "Унгария – политически изолирана, но икономически процъфтяваща"}
{"url": "http://epicenter.bg/article/Ahmed-Dogan-napisa-predgovor-na-kniga-za-Simeon/163713/11/0", "text": "Почетният председател на ДПС Ахмед Доган написа предговор за книгата за Симеон Сакскобургготски -  .   . „Виновници“ за издаването на книгата са Либералният институт за политически анализи и Фондация „Либерална интеграция“, тя излиза със съдействието на  ALDE  - Алиансът на либералите и демократите за Европа.   В книгата са събрани послания и изказвания на Симеон по значими поводи, но след времето, в което бе премиер – започват от март 2010 г. Всички те зоват към единение, избягване към конфронтацията, мисъл за Родината.     , започва предговора Ахмед Доган.   И веднага добавя:   , добавя Доган.   Той подчертава, че    \"   Специално място Доган отделя на липсата на коалиционна култура за постигането на \"диалогия\" между партньорите. \"   Доган е убеден, че съвременното развитие на политико-обществените отношетния изисква  \" .\", подчертава той.  Липсата на тази релация днес е в основата на кризата \"на сегашния модел на управление, който в основни линии е утвърден преди повече от двеста години\".    Световният елит на либералната демокрация не само осъзнава кризата на властовите практики от XIX век, подчертава Доган.    И завършва предговора си така:               ", "date": "2018.09.17", "title": "Доган в предговор на книга за Симеон: Световният елит вече осъзнава кризата на властовите практики!"}
{"url": "http://epicenter.bg/article/Sedem-dushi-sa-raneni-sled-masov-ulichen-boy-v-angliyskiya-grad-Lutan/163669/7/0", "text": "Седем души са в болница, а един от тях е в критично състояние, след масов бой на улица в жилищен квартал на град Лутън в Югоизточна Англия вчера, предаде Ройтерс, цитирана от Новини.бг.   Полицията съобщи в Туитър, че е пристигнала на местопроизшествието, след като получила сигнали за голям брой хора, биещи се на улицата. Няколко души били откарани в болница с ножови рани. Видеозаписи в социалните мрежи показаха млади мъже, които жестикулират и се блъскат на улицата. Според властите няма признаци, че сбиването е политически мотивирано.    ", "date": "2018.09.17", "title": "Седем души са ранени след масов уличен бой в английския град Лутън"}
{"url": "http://epicenter.bg/article/Poredna-antiimigrantska-demonstratsiya-v-grad-Kyoten/163670/7/0", "text": "Повече от 1000 крайнодесни демонстранти протестираха срещу германската миграционна политика в източния град Кьотен снощи, заобиколени от също толкова полицаи и около 500 контрапротестиращи, предаде БТА, цитирайки ДПА.   Антиимигрантските демонстранти носеха лозунги с текст \"Патриотизмът не е престъпление\" и \"Стига, фрау Меркел трябва да си върви!\". Повече от 1000 полицаи бяха мобилизирани, за да предотвратят насилието по време на протеста, организиран от крайнодесни групи, включително антиислямската група ПЕГИДА. Водни оръдия и конна полиция бяха в готовност да се намесят. По-рано през деня местни жители бяха написали с тебешир послания за мир по тротоарите. Полицията съобщи, че демонстрацията е приключила мирно. Крайнодесни протести пламнаха в Кьотен - град с 26 000 жители, миналата седмица, когато 22-годишен германец с тежко хронично сърдечно заболяване, който се намесил в сбиване между неколцина афганистанци и бил ударен в лицето, почина от инфаркт вследствие от удара, както показа аутопсията. Задържани са двама заподозрени - афганистанци на 18 и 20 години, припомня АП.   Междувременно полицията разследва нападения срещу чужденци в две съседни градчета в провинция Саксония-Анхалт. Двама мъже, явно германци, нападнали група афганистански младежи в събота вечер на спортна площадка в Хаселфелде в източната част на окръг Харц. Нападателите се нахвърлили срещу четиримата афганистанци с ругатни и расистки обиди на немски, ударили и леко ранили един от тях -17-годишен младеж, след което избягали. Втората атака се случила в ранните часове на неделния ден в град Халберщат, на около 30 км от Хаселфелде. Според полицията група от петима силно пияни германци отправили расистки обиди срещу трима мигранти от Сомалия, кандидати за убежище, които се прибирали вкъщи. Трима от сомалийците и един от заподозрените нападатели, 22-годишен мъж, били ранени при последвалото сбиване.    ", "date": "2018.09.17", "title": "Поредна антиимигрантска демонстрация в Кьотен, Германия"}
{"url": "http://epicenter.bg/article/Kralitsa-Elizabet-Vtora-shte-dade-priem-na-svatbata-na-printsesa-Yudzhini/163681/10/99", "text": " прие да бъде  на  в замъка  в чест на внучката й принцеса  и съпруга й  след църковната церемония на  , съобщи ЮПИ, цитиран от Дарик.   Сватбената церемония в храма \"Сейнт Джордж\" в замъка Уиндзор ще води епископ Дейвид Конър. Тя ще започне в 11:00 ч. След церемонията младоженците ще направят обиколка с карета извън замъка. Приемът ще започне, след като принцеса Юджини и съпругът й се върнат от обиколката.   ще бъде сестрата на младоженката -  .    да се включат в празника.   Получени са повече от  Изпратени са покани и на представители на благотворителни организации, подкрепяни от младоженците. Ще бъдат поканени и служители на кралското семейство.   Телевизиите Би Би Си и Скай обаче отказаха да излъчват пряко сватбата на принцеса Юджини, въпреки изричното искане от бащата на младоженката принц Андрю, съобщи в. \"Сънди експрес\". Причината е, че не се очаква голям интерес към събитието, макар и в него да участва цялото кралско семейство. Възможно е телевизия Ай Ти Ви да приеме предложението. Принцеса Юджини е малката дъщерята на херцога на Йорк Тя е братовчедка на принцовете Уилям и Хари и девета по ред за наследяване на британския престол.", "date": "2018.09.17", "title": "Кралица Елизабет Втора ще даде прием на сватбата на принцеса Юджини"}
{"url": "http://epicenter.bg/article/Esenna-supa-po-gradinarski/163734/9/92", "text": "2 картофа  2 моркова  1 парче карфиол  1 парче броколи  1 резен зеле  1/3 глава целина  1 корен магданоз  1 червена чушка  1 малка глава червен лук  1 к.ч. прясно мляко  1 к.ч. настъргано сирене  4-5 с.л. мазнина  подправки  сол   Чушката и лукът се запържват. Поръсват се с бял или зелен пипер и се заливат с гореща вода. Щом супата кипне, се добавят останалите зеленчуци.  Щом поомекнат, се слагат и картофите, нарязани на ситни кубчета.   Супата се доварява и подправя с настърганото сирене, зелениите и подправките.", "date": "2018.09.17", "title": "Есенна супа по градинарски"}
{"url": "http://epicenter.bg/article/Legendata-na-frenskoto-kino-Zhan-Pol-Belmondo-se-razkriva-napalno-v-nova-kniga/163683/10/100", "text": "Легендата на френското кино   нарушава обичайната си дискретност в автобиографията си \" \", написана в сътрудничество със Софи Бландиниер.   Книгата вече е на разположение на българските читатели.   \" , с . Можех да ги преживея само веднъж, без да ги разказвам. Но аз съм ненаситен и от висотата, която дава времето, ми се ще да поема отново по същия път, по-бавно и в обратна посока\", казва актьорът.   Голямото достойнство на тази автобиография, богата на интересни подробности, свързани с правенето на кино, пълна с любопитни епизоди на снимачната площадка и извън нея, е, че някъде между редовете ние сякаш виждаме жестовете и мимиките, сякаш чуваме гласа на оня Белмондо, който от филм на филм учи нас, зрителите, да бъдем себе си, да се наслаждаваме на живота, да бъдем свободни и да не се боим от нищо в името на тази свобода, отбелязват от екипа.   Четейки спомените му - като се започне с белязаното от войната детство, училищните премеждия, трудните първи стъпки на актьорското поприще и се стигне до славата и върховете на кариерата - с изненада откриваме, че в живота великият актьор е тъкмо такъв, какъвто сме го виждали на екрана.   ,  ,  ,  винаги готов да достави радост на себе си и на другите, коментират издателите. Преподавател по  произнася строга присъда над лишения от традиционната мъжка красота студент: \"Вие никога няма да държите в прегръдките си жена на сцената или в киното\". Белмондо го опровергава - съчетава с лекота популярно и елитарно кино и снима интимни сцени с най-красивите актриси на планетата. Опровергава и много критици, които отначало виждат в него едва ли не клоун, като се издига на гребена на Новата вълна с \"До последен дъх\" на Годар и през над 50-годишната си кариера работи с най-забележителните режисьори на френското кино - Франсоа Трюфо, Ален Рене, Клод Шаброл, Луи Мал, Жерар Ури, Жак Дере, Анри Верньой, Жорж Лотнер, Клод Льолуш, припомнят от екипа.", "date": "2018.09.17", "title": "Легендата на френското кино Жан-Пол Белмондо се разкрива напълно в нова книга"}
{"url": "http://epicenter.bg/article/Brizhit-Makron-se-snima-vav-frenski-serial/163687/10/99", "text": "Съпругата на френския президент Еманюел Макрон - Брижит, е поканена да участва в телевизионен минисериал. \r\n \r\n Тя ще се появи в епизод на \"Съблекални\", който ще бъде излъчен в събота. Действието в сериала се разиграва в спортен клуб за хора в неравностойно положение. Сега тече осмия му сезон. В епизода в събота госпожа Макрон ще играе самата себе си.    разказва Ада Абдели, автор на сериала и един от актьорите в него. Сега по френската телевизия тече осмия му сезон.   В епизода Брижит ще влезе в съблекалните на плувци и ще разговаря с тях. Тя ще бъде с небесносин костюм. Със същия тя беше облечена, когато Еманюел Макрон встъпи официално в длъжност през май 2017 г.   Първата дама на Франция сподели, че се страхува страшно много от резултата от изявата си. В миналото тя е била преподавателка по литература и е водила театрален кръжок в гимназията, в която е учил Макрон. Той се влюбил в нея по време на репетиции за училищна пиеса.   Самият Макрон се появи за кратко в документалния филм \"Преходът\", посветен на събитията във Франция през 1968 г. и режисиран от Ромен Гупил и бившия европейски депутат Даниел Кон-Бендит. Той бе представен извън конкурсната програма на кинофестивала в Кан.   Източник: Дир.бг", "date": "2018.09.17", "title": "Брижит Макрон се снима във френски сериал"}
{"url": "http://epicenter.bg/article/Zherar-Depardiyo-iska-da-stane-turski-grazhdanin/163688/10/100", "text": "Известният френски актьор Жерар Депардийо иска да стане турски гражданин. През октомври филмовата звезда ще се срещне по този повод с турския президент Реджеп Тайип Ердоган. Това посочва самият актьор в интервю за турски вестник.  Интервюто за в. \"Айдънлък\", печатен орган на извънпарламентарната Работническа партия на Догу Перинчек, е взето по време на посещение на Депардийо в Пхенян по случай 70-ата годишнина от създаването на Корейската народнодемократична република (КНДР) на 9 септември. Актьорът отиде на тържествата с група на Дружеството за приятелство и сътрудничество КНДР-Франция.  В. \"Айдънлък\" откроява скромното поведение на Депардийо в Пхенян. Противно на други филмови звезди той не капризничел, хранел се на обща маса с другите гости, отказал лека кола и пътувал с групата в общ автобус.  Като изтъква, че освен френско Депардийо има също и руско гражданство, кореспондентът на \"Айдънлък\" пише, че сега актьорът желае да стане и турски гражданин.  \"През октомври ще бъда в Турция и ще разговарям по този въпрос с президента Ердоган\", е заявил той, като отбелязал, че притежава също и алжирско гражданство.   Източник: Новини.бг", "date": "2018.09.17", "title": "Жерар Депардийо иска да стане турски гражданин"}
{"url": "http://epicenter.bg/article/Pochina-edin-ot-lyubovnitsite-na-printsesa-Dayana-/163689/10/99", "text": "Един от любовниците на принцеса Даяна - Оливър Хор, почина на 73-годишна възраст от рак.   Хор и Лейди Ди имаха връзка през 90-те години, макар че той никога не го признава публично. От всички извънбрачни връзки на принцесата, (с Джеймс Хюит, Джеймс Гилби, Уил Карлинг и Доди ал Файед), британските медии определят Хор, който е търговец на произведения на изкуството, като най-елегантен и привлекателен от всички.   Навремето Даяна била много развълнувана от срещите си с него и дори казала на довереното й лице - Баукер, че \"мечтае да живее в Италия с красивия Хор\". Въпреки това, Оливър, който имал три деца и съпруга, не бил склонен да остави жена си. Тогава той бил и близък приятел на принц Чарлз, съпруг по онова време на Даяна.    Даяна дори го вкарва в двореца Кенсингтън в багажника на колата. Охраната обаче го хваща гол, криейки се зад едно дърво, в момент, когато се опитва да се измъкне. След като връзката между принцесата и Хор приключва през 1994 година, Даяна започва да звъни често в дома на Оливър в Челси. По настояване на съпругата си, Хор се свързва с полицията, която иска да се направи разследване относно анонимните позвънявания в дома им. Органите на реда откриват, че 300-те обаждания са направени от двореца Кенсингтън, а други от телефонни кабини, в района на Кенсингтън. По-късно от полицията съобщават, че разследването, относно обажданията, е приключило \"по молба на г-н Хор\".   В едно от своите интервюта през 1995-а Даяна признава, че е звъняла на Оливър и това е било \"в период от 6 до 9 месеца на няколко пъти, но със сигурност не е било настойчиво\".  Източник: woman.bg", "date": "2018.09.17", "title": "Почина един от любовниците на принцеса Даяна "}
{"url": "http://epicenter.bg/article/Nikoleta-Lozanova-pluva-s-praseta-na-Bahamite/163690/10/100", "text": "Да се плацика в компанията на любопитни животни – на това се е отдала Николета Лозанова през последните дни.  Към момента бившата водеща на „Папараци“ разпуска на Бахамите. Там тя е в компанията на половинката си Николай Михайлов, както и с фризьора Венелин Кондаков, който се грижи за вида на изкусителката независимо от дестинацията, пише \"Монитор\".  В рамките на поредното си приключение на екзотична дестинация пък НиЛо се щракна как плува с акули и дори прасета.  „Страхотно изживяване“, написа едрогърдата красавица под свой кадър с новите си четириноги приятели в социалните мрежи. С тях тя се щракна на Острова на плуващите прасета.", "date": "2018.09.17", "title": "Николета Лозанова плува с прасета на Бахамите"}
{"url": "http://epicenter.bg/article/Prints-Hari-i-hertsoginya-Megan-shte-se-varnat-v-klas/163694/10/99", "text": "Съвсем скоро феновете на кралското семейство ще видят отново своите любимци херцогинята и херцога на Съсекс  , съобщава изданието Hello!. Следващата седмица те ще се върнат в клас за своя пореден публичен ангажимент. На 24 септември, кралската двойка ще посети  Събитието, на което ще присъстват We Are Coach Core Awards има за цел да използва силата на спорта и да промени живота на младите хора.  \r\n \r\n \r\n \r\n Новината бе потвърдена и от двореца Кенсингтън миналата седмица и развълнува много хора, които харесват Меган и Хари. в Лондон. След представлението принц Хари се качи на сцената заедно със създателя на шоуто Лин-Мануел Миранда и дори запя част от песента \" от мюзикъла.  Херцогинята на Съсекс Меган се появи в театър \" рокля над коляното на марката „Judith and Charles\".    Източник: Дарик", "date": "2018.09.17", "title": "Принц Хари и херцогиня Меган ще се върнат в клас"}
{"url": "http://epicenter.bg/article/Richard-Giar-i-Alehandra-za-ochakvanoto-bebe--Parvo-tryabvashe-da-kazhem-na-Dalay-Lama/163723/10/100", "text": " и съпругата му    потвърдиха, че очакват дете, съобщи Контактмюзик, цитиран от Дарик.   Те разпространиха новината за предстоящото попълнение в семейството с помощта на  .   , която е на 35 години, сподели снимката им с него в Instagram, към която написа: \" \".   и  сключиха брак през април в  на церемония в индийски дух. Тогава актьорът каза, че е най-щастливият мъж на света, защото съпругата му е \"красива, умна, чувствителна, отдадена на хората, забавна, търпелива, умее да прощава и е страхотна готвачка\".   и   се запознават преди пет години чрез техен общ приятел в Позитано, Италия, и веднага разбират, че са родени един за друг.   Актьорът, който е на 69 години, има 18-годишен син  от бившата си съпруга  .  също има 5-годишен син от предишен брак.", "date": "2018.09.17", "title": "Ричард Гиър и Алехандра за очакваното бебе: Първо трябваше да кажем на Далай Лама"}
{"url": "http://epicenter.bg/article/Saprugata-na-Udi-Alan-go-zashtiti-i-obvini-mayka-si-Mia-Farou-v-izpolzvane-na-vliyanieto-na--MeToo/163725/10/100", "text": "  В статия, качена на сайта на сп. \"Ню Йорк\", Сун-И Превин разказва за проблемната си връзка с Миа Фароу и как се е влюбила през 1992 г. в Уди Алън, който тогава бил приятел на майка й. Тя твърди, че са се скарали с Миа Фароу малко след като актрисата я осиновилла, както й че тя се държала с нея като с прислужница.   Сун-И Превин обясни, че се връща към миналото сега, защото Дилън Фароу, осиновената дъщеря на Уди Алън, го обивнява несправедливо в сексуални посегателства.   \"Нямам никакво намерение да оправям отношенията си с Миа, нищо подобно - каза Превин. - Това, което се случи с Уди обаче е толкова разстройващо, толкова несправедливо. (Миа) се възползва от движението #Аз също и сочи Дилън за жертва. И цяло ново поколение слуша тази история, а не би трябвало\".   Дилън Фароу обвини Уди Алън, че й е посягал, когато е била на 7 години - през 1992 г. Режисьорът беще разследван, но срещу него не бяха повдигнати обвинения. Той винаги е твърдял, че не е опипвал Дилън.   Дилън Фароу и Ронан Фароу разпространиха отделно изявление снощи, че майка им е добър родител. Дилън отбеляза, че авторката на статията в сп. \"Ню Йорк\" Дафни Мъркин е дългогодишна приятелка на Уди Алън. Репутацията на Уди Алън пострада много тази години покрай движението #Аз също и няколко изявени актьори се зарекоха повече да не работят с него.   \"Аз съм париа - казва Уди Алън пред сп. \"Ню Йорк\". - Хората си мислят, че съм бащата на Сун-И, че съм изнасилил и съм се оженил за малолетната си дъщеря със забавено развитие\".   Уди Алън и Сун-И са женени от 1997 г..", "date": "2018.09.17", "title": "Съпругата на Уди Алън го защити и обвини майка си Миа Фароу в използване на влиянието на #MeToo"}
{"url": "http://epicenter.bg/article/Okolo-60-000-shte-sa-parvoklasnitsite-v-stranata-prez-novata-uchebna-godina/163668/2/0", "text": "Около 60 000 първокласници се очаква да влязат днес на първия учебен ден в класните стаи в училищата в страната. Това съобщи министърът на образованието и науката Красимир Вълчев на семинар за началото на новата 2018/2019 година и уточни, че учениците в първи клас ще са по-малко с няколко хиляди, съобщи БТА, цитирана от Новини.бг.   Випускът, който влиза в първи клас през тази учебна година, е основно от деца, родени през 2011 г., които са по-малко от родените деца през 2009 и 2010 г., обясни министър Вълчев. Той информира, че през новата учебна година всички ученици в страната ще са 680 000, от които около 60 000 ще са първокласниците. Учителите във всички училища, в детските градини и в центровете за подкрепа за личностно развитие са 89 000. Ресурсните учители в образованието са 1397, а психолозите са 763-има.   Новата учебна година ще започне във всичките 2367 училища в страната, в 1844 детски градини и в над 100-те центрове за подкрепа на личностното развитие, каза министър Вълчев. 2367 сега са всичките държавни, частни и духовни училища в страната, съобщи Наталия Михалевска - директор на Дирекцията \"Училищна мрежа и образование на българските училища в чужбина\" към МОН. Тя отбеляза, че общо 1844 са детските градини у нас, които са държавни, общински и частни. Най-много са общинските училища в страната - 2003, държавните училища са 276, 85 са частните училища, а три са духовните училища. Според видовете училища в страната, най-много са основните училища - 1166, началните училища са 134, вече има и 71 обединени училища, в които се обучават ученици от първи до десети клас, според новия Закон за предучилищното и училищното образование. Училищата по изкуствата са 21, училищата по културата са 2, професионалните гимназии са 110, профилираните гимназии са 354, спортните училища са 24, а средните училища са 475, информира Наталия Михалевска. Тя каза, че през тази година са закрити и преобразувани 13 училища в страната. Иновативните училища в страната за новата учебна година са 290, като най-много са в София - 77. Защитените училища през миналата учебна година бяха 185, но до октомври ще завърши процедурата за броя им за тази учебна година, информира Михалевска. Училището с най-много ученици в страната е 18-о Средно училище \"Уилям Гладстон\" в София, което е с около 2400 ученици, каза заместник-министърът на образованието Деница Сачева. Тя отбеляза, че училищата с най-малко ученици са в Родопите, като там има училища с под десет ученици. Държавата успя да обедини всичките си институции, за да работят заедно за привличането или връщането на децата в училище. Работим съвместно, за да прекъснем липсата на интерес към образованието, заяви министър Вълчев. Той информира, че се налагат глоби от общините на родители, които не пускат децата си на училище. Издадени са 509 наказателни постановления на родители и са спрени над 100 300 социални помощи за миналата учебна година. В 1159 екипа за обхващане на децата в образователната система участват 7099 представители на различни институции. Те обхождат адресите на деца и ученици от 29 август до 30 септември. По думите на министър Вълчев през тази година работата на екипите ще се концентрира върху децата на пет и шест години, както и върху незаписалите се след четвърти и седми клас ученици. През тази година са идентифицирани около 60 000 деца, за които има предполагаем риск от отпадане. Министър Вълчев отбеляза, че усилията не приключват със записването на учениците. След това се изисква постоянна работа от учителите и затова държавата инвестира в увеличението на техните възнаграждения. През тази година 591 училища ще получат финансиране за купуване на ученически шкафчета за учениците от първи до седми клас, като общото финансиране на програмата е за близо 2 милиона лева, съобщи заместник-министърът на образованието Деница Сачева. Тя добави, че за тези училища ще бъдат купени над 111 000 шкафчета за над 114 000 ученици. Министър Вълчев каза, че програмата за купуването на ученическите шкафчета е за основните и началните училища, за да се олекотят ученическите раници на учениците от първи до седми клас. Тези ученици общо в страната са около 450 000, съобщи образователният министър. Красимир Вълчев каза, че програмата за купуване на ученическите шкафчета ще продължи и догодина, като вероятно ще бъде финансирана със същите средства - около 2 милиона лева.  ", "date": "2018.09.17", "title": "Около 60 000 ще са първокласниците в страната през новата учебна година"}
{"url": "http://epicenter.bg/article/Pochitame-Svetite-Sofiya--Vyara--Nadezhda-i-Lyubov/163672/2/0", "text": "На 17 септември православната църква почита паметта на Светите мъченици София, Вяра, Надежда и Любов - отдава се почит на добродетелите, които ни крепят - вярата, надеждата, любовта и мъдростта, напомня Нова телевизия. София означава мъдрост. Мъдрост, която не говори, защото знае, вижда и помага. Тя черпи силата си от вярата, надеждата и любовта. И ги дарява на света. Мъдростта има своите многобройни превъплъщения в древни и съвременни философии и религии. На този ден и столицата на България чества за пореден път своя празник - на Света София и нейните дъщери.   Преданието разказва, че през втората половина на І в. в Рим живяла една благочестива жена, християнка. Тя се казвала София и имала три дъщери, които носели имената на християнски добродетели — Вяра, Надежда и Любов. Тя ги възпитавала в любов към Господа Иисус Христос. Майката и дъщерите й не скривали своята вяра в Христа и я изповядвали открито. Наместникът на Антиох донесъл за това на император Адриан (117-138), който заповядал да ги доведат веднага при императора. Когато застанали пред него, всички присъстващи се изумили от спокойствието им: сякаш са ги повикали на светло тържество, а не на изтезание. Адриан се опитал да ги убеди да принесат жертва на богинята Артемида, но младите момичета (Вяра била на 12 години, Надежда — на 10 и Любов — на 9 години) останали непреклонни, тогава императорът заповядал да ги изтезават жестоко. А майката била принудена да гледа нечовешките изтезания и страданията на децата си. Но тя проявила необикновена сила през цялото време. Не издържали на изтезанията момичетата умират, а императорът разрешил на София да вземе телата на дъщерите си и да ги погребе. Три дни след кончината на децата умира и майка им, която също била погребана при тях. Църквата почита и света София като мъченица, защото като майка тя изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция. На днешния празник именниците посрещат гости, като в много къщи на този ден се месят пресни питки и се раздават с грозде или с други плодове за здраве, щастие и любов. Пеят се песни и се играят хора. Празникът се почита най-тържествено от именниците - Вяра, Верка, Надежда, Надя, Любов, Люба, Любен, Любомир, Любомира, Любомил, София, Софка. Денят е обявен и за празник на столицата ни - София, чието име на гръцки означава \"премъдрост\".     ", "date": "2018.09.17", "title": "Почитаме Светите София, Вяра, Надежда и Любов"}
{"url": "http://epicenter.bg/article/Fandakova--Pri-tolkova-remonti-ne-mozhem-da-garantirame--che-nyakoy-rabotnik-nyama-da-si-ostavi-ratsete/163674/2/0", "text": "Честит празник на всички софиянци. Честит първи учебен ден и на всички деца. Това обяви от ефира на БТВ кметът на София Йорданка Фандъкова, която бе гост в предаването „Тази сутрин“. Тя коментира последните политически теми от седмицата, както и всички наболели проблеми на столицата. \"Не мисля, че има политическа криза. По-скоро има изкуствени кризи. Това е работата на опозицията - да критикува и да се опитва да създаде проблеми на управляващите. Все пак искам да кажа, че аз съм работила най-добре, когато има стабилност в държавата. Виждате днес има коалиционен съвет и ще бъде обявена новата номинация за нов транспортен министър. Не може да се говори за криза. Твърде рано е да се говори за предстоящите местни избори и дали ще се кандидатирам. В момента всички мои усилия са насочени към успешно приключване на големите ремонти в столицата. Те могат да се случат само с подкрепата и рабирането на софиянци. Знам, че предизвикаваме неудобства, но искам да благодаря на всички столичани за търпението\", каза тя.   \"Ремонтът на бул. \"България\" приключи преждевременно, както бяхме обещали. Снощи пуснахме движението по бул. \"Арсеналски\". Движението по булевард \"Васил Левски\" също е пуснато буквално преди часове. Там са асфалтирали до сутринта четири машини. Всички основни пътни артерии са пуснати, като само бул. \"Пенчо Славейков\" остава в ремонт. Зам.-кметът Крусев всеки ден е на терен. При тези мащабни ремонти не можем да гарантираме, че някой майстор няма да си остави ръцете. Това са стотици хора и фирми. От бул. \"България\" съм поискала две проби. Същото важи и за бул. \"Арсеналски\" и бул. \"Васил Левски\". Най-лесно е да не правим нищо и тогава няма да има критики. Аз обаче изповядвам друга философия. Санкциите са некачествени ремонти са големи. Искам да гарантирам на всички софиянци, че техните пари не отиват за калпави ремонти. Булевард \"Дондуков\" излезе златен на изпълнителя заради проблемите с паветата. Всички лостове, които са възможни, сме ги заложили. Ще дам  пример с \"Граф Игнатиев\". Ремонтът там е с предварително платена гаранция от фирмата изпълнител. 50% от тази гаранция ще им бъде освободена, когато приключи ремонта. Другите 50% ще бъдат задържани докато тече гаранционния срок и ако се наложи нещо да се поправя, това ще стане с тези пари. Искам това да стане ясно на всички софиаянци и те да разберат, че техните пари не отиват за калпави ремонти\", категорична беше Фандъкова.    ", "date": "2018.09.17", "title": "Фандъкова: При толкова ремонти, не можем да гарантираме, че някой работник няма да си остави ръцете"}
{"url": "http://epicenter.bg/article/Ninova--Mili-detsa--neka-novata-uchebna-godina-bade-interesna-i-da-vi-donese-mnogo-znaniya-i-priyatelstv/163675/2/0", "text": "\"Мили деца, нека новата учебна година бъде интересна и да ви донесе много знания и приятелства. Бъдете старателни и упорити, за да вървите смело към мечтите си.\" Това написа лидерът на БСП Корнелия Нинова във фейсбук.   \"Уважаеми учители, приемете нашата признателност за мисията ви да учите, възпитавате и обичате децата. Нека техните усмивки ви носят удовлетвореност и мотивация. На добър час!\", добави в публикацията си в социалната мрежа тя.      ", "date": "2018.09.17", "title": "Нинова: Мили деца, нека новата учебна година бъде интересна и да ви донесе знания и приятелства!"}
{"url": "http://epicenter.bg/article/Premierat-Boyko-Borisov-sas-spetsialen-pozdrav-za-uchenitsite-/163676/2/0", "text": "\"През новата учебната година пожелавам много здраве, успехи, търпение и мъдрост на всички учители, на техните ученици и на родителите. Честит първи учебен ден!\"   Такава честитка за учениците отправи чрез фейсбук премиерът Бойко Борисов.", "date": "2018.09.17", "title": "Бойко Борисов със специален поздрав за учениците: Търпение и мъдрост! "}
{"url": "http://epicenter.bg/article/Emanuil-Yordanov--Reformi-v-MVR-skoro-nyama-da-ima--noviyat-ministar-nyama-podkrepa-za-tova/163677/2/0", "text": "Реформи в МВР скоро няма да има, новият министър няма и да получи подкрепата за такива. Това каза в сутрешния блок „Добро утро, България“ на Радио „Фокус“ бившият вътрешен министър Емануил Йорданов.   По думите му предложеният да оглави ведомството главен комисар Младен Маринов като лице от системата, трудно би се разграничил от нея, откроявайки необходимите промени, които трябва да се направят. „Има няколко причини, поради които не могат да се очакват каквито и да е реформи в МВР. На първо място това е политическата обстановка. Очакваме гореща есен. Догодина не е изключено да има и предсрочни избори. Освен това новият министър едва ли ще има необходимата подкрепа за да направи нещо по-мащабно. В момент, в който на правителството му се клатят краката, да се правят реформи е кауза пердута“ обясни той.   Емануил Йорданов коментира и случая с двамата задържани журналисти, като главната причина за него е липсата на добра комуникация. Случаи като този и акциите срещу родни бизнесмени разклащат допълнително иначе крехкото доверие във властите. Развръзката след подобни събития обикновено е в ущърб на обществото, каза още Йорданов.  ", "date": "2018.09.17", "title": "Емануил Йорданов: Реформи в МВР скоро няма да има, новият министър няма  подкрепа за това"}
{"url": "http://epicenter.bg/article/Vasil-Vasilev--Namalete-parvo-administratsiyata-s-20---posle-vdigayte-s-10--zaplatite-na-ostanalite/163665/2/0", "text": " \"Не се страхувай “ с Васил Василев, тази вечер от 20.00 по телевизия Евроком. Какво е образованието - жизнена потребност, обществена необходимост или просто стока ? Какво спечели и загуби българското образование, след като излезе на пазара ? Защо училището престана да възпитава ? Основната тема на днешното предаване на Васил Василев “ Не се страхувай “ е образованието. 63 % от българите смятат, че то се влошава. По-престижно ли е да имаш пари без образование от образование без пари ? Не може ли и този милиард, който властта ще раздаде за по-високи заплати на държавните служители, да обхване само редовите полицаи, войниците и офицерите, които служат на терен, учителите, пряко заети с обучението на децата и да отмине чиновниците, чантаджиите, началниците и въобще бюрокрацията. И не е ли по-правилно първо администрацията да се намали с 20 % и тогава заплатите на останалите да се вдигнат с 10 %. Здравните осигуровки ще нараснат, но не се знае с колко. Има ли опасност предлаганите здравни застраховки да лишат от здравни грижи много пенсионери и социално слаби ? Още повече, че инфлацията вече е изяла тазгодишното увеличение на пенсиите. Отговорите тази вечер от 20.00 по Евроком със специален гост големия български журналист Валери Найденов.", "date": "2018.09.17", "title": "Васил Василев: Намалете първо администрацията с 20 %, после вдигайте с 10% заплатите на останалите"}
{"url": "http://epicenter.bg/article/--Trend--S-izkazvaneto-si--che-nyama-alternativa-za-predsrochni-izbori-prezidentat-nanasya-udar-na-BSP/163680/2/0", "text": "Това каза в интервю за БНР Евелина Славкова от Изследователски център „Тренд“. Ако има смяна на още министри, това ще бъде ситуационно, а не целенасочено действие, смята тя. По думите ѝ в момента няма нагласа за предсрочни избори. Славкова отчете, че БСП не се възприема от хората като алтернативата, която може да застане начело на държавата. Независимо от всички сътресения и скандали между ГЕРБ и БСП има разлика от 3-4%.   След неподписания указ от страна на президента за освобождаване на Младен Маринов от поста главен секретар на МВР, с което се блокира временно процедурата по смяна на трима министри, Славкова не очаква повече изненади. Според нея в случая има два важни момента.   „Единият е с невъзможността да се намери непробиваема кандидатура за министър на транспорта след оттеглянето на Александър Манолев. Това, което може би е положително в тази ситуация, е предварителното оттегляне.   Представяме си ситуация, в която транспортният министър е с поискана оставка заради катастрофата край Своге и в същото време начело на министерството застава човек, който по един или друг начин има някаква неизяснена ситуация покрай катастрофа. Това е по скоро автогол от страна на правителството, отколкото някакъв успешен опит да свалят напрежението с нов министър“, заяви тя.   Другата линия са отношенията между президентство и правителство, добави Славкова. „Това, което можем да отбележим, е опитът на президента да се позиционира много по-ярко като политически играч“. По думите ѝ с изказването си, че няма алтернатива за предсрочни избори, президентът нанася удар на БСП. От друга страна думите за управляващите винаги са негативни. Видно е, че президентът се опитва да се позиционира като трети политически център извън институцията, категорична е Славкова. Според нея този диалог между президента и премиера ще продължи да бъде остър, а такъв тип изненади като тази с неподписания указ за освобождаване на Младен Маринов като главен секретар на МВР може да се наблюдават и в бъдеще.  Славкова отбеляза, че информацията за номинацията на Маринов за нов вътрешен министър е излязла първо в медиите, а не от президентството. „Това от една страна може да бъде прочетено като опит за политически ход от страна на ГЕРБ. От друга страна може да бъде прочетено като липса на комуникация между институциите“, завърши тя.", "date": "2018.09.17", "title": " „Тренд“: С изказването си, че няма алтернатива за предсрочни избори президентът нанася удар на БСП"}
{"url": "http://epicenter.bg/article/Margaritis-Shinas--Dogovorat-za-imeto-na-Makedoniya-e-uspeh-i-na-balgarskoto-predsedatelstvo/163684/2/0", "text": "Договорът от Преспа между Атина и Скопие за името на Македония е успех и на Българското председателство. Това каза говорителят на Европейската комисия Маргаритис Схинас в интервю за БНР. Той отбеляза, че въпросът за името е значим за целия регион на Балканите.   “Важен е фактът, че след толкова години имаме споразумение. Сега зависи от хората и от парламентите на двете страни, за да придвижат въпроса напред. Смятам, че, за да стане това, важно е ние да не даваме грешни сигнали. Мисля, че има широк консенсус, както на европейско, така и на световно ниво, че този въпрос е значим за развитието на региона, за който Уинстън Чърчил беше казал, че произвежда много повече история, отколкото може да поеме“, поясни Схинас.   Говорителят на Европейската комисия определи Българското председателство като успешно: \"Българското председателство имаше наистина шумен успех. Такова беше настроението в Брюксел. Не става въпрос само за темата Балкани, дори бих поставил това на второ място сред постиженията. Имаше много законодателни успехи, които българите постигнаха през тези 6 месеца. Най-емблематичното от тях е споразумението по едно от най-трудните досиета - директивата за командированите в чужбина работници. По темата за Балканите смятам, че това, което сработи добре е, че вие успешно маркирахте съвсем конкретно точки за сътрудничество\".   За бъдещето на Европа, Схинас коментира: \"Изправяме сме пред предизвикателства като политика на идентичността, възходът на популистите, хората, които обещават лозунги или лесни решения, които ще паднат от небето. Това разбира се е риск. Но не трябва да забравяме от друга страна, че ние всички сме демокрации с напреднали общества и растящи икономики. Имаме общо минало, общи перспективи. Не мисля, че бих се съгласил с пророчествата за гибел и обреченост на Европа и че няма бъдеще за нас. Все още има много неща, които можем да направим заедно. Ако останем заедно, разбира се\".   Според Маргаритис Схинас бъдещите отношения между ЕС и САЩ ще бъдат на базата на сътрудничество.", "date": "2018.09.17", "title": "Маргаритис Схинас: Договорът за името на Македония е успех и на българското председателство"}
{"url": "http://epicenter.bg/article/Klimatologat-prof--Rachev--Ot-nedelya-zakrivame-lyatoto-i-puskame-vladenieto-na-esenta/163685/2/0", "text": "\r\n \r\n   \r\n „Топла зима означава за 3-те месеца – декември, януари и февруари, температури от порядъка на 1,5 до 2,5 градуса. Това не означава, че няма да вали сняг, няма да има поледица, няма да има мъгли, скреж, лед и т.н., всичко ще си има, но периодите с по-топло време ще бъдат повече и ще продължават по-дълго време. \r\n За Балканите се очаква не чак толкова топла зима, колкото за останалата част на Европа. \r\n За България се очакват температури около 1,5 до 2 градуса по-високи от нормалното“, обясни той. \r\n   \r\n Предстои ни една прекрасна седмица, която ще бъде един аналогичен завършек на лятото, каза още проф. Рачев и добави:  \r\n \"Лятото продължи в равнинната част на България 5 месеца – от май до тази неделя. От неделя закриваме лятото и пускаме владението на есента. \r\n Есента ще дойде с малко по-студено време, особено в понеделник, вторник и сряда, когато според световните метеоцентрове над Балканския полуостров и почти над цяла Европа ще нахлуе доста по-студен въздух. \r\n Това ще продължи 3-4 дни, след което от по-следващата неделя ще се радваме на една хубава, нормална златна есен с нормални валежи. Вероятността есента да бъде нормална е над 70%“. \r\n   \r\n Циганското лято обикновено е в края на октомври и то може да продължи от 3 дни до 2-3 седмици, каза още климатологът. \r\n", "date": "2018.09.17", "title": "Климатологът проф. Рачев: От неделя закриваме лятото и пускаме владението на есента"}
{"url": "http://epicenter.bg/article/Koy-shte-bade-noviyat-transporten-ministar---Rosen-Zhelyazkov-ili-Stoyan-Bratoev-/163691/2/0", "text": "Кой ще бъде новият кандидат за поста на транспортния министър – очаква се това да стане ясно на насрочения за днес Съвет на управляващата коалиция. Лидерите на ГЕРБ и коалиция „Обединени патриоти“ Бойко Борисов, Волен Сидеров, Валери Симеонов и Красимир каракачанов заседавата вече втори час в Министерски съвет.   Със сигурност новият министър на транспорта ще бъде от квотата на ГЕРБ. Сред обсъжданите имена са Росен Желякзов и Стоян Братоев. В момента Желязков е председателят на Комисията за регулиране на съобщенията. Той беше главен секретар на Министерския съвет, чието име беше свързано с аферата \"Костинброд\". Първоначално Желязков беше обвинен от прокуратурата, но съдът го оправда окончателно. По-късно той оглави новосъздадената Държавна агенция \"Електронно управление\".    Втората кандидатура е на шефа на общинското дружество \"Метрополитен\" Стоян Братоев.   Заложихме на професионализма и опита в определения сектор, в който новите министри ще отговарят, коментира миналата седмица председателят на Парламентарната група на ГЕРБ Цветан Цветанов. По-късно той уточни, че вероятно става въпрос за хора, работещи в администрацията.   Пред Епицентър.бг източници от ГЕРБ казаха, министърът на транспорта в оставка Ивайло Московски няма да се връща в Народното събрание. Той искал да замине на работа в чужбина. Първият вариант Московски да стане български посланик в Берлин отпаднал, тъй като президентът Румен Радев не е одобрил кандидатурата му. Взето е решение транспортният министър да бъде назначен за представител на България в Черноморската банка за търговия и развитие.   Ивайло Московски, Валентин Радев и Николай Нанков подадоха оставка след тежката катастрофа край Своге в края на август, при която загинаха 17 души. За постовете им премиерът Бойко Борисов номинира съответно Александър Манолев, Петя Аврамова и Младен Маринов.  Манолев се оттегли заради по думите му целенасочена кампания, която цели да го злепостави. Обявено бе още, че за мястото му се обсъждат нови две кандидатури, които са на хора от транспортния бранш.", "date": "2018.09.17", "title": "Кой ще бъде новият транспортен министър - Росен Желязков или Стоян Братоев?"}
{"url": "http://epicenter.bg/article/Yulian-Angelov--Prezidentat-ne-opredelya-koy-shte-vliza-v-izpalnitelnata-vlast/163695/2/0", "text": "Президентът не определя кой ще влиза в изпълнителната власт, трябва да позволи на Младен Маринов да бъде кандидат за министър. Това каза пред журналисти преди днешния коалиционен съвет депутатът от „Обединени патриоти“ Юлиан Ангелов. „Надявам се тази седмица да бъдат избрани новите министри, за да не се допуска правителствена криза. Защото няма нужда от скандали. Президентът може да си има свое мнение, но той не е човекът, който да определя кой ще влиза в изпълнителната власт и кой – не. Затова има разделение на властите и затова той е отделна институция. Така че надявам се, че той също ще направи своя правилен избор и ще даде възможност на Младен Маринов да бъде кандидат за министър“, каза още той.    Ангелов посочи, че новият министър на транспорта по коалиционно споразумение трябва да бъде предложен от ГЕРБ. „Ние от „Обединени патриоти“ имаме теми, които искаме да обсъдим с нашите коалиционни партньори от ГЕРБ и се надявам те да бъдат приети от тях и да изпълняваме общата програма, която сме предписали“, коментира Ангелов. ", "date": "2018.09.17", "title": "Юлиан Ангелов: Президентът не определя кой ще влиза в изпълнителната власт"}
{"url": "http://epicenter.bg/article/Tsvetan-Tsvetanov-izprati-nay-malkata-si-dashterya-v-parvi-klas/163701/2/0", "text": "За трети път със съпругата ми Деси изпитахме радостта да изпратим първокласничка - най-малката ни дъщеря София.   Това написа на личната си страница във Фейсбук председателят на ПГ на ГЕРБ и зам.-председател на партията Цветан Цветанов. Ето какво още сподели от радостния момент:   \"Вълнението е толкова голямо, колкото и преди години, когато тръгна на училище най-голямата ни дъщеря Гергана. Пожелавам на всички ученици, на техните учители и родители, много щастие и здраве!\".    ", "date": "2018.09.17", "title": "Цветан Цветанов изпрати най-малката си дъщеря в първи клас"}
{"url": "http://epicenter.bg/article/Iliyana-Yotova--Kachestvenoto-obrazovanie-e-zalog-za-uspeha-na-tsyaloto-ni-obshtestvo/163705/2/0", "text": "„Качественото образование е залог за успеха на цялото ни общество. Вие, учителите, трябва да получите голямото уважение от обществото и достойното признание от държавата, които заслужавате. Това е наш дълг към вас“. С тези думи вицепрезидентът се обърна към преподавателите в столичното 18-o СУ „Уилям Гладстон“, където откри новата учебна година. Това съобщиха от прессекретариата на държавния глава. „Днешният първи учебен ден съвпада с голям празник. Убедена съм, че тази учебна година ще бъде още по-успешна, защото вярата, надеждата и любовта са най-висши ценности, без които не можем“, заяви вицепрезидентът и честити празника на София. Илияна Йотова се обърна към учениците с пожелание да бъдат здрави, любознателни и упорити.  Директорът на 18-o СУ „Уилям Гладстон“ Величка Стойчева показа на вицепрезидента Илияна Йотова иновативните кабинети в учебното заведение, което е с най-голям брой ученици в цялата страна. „18-o СУ успешно съчетава традициите с иновациите, с богатството на култури и езици“, отбеляза вицепрезидентът. В училището се изучават седем чужди езика.   ", "date": "2018.09.17", "title": "Илияна Йотова: Качественото образование е залог за успеха на цялото ни общество"}
{"url": "http://epicenter.bg/article/Prezidentat--Narodat-ot-vekove-predava-preklonenieto-pred-znanieto-kato-nay-skap-zavet-na-detsata-si/163706/2/0", "text": "Българският народ от векове предава преклонението пред знанието като най-скъп завет на своите деца. Това каза президентът на Република България по време на официалното откриване на учебната година на Национална гимназия за древни езици и култура \"Константин-Кирил Философ\", предаде агенция \"Фокус\".   \"Днес малки и големи ще прекрачат прага на училището за да поемат по пътя към знанието. Аз виждам, че днес тук за нас това е най-истинският празник\", допълни той. \"Искам да пожелая на учениците да бъдат здрави и смело да крачат по необятния път към знанието. Помнете, че каквото и да изберете, най-важното е да не спирате да отстоявате с думи и дела територията на духовността, човечността и достойнството. Където и да отидете, каквото и да вършите го правете с мисълта за България\", заяви още той.   \"Днес имаме особена нужда от мъдрост, а тя е закодирана в много поколения преди нас. Вие имате тази благородна мисия - да търсите тази мъдрост на предишните поколения и да я давате на нас, в нашето забързано съвремие\", каза още президентът на РБългария.   \"Искам да изкажа своето дълбоко уважение към вас - българските учители, защото без вашето вдъхновение прогреса на обществото е невъзможен. На вас скъпи ученици пожелавам все така всеотдайно във вашите сърца да гори пламъка на познанието. Нека никога не забравяте, че най важния урок е, че всички мечти се постигат с любов, много труд, вяра и всеотдайност\", допълни още президентът.", "date": "2018.09.17", "title": "Президентът: Народът от векове предава преклонението пред знанието като най-скъп завет на децата си"}
{"url": "http://epicenter.bg/article/Predsedatelyat-na-NS--Skapi-mladi-hora--smelo-mechtayte--postavyayte-si-visoki-tseli-i-gi-postigayte/163707/2/0", "text": "Председателят на Народното събрание Цвета Караянчева поздрави учителите и учениците по случай новата учебна година.   “Днес е вълнуващ и празничен ден за всички нас. Той дава началото на нова учебна година, изпълнена с много усилия и упорит труд, но и със стремеж към знание, с успехи и нови постижения“, отбелязва Цвета Караянчева в поздравлението си към учителите и учениците, съобщиха от пресцентъра на Народното събрание.   „Пъстрите букети, които учителите получават днес, са израз на любов и благодарност за ежедневната им грижа за нашите деца, за усилията да ги възпитават и образоват. Отговорността на преподавателите е огромна, защото на тях разчитаме да подготвят децата за живота, да ги превърнат в личности и достойни граждани. Затова от сърце им желая да се радват на най-ценната награда – достиженията и признателността на своите ученици!“, добавя тя.   „Скъпи млади хора, черпете с пълни шепи от опита и знанията на Вашите учители и родители и в същото време, използвайте предимствата, които Ви дава съвременният високотехнологичен свят. Смело и дръзко мечтайте, поставяйте си високи цели и ги постигайте с талант и настойчивост”, отбелязва председателят на парламента в поздравлението си към учениците.", "date": "2018.09.17", "title": "Председателят на НС: Скъпи млади хора, смело мечтайте, поставяйте си високи цели и ги постигайте"}
{"url": "http://epicenter.bg/article/Upravlyavashtata-koalitsiya-se-sabira--za-da-nominira-ministar-na-trasporta/163671/2/0", "text": "Управляващата коалиция ГЕРБ - Обединени патриоти се събира при премиера Бойко Борисов на \"Дондуков\" 1, за да номинира министър на транспорта. До експресната сбирка се стигна, след като бе оттеглено предложението в кабинета да влезе Александър Манолев. В четвъртък изненадващо Манолев оттегли кандидатурата си. Това стана часове, след като парламентът трябваше да гласува трите номинации за министри на вътрешните работи, строителството и транспорта. Точката в дневния ред на Народното събрание пък бе отложена защото се оказа, че няма указ на президента за освобождаването на номинирания за вътрешен министър главен секретар на МВР Младен Маринов.     \"Със скалъпени обвинения и без никакви доказателства, се опитват явно да блокират работата ми в министерството на транспорта. Ясно ми е, че по този начин атакуват не само мен като кандидатура, но и целият кабинет, давам си ясна сметка, че всички тези съшити твърдения нямат нищо общо с истината\", каза тогава той. Преди да вземе това решение излезе статия в \"Капитал\".      ", "date": "2018.09.17", "title": "Управляващата коалиция се събира, за да номинира министър на траспорта"}
{"url": "http://epicenter.bg/article/Krasimir-Valchev--Blizo-60-000-detsa-sa-problemni-i-ima-risk-da-otpadnat-ot-obrazovatelnata-sistema/163673/2/0", "text": "Около 60 000 деца ще прекрачат за първи път вратите на училищата в цялата страна. От миналата година вече имаме данни за всяко едно дете, което липсва в образователната система. Всички институции работят по тази тема. Около 60 000 са и децата, които са проблемни и има риск да отпаднат от системата, заяви министър Красимир Вълчев. В първи учебен ден той бе гост в сутрешния блок на БТВ.   \"Трудно е да се следи всяко едно дете, особено при тази мобилност. 14 000 деца са отпаднали от системата. Повече от 8 000 от тях са заминали за чужбина с родителите си. Целта ни е децата да бъдат обхващани още на 4-5 години. Помагаме на близо 300 български училища в чужбина. Целта е децата там да изучуват и да не забравят родния език. Предприемаме мерки за намаляване на тежестта на раниците. В тази насока продължава и програмата \"Шкафче\". В 50 училища продължават ремонтите. Не помня друга, в която да са ремонтирани толкова много учлища и детски градини. Говорим за над 1 100 заведения, които бяха ремонтирани по ОП \"Региони в растеж\". Искам да се извиня, ако някъде има неудобства\", каза още Вълчев. \"Има недостиг на учители. Темата е важна и в министерството работим ежедневно по нея. На места има свръхконцентрация на ученици. Работим и това да се промени. Необходимо е време, за да се премине само към смяна в училищата. Критерият близост изигра своята роля. Видяхте, че тази година нямаше опашки пред училищата за записване. Ясно е, че има спад в образованието в последните десетилетия. Учителите обаче казват, че в последните няколко години има напредък и положителни тенденции. В момента началната заплата на млад учител е 860 лв., а от първи януари трябва да стане 920 лв. Най-много голяма липса има при учителите по математика и физика. Учителите са най-важното нещо. Винаги сме казвали това. Трудно е да мотивираме млад учител да работи в по-малко населено място. Правим всичко по силите си и няма да се откажем да работим\", каза министър Вълчев. \"Желая на всички деца и техните родители успешна учебна година. Всички трябва да бъдем партньори и да работим заедно\", завърши Вълчев.    ", "date": "2018.09.17", "title": "Красимир Вълчев: Близо 60 000 деца са проблемни и има риск да отпаднат от образователната система"}
{"url": "http://epicenter.bg/article/Radev-shte-uchastva-v-sreshtata-na-varha-na-initsiativata--Tri-moreta--v-Bukuresht/163637/2/0", "text": "оято ще се проведе в столицата на Румъния, Букурещ. В инициативата, която има за цел да насърчи транспортната, енергийна и дигитална свързаност на държавите от Източна Европа, дателят на Европейската комисия Жан-Клод Юнкер, министърът на енергетиката на САЩ Рик Пери, министърът на външните работи на Германия Хайко Маас и висши представители на Европейска банка за възстановяване и развитие и Световната банка, съобщиха от правителствената пресслужба. В рамките на срещата на върха в Букурещ ще се състои бизнес форум, на който ще бъдат разгледани възможностите за реализация на съвместни проекти в областта на регионалната свързаност.    ", "date": "2018.09.17", "title": "Радев ще участва в срещата на върха на инициативата „Три морета“ в Букурещ"}
{"url": "http://epicenter.bg/article/Kurioz-v-Sofiya---22-dni-svetofar-sveti-samo-zeleno-/163709/2/0", "text": "Столичани искат оставката на Димитър Петров - служител на Столичната община, заради светофар на бул. \"Никола Мушанов\" и бул. \"Възкресение\", който 22 дни е светил зелено едновременно за пешеходци и коли.  Цветан Фиков е един от организаторите на протест, който ще започне в 11.00 часа днес. В него ще се включат жители на \"Красна поляна\" и родители на деца, които учат в 28 СУ \"Алеко Константинов\".  Фиков обяви в ефира на телевизия „България он ер“, че исканията на хората са адекватна и постоянна поддръжка на маркировката и светофарните уредби на кръстовищата, които са в близост до училища и детски градини. \"Интегрираната светофарна система в София да работи в полза на пешеходците и да ги предпазва, а не да ги пуска тогава, когато пуска и автомобилите, както беше на този светофар и най-вече оставка на Димитър Петров\", настоя Цветан Фиков. По думите му служителят от Центъра за управление на трафика към общината се е подиграл на жителите на района, защото първо е обяснявал за това, че светофара работи по европейски практики и световни стандарти, а след това през нощта е бил променен режимът му на работа.  Пред Bulgaria ON AIR самият Димитър Петров заяви, че са правени няколко проверки на работата на светофара и по думите му те са показали, че той работи по всички законови и нормативни изисквания, а също и че отговаря на добрите практики. Въпреки това Петров не отрече, че е сменен режимът на работа на светофара.  \"Като отговорна институция, ние зачитаме и ценим мнението на гражданите, в дадената ситуация екипът от експерти, който работи за организацията на движение на светофарните уредби, прецени, че е удачно да се върне старата организация на движение\", добави Димитър Петров.  Служителят на Центъра за управление на трафика към общината подчерта, че не е чакано 22 дни да се оправи светофара, защото проблем с работата му не е имало, а е сменен само режимът на работа.", "date": "2018.09.17", "title": "Куриоз в София - 22 дни светофар свети само зелено!"}
{"url": "http://epicenter.bg/article/Iliana-Raeva--Blagodarya-na-g-n-Boyko-Borisov-za-ogromnata-podkrepa--/163717/2/0", "text": "Председателят на Българската федерация по художествена гимнастика Илиана Раева благодари сърдечно на премиера Бойко Борисов, който отправи мили думи и похвали за нея, Мария Петрова и всички грации и треньори след края на Световното първенство в София.   България приключи участието си на надпреварата с пълен комплект медали, съобщи Gong.bg. Ансамбълът спечели злато във финала на пет обръча и бронз в многобоя, както и олимпийска квота за Токио 2020. Среброто донесоха индивидуалистките Катрин Тасева, Невяна Владинова и Боряна Калейн в отборната надпревара.   Раева използва профила си в една от социалните мрежи, където написа:   \"Благодаря на г-н Бойко Борисов за огромната подкрепа! За това, че прие нашия президент Мори Ватанабе! За това, че беше един от първите, който ми изпрати СМС да ме поздрави за златния медал! За това, че уважи покана ми и дойде да поздрави на заключителната вечеря всички участници в световното първенство! Това е огромно признание за нашия труд и постижение! Подкрепата на правителството и личната негова подкрепа силно впечатлиха ръководителите на световната ни централа по гимнастика FIG, както всички присъстващи от целия свят!   Благодаря от сърце за подкрепата през последните 10 години и засвидетелстваното уважение към българската художествена гимнастика!“.   ", "date": "2018.09.17", "title": "Илиана Раева: Благодаря на г-н Бойко Борисов за огромната подкрепа! "}
{"url": "http://epicenter.bg/article/Hertsoginya-Megan-demonstrira-gotvarski-umeniya-za-blagotvoritelna-kauza--Snimki-/163741/10/100", "text": "даде подкрепата си за нова благотворителна готварска книга, която цели да се съберат средства за готварски проект на общност, лансиран след пожара в   в  , при който загинаха 71 души, предаде Ройтерс.   Проектът е създаден през лятото от жени, които търсят някъде да сготвят прясна храна за семействата и приятелите си след пожара, опустошил 24-етажния жилищен блок в    . Новата книга, озаглавена \" \", включва 30 рецепти от ползватели на обществена кухня в центъра на мюсюлманското културно наследство \"  Ма аар\". Тя ще бъде използвана, за да даде възможност проектът да намери приложение 7 дни в седмицата. \"Веднага се почувствах свързана с тази обществена кухня“, заяви    , която за пръв път я посетила през януари и оттогава е направила и други частни посещения там. „Това е подходящо място, където жени да разговарят, да скърбят, да плачат и да готвят заедно\". \r\n \r\n \r\n \r\n  тауър е най-смъртоносният в подобна сграда във Великобритания от Втората световна война и се появиха критики, че властите се бавят да осигурят нови жилища за много от оцелелите.   Източник: Дарик", "date": "2018.09.17", "title": "Херцогиня Меган демонстрира готварски умения за благотворителна кауза (Снимки)"}
{"url": "http://epicenter.bg/article/Ariana-Grande-i-Toto-v-noviya-klip-na-Dara-Ekimova/163748/10/0", "text": "Дара Екимова направи свой кавър на най-нашумелите хитове на 2018-а – „God Is a Woman”и „Чужди усмивки”.   Вдъхновение за идеята си тийнейджърката черпи от любовта към музиката. „Музиката е единственото нещо, което никога не е спирало да има смисъл за мен. Преминах през моменти, в които не знаех откъде да започна, за да реализирам мечтата си. Това ме караше да се замислям, дали да не се откажа.   Истината е, че сърцето иска това, към което има страст и в правилното време, на правилното място се появи човек, който да ме върне в пътя и да ме мотивира.” – споделя Дара Екимова и допълва: „Сега се радвам, че в този проект вложих цялата си емоция и любов. Нека това да е само началото! Безкрайно благодаря на хората, които не спряха да вярват в мен, когато аз нямах сили да повярвам - мама, вокалният ми педагог и още една шепичка хора. В това число на Ариана Гранде за вдъхновението и на Тото за емоцията в „Чужди усмивки.”   „God Is a Woman”е тоталният разбивач на класациите, който американската певица Ариана Гранде реализира през лятото на тази година. С пищна хореография, на финала, на която Гранде покани на сцената майка си и баба си, певицата взриви сцената на MTV VMAs/18.   За „Чужди усмивки” Тото признава, че е посветена на непоисканата прошка и раздялата с любовта на живота му.   Откритието на Джъстин Бийбър, Ариана Гранде, е музикален идол за Дара Екимова. С версия на друга нейна  песен, „One Last Time”, Дара се яви на кастингите за „Гласът на България”. След като не продължи в реалити формата, Дара се зае да изгражда самостоятелната си певческа кариера.   Зад гърба си тя има осъществени няколко кавър версии на родните класики „Синьо” и „Уморени крила”. „Луд ли си” е първият й авторски проект, включен в саундтрака на тийн-лентата „12А”.   С „God Is A Woman X Чужди усмивки” Дара дава сериозна заявка за музикалната сцена. Тя сама избира песните за mashup-версията и веднага започва работа със Светлин Къслев и Борил Петров. За по-малко от седмица, тандемът реализира видеото.   Mashup е популярен сред тинейджърите микс на две или повече песни с нов аранжимент.   Дара Екимова сподели клипа в личния си YouTube канал, а в инстаграм инфлуенсърите се надпреварват да я хвалят.   Аранжиментът на „God Is A Woman X Чужди усмивки” е дело на топ-композитора и бийт мейкър Светлин Къслев, а със заснемането и монтажа на видеото се заема младият талант Борил Петров. Записите са осъществени в Starlight Records.   Видео-премиерата на mashup-версията на „God Is A Woman X Чужди усмивки” ще се състои на 18-и септември на сцената на Sofia Fashion Week, когато, с изпълнението си, младата певица ще открие втората вечер на престижния форум.   Стайлингът в клипа е на самата Дара, а за грима и косата се погрижиха гримьорът Анастасия Бреневрешка и коафьорът Виолета Ван от LUKSOR club fashion salons.", "date": "2018.09.17", "title": "Дара Екимова смеси в новия си клип Арана Гранде и Тото"}
{"url": "http://epicenter.bg/article/ChSU--Tsar-Simeon-Veliki----s--umni-steni--i-inovativen-za-Balgariya-interioren-dizayn/163749/10/0", "text": "За поредна година на 17 септември в ЧСУ „Цар Симеон Велики“ бяха отбелязани два специални повода – откриването на новата 2018-2019 учебна година и преобразяването на училището, превръщайки го в едно от най-иновативните учебни пространства в Европа.   Празникът започна с тържествено внасяне на знамената под акомпанимента на Представителния духов оркестър на сухопътните войски, начело със ст. л-т Тодор Пенков. Бяха поднесени и венци на паметника на цар Симеон Велики, който през 2017 г. бе открит официално от д-р Милен Врабевски и Председателя на народното събрание Димитър Главчев.   На събитието присъстваха Моника Панайотова – заместник-министър на българското председателство на Съвета на Европейския съюз 2018 г., Красимир Велчев – народен представител, Мария Иванова – кмет на Иваняне, Пламен Симеонов – заместник-кмет на Район Банкя, Столична община.   Уникалният за България вътрешен дизайн е специално разработен така, че да бъде в синхрон с интерактивната учебна програма на децата и да развива креативното им мислене. Проектът е реализиран по инициатива и с инвестиция на д-р Милен Врабевски, собственик на частното училище.   „Умни“ стени, изобразяващи Слънчевата система, пластовете на планетата Земя, и картата на България са само част от иновативния интериор на ЧСУ „Цар Симеон Велики“. Гигантски инфографики с химичните елементи, най-високите планиски върхове и най-дългите пещери в България и света дават полезна информация на децата, представена по интересен и нестандартен начин. Директорът на училището г-жа Ваня Къндова заедно с всички учители и ученици поднесоха изненада на присъстващите, като изпяха заедно песента „Де е България“.   Именно баланса между традиция и новаторство, родолюбие и предприемачество е сред ключовите приоритети на училище „Цар Симеон Велики“. В учебното заведение засилено се изучават природни науки и програмиране, като активно се инвестира в икономика на знанието. Повече снимки от празника и преобразеното училище, можете да видите на  .    ", "date": "2018.09.17", "title": "ЧСУ „Цар Симеон Велики“ -  с „умни стени“ и иновативен за България интериорен дизайн"}
{"url": "http://epicenter.bg/article/Prodadoha-spisanie--quot-Taym-quot--za-190-miliona-dolara/163702/7/0", "text": "Милиардерът Марк Бениоф, съосновател на американската технологична група „Сейлсфорс“ (Salesforce) купи сп. \"Тайм\" за 190 милиона долара, съобщава „Форбс“.   Досегашният собственик на изданието, корпорацията „Мередит“ (Meredith Corp.), обяви, че е продала \"Тайм\" на Бениоф, пионер в облъчната технология и съпругата му за 190 милиона долара в брой. Бениоф придобиват \"Тайм\" като семейно капиталовложение и сделката няма нищо общо с групата Сейлсфорс, на която Марк Бениоф е главен изпълнителен директор и съосновател, се подчертава в комюникето на американската медийна група и на Мередит.   Господин и госпожа Бениоф няма да участват в дейностите на списанието, нито при вземането на издателските решения, които ще останат в ръцете на досегашния ръководен екип на \"Тайм\", уточняват от „Мередит“.   Миналата година „Мередит“ купи за 2,8 милиарда долара издателската компания Тайм инк (Time Inc), на която принадлежат десетки медии, сред които списанията \"Тайм\", \"Форчън\" и \"Пипъл\". Според данни на в. \"Ню Йорк таймс\" в сделката са участвали братята милиардери Чарлз и Дейвид Кох.    ", "date": "2018.09.17", "title": "Продадоха списание \"Тайм\" за 190 милиона долара"}
{"url": "http://epicenter.bg/article/Shefchovich-se-obyavi-za-parviya-kandidat-na-PES-za-sledvasht-predsedatel-na-EK/163703/7/0", "text": "Зам.-председателят на Европейската комисия Марош Шефчович (Словакия) обяви днес готовността си да бъде кандидат за следващ председател на институцията, предаде БТА.   Шефчович ще участва във вътрешната надпревара в Партията на европейските социалисти (ПЕС). Окончателното решение кого ще издигне ПЕС за председател на ЕК се очаква да бъде взето на 7-8 декември на партийно заседание в Лисабон.   Готов съм да служа на ЕС в друго качество, заяви днес Шефчович, който от 2014 г. отговаря за т. нар. енергиен съюз, а предишните пет години бе еврокомисар по образованието. Желая да поведа общите усилия на социалдемократите за промяна в Европа, добави той.   Шефчович отбеляза, че в ЕС съществува чувство за неравенство заради неравномерно разпределените в обществото ползи от глобализацията и заради разширяващата се пропаст между бедни и богати. Съществува чувство на несигурност от цифровизацията, миграцията, демографията, носталгия по миналото. Прогресивните ценности са поставени под натиск. Фалшивите обещания на антиевропейците, ксенофобите, популистите използват оправданите страхове на хората, злоупотребяват с родолюбието. Тези сили играят с огън, който може да унищожи европейската ни мечта, коментира кандидатът.   Хората навсякъде в Европа трябва да се чувстват готови за бъдещето. Желая да укрепя чувството за сигурност и стабилност. Европа трябва да бъде подкрепена от всички граждани. В последните 10 години в ЕК разбрах какво можем да постигнем заедно. Съдбата ни е в собствените ни ръце. За много неща трябва да разчитаме на себе си, заяви Шефчович.   Като естествени търговски съюзници на ЕС той посочи САЩ и Китай. Европа трябва да бъде социална, зелена, солидарна, уверена, горда, умна. Трябва да спрем да говорим за изток и запад, север и юг. Необходими са мостове между градовете и покрайнините, между избирателите и избраните, изградени на основата на взаимното доверие и разбиране. Политиците трябва да дадат добрия пример, добави Шефчович.   За разлика от своя съперник от Европейската народна партия Манфред Вебер, включил се в надпреварата за председател на ЕК миналата седмица, Шефчович даде възможност за въпроси на журналисти и произнесе 1-2 изречения на френски език. Попитан за отношенията със САЩ и ядреното споразумение с Иран, Шефчович защити сделката с Техеран, както и предложението ЕС да внася енергия, която да плаща в евро, а не в долари, както досега. Той добави, че въпреки трудните отношения с Русия ЕС се надява преносът на газ през Украйна да продължи и догодина.   Шефчович (52 години) е завършил Московския държавен институт за международни отношения, а след това е работил като дипломат в Зимбабве и Канада. Той е бил посланик в Израел и постоянен представител на Словакия в ЕС.", "date": "2018.09.17", "title": "Шефчович се обяви за първия кандидат на ПЕС за следващ председател на ЕК"}
{"url": "http://epicenter.bg/article/Makron-i-Kurts-obsazhdat-migratsiyata/163708/7/0", "text": "Миграцията е основният акцент на срещата между френския президент Еманюел Макрон и австрийския канцлер Себастиян Курц в Париж, съобщи БТВ.  Австрийският гост е в деликатна позиция. От една страна, канцлерът Курц ръководи правителство на десница и крайна десница, с категорична антимиграционна позиция. От друга страна, Австрия е ротационен председател на Съвета на ЕС и срещата на върха в Залцбург тази седмица не трябва да изглежда като провал.  Френският домакин се опитва да привлече съюзници в лагера на страните, които са настроени проевропейски. Неофициално, Макрон може да разчита на подкрепата на около 10 държави-членки. В момента усилията на френския президент са насочени към това Италия и Унгария да не превръщат всяка европейска среща на върха в сблъсък по темата миграция.  Дни след като Европейският парламент даде „зелена светлина” за санкции срещу Унгария, Залцбург може би отново ще постави на изпитание европейското единство.  ", "date": "2018.09.17", "title": "Макрон и Курц обсъждат миграцията"}
{"url": "http://epicenter.bg/article/Nay-bogatiyat-makedonets--Za-men-Balgariya-e-nay-krasiva-i-nay-blizka/163714/7/51", "text": "„ За мен България е най-красивата и най-близка като страна и народ от всички държави в региона”, заяви най-богатият македонски бизнесмени Орце Камчев пред местното издание „Фактор”.   „Премиерите Бойко Борисов и Зоран Заев имаха куража много бързо да разрешат изкуственото неразбирателство, което имахме в продължение на десетилетия с Договора за приятелство, който те подписаха миналата година”, посочи Камчев. „Това бе ключов момент, който ни даде възможност да направим компромис и с Гърция”, добави предприемачът.   „Поради тази причина трябва да имаме успешен референдум. Ако днес не решим въпроса, утре няма да ни бъде и това трябва да е ясно на всички. Прекалено много време загубихме през последните 27 г. с исторически глупости, митове и легенди. Те създадоха проблеми не само с нашите съседи, но и със самите нас, вътре в страната ни. Невъзможността да решим спора с Гърция ни спря отдавна да бъдем част от ЕС и НАТО. И повярвайте ми, Македония нямаше да бъде в тази ситуация в която се намираме днес, нито в икономически нито в политически план”, смята Камчев.   „Поради тази причина много ясно и на висок глас ще изразя моята позиция - нито ще имаме по-голям шанс, нито пък сме имали по-храбър лидер от премиера Заев. Аз лично съм \"За\" договора с Гърция, както бях и „За” договора с България. Аз съм европеец и искам Македония да бъде част от ЕС. Искам да живея в Македония, която ще бъде по-различна от тази днес. Искам да бъдем членове на НАТО и ще направя всичко, което зависи от мен. С присъединяването към новата общност, ние ще бъдем длъжни да разсъждаваме и работим по европейски начин”, заяви Камчев.   „Погледнете какво има България днес, която е член на ЕС”, добави Орце Камчев.   Той е сочен за най-богатият бизнесмен в Македония. Според „Форбс” състоянието на Камчев възлиза на близо 230 млн. евро. В основата на бизнеса му е холдингът „Орка”. През 90-години Орце Камчев в председател на младежкото движение на управляващата сега в Македония СДСМ. През 2003 г. напуска партията. В същия период баща му заема висока позиция в настоящата опозиционна ВМРО-ДПМНЕ. А в момента прокуратурата разследва това, че медийният холдинг „Медия и принт Македония”, затворен през 2017 г., е спонсорирал нерегламентирано кампанията на бившите управляващи през 2013 г., докато „Орка” е бил основен акционер.   Референдумът за новото име на Македония – Република Северна Македония, ще се проведе на 30 септември. Гърция до този момент блокираше всякакви опити от Скопие за присъединяване към Европейския съюз и НАТО, опасявайки се от териториални претенции от македонска страна. Атина настояваше, че Македония трябва да има друго име, което ясно да я отличава от едноименната гръцка област.   Пробивът в преговорите между Македония и Гърция беше постигнат по време на българското председателство на ЕС през първата половина на тази година. Но курсът, поет от управляващите от СДСМ в Скопие към НАТО и ЕС не се харесва на Сърбия и Русия. А договорът за името среща силна съпротива в Гърция.   За да подкрепят политиката на правителството в Скопие в македонската столица дойдоха редица високопоставени чуждестранни представители. Включително и германският канцлер Ангела Меркел. Днес в Скопие пристигна министърът на отбраната на САЩ Джеймс Матис. Той бе посрещнат на международното летище от македонския си колега Радмила Шекеринска.   Посещението на Матис е първото по рода си на министър на отбраната на САЩ в Македония за последните 14 г. В навечерието на пристигането си в Македония Матис поясни, че ще посети страната с цел да демонстрира ясна подкрепа за предстоящия на 30 септември референдум за името, но и загриженост относно възможната намеса на Москва в процеса.  ", "date": "2018.09.17", "title": "Най-богатият македонец: За мен България е най-красива и най-близка"}
{"url": "http://epicenter.bg/article/Putin-i-Erdogan-se-sreshtat-v-Sochi/163729/7/0", "text": "Президентите на Руската федерация и Турция Владимир Путин и Реджеп Тайип Ердоган ще завършват срещата си в Сочи със съвместно изявление, с което ще вдъхнат „нова надежда“ за региона (кой точно не се пояснява), предава TACC, цитирана от \"Фокус\". „С изявлението, което ще направим днес, тук, в Сочи, след срещата, считам, че ще дадем нова надежда за региона“, подчерта Ердоган на срещата с лидера на Кремъл. Съгласно думите му, двамата с Путин са се срещали няколко пъти от началото на годината и са разменили многократно мнения по актуалните проблеми. „Тази размяна на мнения укрепва нашето сътрудничество, но най-вече нашата солидарност по регионалните въпроси дава надежди на народите от региона. Мисля, че не само регионът, но и целият свят гледа към нашата среща“, коментира Ердоган.   Отношенията между Русия и Турция се развиват енергично и позитивно, що се отнася до търговията и безопасността на международната арена, но има и сложни въпроси, казва руският президент, цитиран от РИА Новости.   Срещата между двамата президенти е в резиденцията „Бочаров ручей“ в Сочи. Очаква се главната тема на разговорите Путин – Ердоган да бъде ситуацията в Сирия и операцията в Идлиб. Ердоган и Путин разговарят десет дена сред срещата на високо равнище Иран – Турция – Русия в Техеран.      ", "date": "2018.09.17", "title": "Путин и Ердоган се срещат в Сочи"}
{"url": "http://epicenter.bg/article/Prezidentat-na-Germaniya--Tryabva-da-se-stremim-kam-dialog-s-Rusiya/163730/7/0", "text": "Европа и Русия са все още далече от нормалните отношения, но не трябва да се изолира Русия, а трябва да се стремим към диалог с нея. Т акова мнение изрази днес в интервю за в. \"Хелсингин саномат\" президентът на Германия Франк-Валтер Щайнмайер преди визитата си във Финландия, предаде БТА, позовавайки се на ТАСС.   \"Никой не може да бъде доволен от сегашната ситуация в отношенията на Германия и Европа с Русия\", посочи той. По думите му действията на Русия в Източна Украйна и Крим силно повлияха на тези отношения. \"Искаме по-добри отношения, но още сме далече от нормалното им състояние. Въпреки това Русия остава съсед на Европа и във Финландия това се вижда много добре\", подчерта Щайнмайер.   Президентът на Германия отбеляза, че не си струва да се изолира Русия. \"Ако има желание не само да гледаме към миналото, но и да гледаме в бъдещето, е необходимо, на първо място в трудни времена, да търсим канали за комуникация\", посочи той. Щайнмайер смята, че проблемите на общуването с Русия трябва да се обсъждат непосредствено с нея. \"Във всеки случай, така направих миналата есен, когато се срещнах в Русия с президента Владимир Путин. Тези дискусии няма да поправят нищо на мига. Обаче съм уверен, че мълчанието увеличава рисковете, а не предлага нови алтернативи\", каза той и заключи: \"Моят подход е еднакъв с този на правителството на Германия и на президента на Финландия Саули Нинистьо. Радостен съм, че мога да обсъдя с него този въпрос\".   В хода на тридневното си посещение във Финландия, което започва днес, Щайнмайер ще се срещне с финландския президент Саули Нинистьо, председателя на парламента Паула Рисико и с премиера Юха Сипиле. Освен това се очаква той да посети университета на Оулу и наскоро построения ледоразбивач \"Поларис\".", "date": "2018.09.17", "title": "Президентът на Германия: Трябва да се стремим към диалог с Русия"}
{"url": "http://epicenter.bg/article/Dachich--Sarbiya-shte-priznae-Kosovo-i-shte-se-saglasi-s-priemaneto-mu-v-OON--kogato-varbata-rodi-grozde/163738/7/0", "text": "Министърът на външните работи на Сърбия Ивица Дачич отново привлече вниманието на медиите с колоритно изявление за Косово. Официален Белград ще признае най-младата държава на Балканите и ще се съгласи с членството й в ООН, „когато върбата роди грозде“, цитира думите му скопската електронна медия A1 On, предаде агенция „Фокус“.   На прием в посолството на Гърция в Белград, Дачич заяви, че Сърбия всеки ден получава призиви от Косово, които са „извън реалността“. Като пример той посочи предложението за корекция на границите, но без териториални отстъпки от страна на Косово.   „Казват ни, че не искат корекция на границата, но искат да придобият Прешево и Буяновац. Много са умни. Знаете ли кога ще се случи това, кога Косово и Метохия ще влязат в ООН и ще ги признаят за държава? Когато върбата роди грозде“, заяви Дачич пред репортери.   Първият дипломат на Белград припомни, че една от възможностите, споменати от Прищина, е Сърбия да признае Косово, а в замяна мнозинството от сръбските общини в северната част на Косово да получат известна степен на автономия в управлението. Според него тази идея също е недопустима.  ", "date": "2018.09.17", "title": "Дачич: Сърбия ще признае Косово и ще се съгласи с приемането му в ООН, когато върбата роди грозде"}
{"url": "http://epicenter.bg/article/Emirat-na-Katar-podari-samolet-za-500-mln--dolara-na-Redzhep-Erdogan/163745/7/0", "text": "Турският президент Реджеп Ердоган е получил подарък на стойност половин милиард долара, информира Bloomberg, цитиран от Profit.bg   Луксозният самолет е дар от емирът на Катар, а новината бе потвърдена от Ердоган, след като бе запитан дали за него е платено с пари на данъкоплатците.   Турция бе проявила интерес към покупката на самолета, чиято цена се смята че е около 500 млн. долара. Разбирайки за това, емирът Тамим Бин Хамад бин Ал Тани решил да направи неочакван подарък на Ердоган.   Държавните медии в Турция информират, че самолетът Boeing 747-8i е довел до сериозна вълна от критика от страна на опозиционните сили. „Самолетът, за който се говори, в момента се боядисва“, обяви Ердоган преди медии, след като летя с него от Азербейджан до Турция през уикенда.   Разходите на Ердоган в последните години са обект на сериозен интерес от страна на опозицията. Те са на мнение, че президентът харчи ценни ресурси, за да може да си позволи дворец, който е четири пъти по-голям от Версай, а също и луксозни автомобили и самолети.   В отговор Ердоган споделя, че всичко, включително и дворецът, е собственост на правителството на страната и че разходите не са от значение, когато става въпрос за престижа на турската държава. Самолетът е произведен през 2012 г. и може да превозва до 76 души на борда си, включително и до 8 души персонал.    Все още не е ясна съдбата на настоящият самолет на Ердоган Airbus A-330-200, който бе закупен през 2014 г. Той бе придобит за нуждите на министър-председателя, но след това бе зачислен към президентството, след като Ердоган бе избран същата година, а на неговото място бе заето от Ахмет Давутоглу.   Именно тогава от Daily Sabah цитираха експерт, според който неговата цена е 221 млн. долара, а за допълнителни подобрения и ремонти са вложени още 100 млн. долара.   През 2015 г. в страната се разрази скандал с Mercedes на стойност 385 хил. долара, закупен за нуждите на министъра по религиозните въпроси. Мехмед Гормез върна луксозното возило, но Ердоган обяви, че дарява негов личен автомобил от същата марка, като освен това добави към него и частен самолет.", "date": "2018.09.17", "title": "Емирът на Катар подари самолет за 500 млн. долара на Реджеп Ердоган"}
{"url": "http://epicenter.bg/article/Georgi-Markov--Dolu-agresiyata-sreshtu-Ungariya--/163737/11/0", "text": "    Евроинквизицията спрямо Унгария бе голям подарък за унгарския премиер. Цели осем минути световният видеообмен предаде директно речта му – и то каква реч, подобна на тази през 1989 г., с която призова съветските танкове да напуснат страната. Опозицията в Унгария гласува срещу собствената си страна, с което според унгарския манталитет се самоуби. Лобито на Сорос чрез манипулация при гласуването – незачитане на гласувалите „въздържал се” постигна привидна победа - санкция срещу Унгария няма да има, защото вече Чехия и Полша наложиха вето. Трябва единодушие на министър-председателите на странте членки на ЕС, за да се постигне желаното от депутатката на Сорос и холандската зелена партия.    Въпросът обаче е къде е България – със силните на деня или със силните утре? Не може да мълчим, дошло е време разделно и трябва да се определим.  в Европа от бившите социалистически страни. Нито един път предсрочни избори. И заслугата за това е най-вече на Виктор Обран, който отказа през 2006 г. с пуч да взима властта, когато хората откраднали танк от един музей, но истински тръгнаха да свалят социалиста Дюрчани, признал откровено, че е лъгал народа си сутрин, обед и вечер, съсипвайки унгарската икономика.  и прие нова конституция през 2012 г., която издигна християнството в конституционен принцип. „Боже, благослови унгареца!” е преамбюлът на унгарската конституция, взаимстван от химна на страната, който от 1844 г. не е сменян. В тази конституция престъпленията на фашизма бяха приравнени на тези от комунизма и останаха без давност, броят на депутатите беше намален от над 380 до 199.  От 199 депутати – 106 се избират мажоритарно, останалите - пропорционално. Освен че е най-справедлива тази смесена система, защото преминава недостатъците на едната и другата, тя води до стабилни парламентарни мнозинства, за които вече споменах, няма предсрочни избори в Унгария, а има политическа стабилност, която привлича инвестициите.  и заяви, че ще прави християндемокрация, която горещо приветствам. Този консервативен лозунг означава: „национален суверенитет, който не се губи от членството в ЕС, национална идентичност, християнство. Унгария не се поддаде на джендър идеологията и хвърли Истанбулската конвенция в Дунава, преди да се налага църквите да бият камбани и да се намесва Конституционният съд.  Страната категорично отказа да слуша безумието на Меркел и Юнкер и да приема задължителни квоти за бежанци. Унгария е нашият дом и с кого ще живеем, решаваме ние, нашият народ. Искаме да останем християнска страна, етнически хомогенна, уважавайки малцинствата, но ние няма да приемаме мигрантски квоти, защото те са хора, чужди на нашия манталитет, култура, език и начин на живот, заяви категорично Орбан. , заедно с другите три от Вишеградската четворка. И това ще бъде десетилетия напред. Границата с Унгария е затворена с двойна телена ограда с електрически ток и се пази от 12 000 войници. В Унгария, за разлика от Германия, не изнасилват и колят малолетни. Нито убиват младежи, кълцайки на парчета или тъпчейки главите им, както в Германия. Справка: градовете Кьотен, Кемниц, Висбаден, Кандел. В Унфария няма убийства на бизнесмени, което при нас е ежемесечно изпълнение.  преодолявайки лобитата им в Европарламента и Еврокомисията още в миналите им мандати. Защото  чичовците и каките по тези европейски институции като лобисти на големите корпорации след мандатите има къде да отидат да работят – вижте къде е Барозо и онази кака Нели Крус.   В резултат на успешната борба с монополите и връщане на държавата във важните енергийни институции Виктор Орбан намали цената на газа, тока, водата, сметта и останалите консумативи с 25% за населението и с 11% за фирмите.  и е изключено да има премиер педераст, камо ли той да се ожени за мъж, каквото явление виждаме в Западна Европа. Виктор има съпруга жена и е отгледал пет деца. Днес неговото правителство осигурява на унгарските майки 6 години платен отпуск за майчинство, храни децата в детските градини безплатно по четири пъти на ден и това предстои да се случи и в началните училища. Всяко унгарско семейство, което се осигурява, при трето дете получава подарък не от 33, а от 33 000 евро от държавата, плюс още толкова нисколихвен заем от 2,5% за 25 години. Който иска да се разходи на о. Маргит в Будапеща, може да види много етнически унгарки, разхождайки две деца с трето в количката. Браковете в Унгария за 8 години управление на Орбан скочиха с 40%. И страната се увеличи с над един милион унгарци, по време на неговото управление.  – заварвайки безработица от 14%, той я сведе на 3,6%, разкривайки за 8 години 800 000 нови работни места. Инфлацията е най-ниска от 42 години насам. Износът за миналата година на тази малка страна е 105 млрд. евро.  Тя защитава частната собственост, за разлика от нас, където след като Велико Народно събрание и Конституционен съд признаха собствеността на бившия цар, „демократичните” министри и съдилища му я отнеха. То звучи като виц.   Поради политическата стабилност – 2/3 мнозинство за управляващите и благоприятният инвестиционен климат, по времето на Орбан в Унгария влязоха Мерцедес в град Кечкемет и BMW в град Дебрецен. Заводите на Сузуки в Естергом и на Опел по границата на Унгария с Австрия се разширяват. Може ли инвестиции да влизат в страна, която има проблеми с правовия ред, както твърдят празноглавците и слугите на Сорос? . Унгария стана любимец на Китай, затова именно в Будапеща е китайският туристически офис за централна Европа. Градът е залят с китайски, японски и южнокорейски туристи, които лапат патешки и гъши бутчета от сутрин до вечер. Налице е китайска банка, а остров е вече разчистен и готов да приеме китайската стока, която ще идва от китайското пристанище Пирея в Гърция и ще стоварва продуктите именно в Будапеща. Унгария заля китайския пазар с местни продукти – 70 хиляди тона свинско месо и 2 милиона патици.  която бе приета в т.н. тюрго-езично икономическо обединение, включващо Турция, Казакстан, Азербайджан, Киргистан и Тюркменистан. Унгария е почетен член на обединението и тази година Орбан бе приет на срещата заедно със своята съпруга и получи от Турция т.н. статут на най-облагодетелствана нация в търговията.  Договори се с Путин 1956-та да не е пречка за търговията. Руският пазар е залят с унгарски лекарства, хранителни стоки, вина, химическа промишленост. Предстои инвестирането и строежът на Трети и Четвърти блок на Атомната централа „ПАКШ”, в която Русия влага 12 млрд. долара. Орбан обяви санкциите срещу Русия на ловец, който се е застрелял сам в крака. Вярно е, че не наложи вето, но пък е вярно, че не спазва и санкциите.   Всичката тази Орбан - икономика и отварянето на изток не попречи германските фирми в Унгария да са 6 000, американските – 1750, а японските – 150. Не друг, а Виктор Орбан бе в началото на годината гост лектор на традиционната новогодишна среща на 50-те най-големи фирми в Германия.  която е насочена към укрепването на Унгария като етническа хомогенна страна. Той не желае етническите унгарци след десетилетия да останат малцинство в собствената си родина, което очевидно ще се случи в някой западноевропейски страни. Но се отнася толерантно към малцинствата, включително и българското, което се радва на щедра финансова подкрепа, и разсея всички митове, че е антисемит, след като лично не друг, а г-н Нетаняху, премиерът на Израел, дойде да го прегърне в Будапеща и да се солидаризира с изгонването на Сорос.  Орбан даде милиони, за да направи най-красивата и богата синагога в Европа в унгарския град Суботица, но в държавата Сърбия, за което получи благодарност от премиера Вучич.  и Неправителствените организации да управляват в Унгария, те да казват къде да има лифт и къде да няма, не им дава да развиват политическа дейност, а тези, които Сорос им плаща да рушат държавата, могат свободно да развиват своята дейност, като плащат 25% данък от парите, които получават отвън.  За 8 години отдели 800 млн. евро за изграждане и реновиране на стадионите в страната. Догодина ще отвори врати един от най-модерните стадиони в Европа „Ференц Пушкаш“, на който ще се играят 4 мача от европейското през 2020 г. и ще има открито световно първенство по лека атлетика през 2023 г. Орбан изгради най-модерният плувен комплекс в света и проведе най-силното световно първенство през 2017 г. Организаторите на Олимпиадите в Токио 2020-та и Париж 2024-та дойдоха да копират залата. Построи 122 закрити изкуствени ледени пързалки в 22 града на Унгария и резултатите са налице – световна титла на четворката мъже в шорттрека. Будапеща е посиняла от басейни, а ние в София нямаме и плаж.  и със своите атракции, Будапеща посрещна до септември само на летище Ференц Лист в Будапеща 13 000 000 чуждестранни туристи, не говорим за тези, които всекидневно влизат в Унгария с коли.  позволиха страната да не е зависима от еврофондове. Днес не могат да кажат на Унгария: Даваме ти пари за магистрала или мост, срещу което отстъпи суверенитет и слушай.   който разбра накъде духа вятърът и единствен в Европа преди изборите публично подкрепи Доналд Тръмп, началникът на големите началници. Днес той ще черпи привилегии от тази позиция, защото в Европа вече е Стив Банън, всепризнатият стратег, спечелил изборите на Тръмп. Банън направи организация „Движението”, която ще стимулира християнските партии и движения в Европа срещу погазването на християнството и традиционното семейство. Той беше в Будапеща в компанията на Вацлав Клаус и заяви: „Орбане, ти беше Тръмп, преди Тръмп да стане Тръмп”. Ще добавя, че на срещата присъстваше и английският консерватор и автор на най-четената книга за 2017-та Дъглас Мъри.   който един ден може да ни сполети. Ако такъв казус влезе в Парламента, аз ще гласувам „за” Орбан и срещу идеологията на Сорос, джендъризма и прогресизма на френския президент, който ще свърши по-печално мандата си от този на предшественика си Оланд.   Събитията в Европа 2019-та много приличат на тези 1989, когато в Източна Европа падна комунизма, а сега в Западна ще падне неолиберализмът. Заради всичко това трябва да се обявим против агресията срещу Унгария.", "date": "2018.09.17", "title": "Георги Марков: Защо България да подкрепи Унгария? "}
{"url": "http://epicenter.bg/article/Parvan-Simeonov---Pilotat-izleze-ot-kabinata-quot--monopolat-na-upravlyavashtite-varhu-deystviyata-se-zagubi/163742/11/34", "text": "Мисля, че меко казано се сбъдва. Това, което наблюдаваме в момента може да се окаже началото на края на Борисов. Като казвам това, нямам предвид, че задължително ще има предсрочни избори или че пък Борисов не може да направи четвърти мандат. Казвам, че ако не си свърши добре работата този път и след години се обърнем назад към днешния момент, ще видим, че именно днешният момент е бил една точка на пречупване, едно стъпало надолу за Борисов по една много проста причина.   В последните две седмици се изгуби усещането за единоначалие в страната. Ние в последната една година бяхме свикнали да има такива колебания, чудене, подаване на оставка, пък връщане, или пък Борисов каже едно, а пък парламентарната група мисли и вземе да направи друго и т.н., и т.н. Но във всеки случай тези две седмици, в които те не могат да излязат от това тресавище, и колкото повече мърдат, толкова повече затъват, оставят хората с убеждението, че пилотът в самолета временно е излязъл от кабината. Монополът върху действията се загуби.   Някак си бяхме свикнали Борисов да казва, а пък като каже нещо, то да се случва. А сега, в конкретния случай, в партията зазвучаха два гласа – един на Борисов и другия на партията, която често се олицетворява от г-н Цветанов. И много колеги казват „Това е тактически прийом“, но в последните две седмици изречението се обърна и звучи така: „Има два гласа и това е тактически прийом, но гласовете все пак са два“. И аз, и вие можем да знаем, че това е тактически прийом, макар вече да започна да се чудя, но за непредубедения слушател, който не се занимава с политика ежедневно, както за съжаление трябва да правим ние, какво остава?   Ами, остава следното: Борисов каза нещо, партията му поиска друго, после стана нещо трето, междувременно някой се отказа, а пък на друг му намериха неприятни неща в биографията. На всичкото отгоре, президентът много лошо ги издебна и сложи пръст в раната също. И вече две седмици нещо не се случва. Ето това разбират българите в този момент, в който, както казахте и вие, на всичкото отгоре облаците се сгъстяват. Всичките протести, стачки и скандали от лятото като че ли сега зазвучават в единен глас, не и без помощта на различните типове опозиции. С две думи, ситуацията за държавата е нова и единственият шанс на Борисов да излезе от това, както често го е правил, с една нова офанзива. Дали ще хваща лошите, дали ще увеличава заплатите – струва ми се, че той се мъчи да прави и двете. И може би това ще е новата приказка, която Борисов ще разказва – вдигаме доходите. Разбира се, тази приказка трябва внимателно да се разказва.   -Вчерашният протест се разви по една класическа схема. Първо, в страната има много широка прослойка от хора, които така и не разбраха, че огромна част от тези искания за смяна на системата, нови модели, преки демокрации, отзовавания на всички, са за съжаление, са наивни. И продължаваме година след година, избори след избори да вярваме в тези неща, след като толкова много пъти се опарихме. Но ето, че и този път се появяват тези хора и започват да повтарят едни и също фрази. От друга страна, обаче, за съжаление, срещу този протест видяхме доста неприятни, даже леко ченгеджийски похвати.   Първо беше направено всичко възможно хората да бъдат уплашени. Пишеше се за някакви кървави ексцесии, а всъщност за всички беше ясно, че нищо подобно няма. Даже сериозни вестници, които са проправителствено за добро или лошо, писаха, че „МВР засякло сигнали“. Как се засичат тези сигнали? Те, сигналите, нали са сигнали, за да се подават и да се чуват. Те не се засичат. Имаше и други неща в този дух, които направиха така, че да уплашат хората – едно. Второ – да се опитат да набъркат президента в цялата тая работа и да го дискредитират, което разбира се, беше нелепо.   Отделно от това, направи се всичко възможно да се снимат всичките възможни хора с тениски „Русия“ и тъй нататък, за да може да се отцепят и по никакъв начин да не припарват до протеста може би от по-опасните за властта десни протестъри, т.е. либералната общност в България, тези, които наистина могат креативно и шумно да направят нещо, ако и да не са толкова многобройни. С две думи, срещу протеста се действаше класически. Даже бих казал, че малко се поуплаши властта, защото започна от много далече да обяснява как тоя протест ще е нещо голямо.   Всеки, който се занимава с политически анализ, особено след опита на 6 септември, защото и тогава имаше нещо подобно, беше ясно, че то протест поне в началото си няма да е кой знае колко голямо събитие. Всъщност протестът идва да ни каже нещо много по-важно и то е, че в страната вече има три типа опозиция. Едната е червената – това са хората, които в общи линии подкрепят БСП и гледат с надежда повече на Изток и с упование повече в миналото. Другият тип опозиция, това са либералите, демократична България и т.н. И трети тип се формира – това са точно онези хора, които казват „Абе всичките тия да си ходят, нито ГЕРБ, нито БСП, нито костовистите. Да идва някой нов или да сменяме системата“. Това са хора, които гледат с упование я към Слави Трифонов, който се чуди какво да прави, я към Мая Манолова, която вероятно също ще има свои планове някога, я към самия президент Румен Радев.   И големият шанс за ГЕРБ засега е, че тези хора са разделени. Тези хора еднакво не могат да понасят ГЕРБ, но не могат да се понасят и помежду си, тия три типа хора. Затова ГЕРБ се опасява най-много от ситуации, в които ето тези три типа хора зазвучават на един глас. Такива ситуации може да има или по време на някой протест, или около някоя трагедия, или на някой балотаж на местните избори, които предстоят. На някой балотаж може да се окаже, че има кандидати, които на втори тур побеждават кандидатите на ГЕРБ, защото успяват да съберат всичките опозиционни гласове. Това ще се опитва да прави властта в момента – да ги разделя, разбира се, не без тяхната собствена помощ. Показателно е. Това е износване на материала. Ние сме го говорили много пъти. Те са вече 10 години на власт. Нормално е, в един момент нито картите са толкова много, нито вече предизвикват такова въодушевление. Това е нормално. И все пак онова, което ги спасява, е икономическият ръст в страната, който се наблюдава, който не позволява някакви революционни желания за промяна. Всичките тези протести и напрежение ще имат много по-остър характер, ако има рязко повишаване на цените. И вероятно сега властта ще се опитва да ограничава различните очаквани ръстове на цените, защото знаем, че те именно могат да са онази искра, която запалва иначе сгъстеното напрежение.   Корнелия Нинова, между другото, доста правилно усеща ситуацията и затова я разгаря допълнително, защото знае, че на практика навлизаме в предизборна кампания. Корнелия Нинова слага още сол в раната. Президентът също успява да сложи сол в раната, при това доста успешно. Президентът има една много голяма победа в последните седмици. Не знам дали се усеща, но този, който се кара с него, вече е самият Борисов. А преди се караха „беквокалите“, както се казваше – партията, г-н Цветанов. Сега на ринга излиза самият Борисов. Може би си изтърва нервите, може би не съзнава какво прави, но на няколко пъти той лично влезе в задочно пререкание с Румен Радев.   А както се вижда, пререкание тече по всякакви линии, включително институционални. Ако трябва да бъдем докрай чести в политическия анализ, това е добре по-скоро за Румен Радев, защото оформя в главите на българите един много ясен образ – има два мъжкари, двама генерали със сходен профил. Единият току-що дойде на мода, а другият беше на мода вчера. Ето това се получава и по-скоро за Борисов би била успешна старата тактика, в която партията ГЕРБ се сражаваше с Румен Радев и така някак си освобождаваше за Борисов възможността да бъде над нещата, да бъде арбитър. Сега той не изглежда над нещата и това ми се струва ,че е изгодно за неговия опонент Румен Радев. Вие правилно казахте, че като че ли се усеща една невъзможност те да овладеят много-много нещата. Аз съдя по един много прост индикатор.   Спомнете си преди какво беше преди месеци. Борисов сменя вътрешен министър, слага Румяна Бъчварова и всички казват – „ей, колко хитро се е сетил, колко хитър ход, как моментално всичко се затапи, идеално“. Или сменя буквално мигновено проф. Николай Петров от поста здравен министър и слага Ананиев и пак става много хитро. Всички си казват: „ей, как сега сложи финансист, то крайно време беше именно такъв човек“. На всичкото отгоре, на професора Петров му е запазено достойнството и стана от дефект ефект, рестарт. Сега не стана така. Сега, вместо развръзка, получихме завръзка. Вместо да направим рестарт, отворихме кутията на Пандора и по всичко личи, че вътре в самата партия се дебнат един друг и това вече става все по-видимо.   Мисля, че във вашия ефир го беше казал проф. Дайнов много добре: така Борисов губи най-важното си качество в очите на българите – да бъде силен. Д-р Николай Михайлов го нарече нещо като „уморен монарх“. Но истината е, че наистина прозира, отвъд цялата комбинативност и игри на доброто и лошото ченге, прозира една нерешителност и един лек управленски хаос, който руши авторитета на това управление. Пак казвам – виждали сме го много пъти. Управлението може да излезе от това, но във всеки случай, ако Борисов позволи българите трайно да свикнат, че има други началници, освен него, това е точката на пречупване. -Те много обичат и благодарение на различни внушения и анализи, и числа обичат да внушават, че всичко ще бъде същото при едни нови избори. Това, разбира се, е много трудно да се каже, защото така обясняваха и така изглеждаше и когато идваха президентските избори през 2016 г. ГЕРБ обясняваше как води 2 към 1. И изведнъж се оказа, че ситуацията е толкова взривоопасна, че самите социологически инструменти като че ли не могат да уловят толкова бърза промяна в масовото съзнание. Обществото чака нов и това се вижда с просто око. Много хора казват: „тя, БСП, не може да настигне ГЕРБ“.   Тя, БСП, е ясно, че трудно ще настигне ГЕРБ, но факт е, че БСП е пределно мобилизирана. БСП е такава партия, че тя кой знае колко повече няма какво да събере. Проблемът е, че ГЕРБ има накъде да пада и ако ГЕРБ продължава по този начин, в един момент може да изравни резултата си с този на БСП, а това ще бъде нова, съвсем нова политическа ситуация в страната. Разбира се, БСП действа като код „Червено“ на привържениците на ГЕРБ и те сега вероятно ще се стегнат пак под видимата угроза. Това са нормални процеси, но във всеки случай, ако ГЕРБ, блъскан от хората от площада, от либералите в социалните мрежи и от самата БСП. Ако ГЕРБ продължава да ерозира, можем скоро да стигнем до ситуация, в която наистина и социологически данните да започнат да изглеждат изравнени, което ще изнерви допълнително ситуацията.   В този смисъл, предсрочните избори са скок в неизвестното, защото масовото съзнание навсякъде в западния свят вече става все по-трудно предвидимо. Ние го мерим социологически, обаче аз се уморих буквално във вашия ефир да казвам: социологията тук не е важна. Важно е, че отдолу клокочи, събира се недоволството, събира се скърцане със зъби и то може да избие дори при най-неочаквания повод. И така и стана – баба Дора или пък, съжалявам, че го казвам, но трагедията в Своге. Когато се трупа отдолу и си търси отдушник, то може да намери своя отдушник къде ли не, включително в случайни фактори. Затова едни избори сега наистина ще бъдат трудно предвидими. По-важното е обаче какво ще прави ГЕРБ. ГЕРБ спешно трябва да се опита да си изработи някакъв нов съюзник, някаква нова „патерица“, ако иска да мисли перспективно за четвърти мандат. Дали за изпусне контролирано напрежението през някой нов играч, който после да вземе за съюзник, дали на базата на Патриотите да формира нещо, защото в Патриотите има хора с много висок рейтинг, какъвто е Красимир Каракачанов. Там, между другото, ВМРО стои доста стабилно, за разлика от караниците между Валери Симеонов и Волен Сидеров. Т.е. възможно е в един момент някаква по-стабилна и системна част от патриотите да продължи да е полезна на ГЕРБ по някакъв начин. Във всеки случай ГЕРБ трябва нещо да инженерства в момента, за да си осигури възможността и за четвърти път евентуално да се събере с някого, защото в противен случай не виждам какво ще правят. -Ще се опитват да крепят най-вероятно, както винаги са го правили, както казвахме и както си личи, че правят. Всъщност за всеки един сериозен анализатор в страната е много трудно напоследък да говори, защото те, нещата, са очевидни и всички анализатори правят доста верни прогнози, които след 10 дни например се потвърждават и анализаторите нямат нещо ново за казване. Та и аз в този смисъл нямам какво ново да кажа, всичко съм го казал. Казах – те ще крепят, ще им се струпа на главата през есента, ще се опитат да измислят нов сюжет.   Те всичко това правят. Големият въпрос тук е- моят колега Страхил Делийски наскоро го формулира брилянтно –какво е това управление, чиято свръхзадача е да оцелее и това може ли да е ефективно управление? Отговорът е очевиден. И затова това, което според мен те трябва да правят, е моментално да задействат, каквото могат да задействат, защото всичко това, освен всичко друго, нанася и психологическа травма върху българите. Ние, българите, трайно, въпреки редица икономически и всякакви други успехи, оставаме едни от най-киселите, най-мрачните народи по света. Това някак си настоящото управление не може да промени, не успя да измисли оня сюжет, който едни унгарци имат или едни румънци имаха, или едни ирландци, естонци имат на времето – онзи сюжет, че в нещо сме добри. Нещо трябва да измислим, защото обратното означава, че България трайно е поела надолу, демографски и социално-психологически.   Драмите на настоящото управление и на настоящата опозиция не са особено важни в този смисъл. Важна е националната драма, която ни предстои. Между другото, Борисов вече трайно е свикнал с идеята, че ерата „Борисов“ си е отишла. Това моите колеги Андрей Райчев и Кънчо Стойчев още на президентските избори отбелязаха. Тогава някак си стана ясно, че Борисов губи монопола върху приказването, т.е. освен него, ще приказва поне още един – това е Румен Радев.   Разбира се, Борисов ще остане силен фактор, ще определя, ще побеждава. Но тогава именно беше нанесен онзи удар, който като че ли промени нещата. Сега да не стане така, че Борисов, освен монопола върху приказването, да загуби и монопола върху случването на нещата. Това е най-важното за него. Моментално той трябва да покаже, колкото и да не му се връща на вътрешния терен – то му личи – той моментално трябва да покаже на вътрешния терен, че продължава да държи юздите, защото в противен случай… ами, в противен случай, съжалявам за грозното сравнение, но представете си едно ранено животно. Изстрелът, който го ранява, е точно загубата на президентските избори. И знаете, животното в такъв момент напряга всички сили, хуква по-бързо, обаче идва една точка на пречупване, в която започва агонията. Да не би да сме в тази точка? Час по-скоро властта трябва да покаже решителност. Но пък и да не покаже решителност, това са нормални политически цикли. Нищо чак толкова страшно не се случва все пак.  ", "date": "2018.09.17", "title": "Първан Симеонов: „Пилотът излезе от кабината\", монополът на управляващите върху действията се загуби"}
{"url": "http://epicenter.bg/article/KEVR--Predstoi-uvelichenie-na-tsenite-na-parnoto-i-toplata-voda-v-nachaloto-na-otoplitelniya-sezon/163712/4/0", "text": "Природният газ трябва да поскъпне с близо 14 на сто от октомври. Това сочат разчетите на Комисията за енергийно и водно регулиране /КЕВР/, които потвърждават искането на \"Булгаргаз\". Това означава, че ще има увеличение и на цените на парното и топлата вода в началото на отоплителния сезон, съобщи БНР.   Регулаторът се надява обаче да намери начин и резерви в системата, за да може поскъпването на топлоенергията да е по-малко. Предстои обсъждане на цените на газа, парното и топлата вода.", "date": "2018.09.17", "title": "КЕВР: Предстои увеличение на цените на парното и топлата вода в началото на отоплителния сезон"}
{"url": "http://epicenter.bg/article/Petkova--TETs--Varna--e-strategicheska-za-energiynata-sigurnost--Papazov-iska-da-ya-varne-kam-zhivot/163719/4/0", "text": "ТЕЦ „Варна“ е страгетическа на енергийната сигурност на страната, а Даниел Папазов иска да я върне към живот. Така министърът на енергетиката Теменужка Петкова коментира информацията от миналата седмица, че почетният председател на ДПС Ахмед Доган и бившият транспортен министър Данаил Папазов са съсобственици на централата.   Петкова обясни, че ТЕЦ „Варна“ е бил държавна собственост и е изградена в края на 60-те години, която е втората по големина в България и на Балканския полуостров и разполага с 6 блока. „До 1 януари 2015 г. е имала структуроопределящо значение за енергийната сигурност на страната, а през 2006 г. е продадена на ЧЕЗ – от датата на приватизация до 2011 г., съгласно договора, 3 от блоковете работят само като студен резерв, а останалите 3 работят за доставка на електрическа енергия на обществения доставчик. След 2011 г. ЧЕЗ са имали задължение да изградят сероочистващи устройства на базата, на които централата да продължи да работи на въглища, но такива действия от чешка страна не са предприети“, обясни Петкова.   Оттогава централата работи само като студент резерв – 1 от блоковете е за студен резерв, другите 2 се ползват с дерогация от страна на Европейската комисия и могат да работят в рамките на 1 месец в годината. Енергийният министър допълни, че на 1 януари 2015 г. дерогацията е изтекла, собствениците не са изградили очистващите устройва, които да дадат възможност централата да работи на въглища, затова е била спряна от експлоатация.   „ Това беше едно сериозно изпитание за електроенергийната система на страната, тъй като тази централа има много важно значение за енергийната сигурност и нейното излизане от работа създаде необходимост от реорганизация на енергийната система и осигуряване на нейната сигурност. Когато през миналата година беше извършена продажба – ЧЕЗ продаде своя актив на територията на България на Данаил Папазов, бях много приятно изненадана от желанието на новите собственици да върнат към живот централата, но сменяйки нейната горивна компонента, преминавайки от въглища на природен газ – нещо, което се приветства от всички, тъй като този тип производство не е свързан с отделяне на вредни емисии и решава проблема с чистотата на въздуха и екологията “  каза Петкова.    Министърът подчерта, че всички мощности, които осигуряват студен резерв с изключение на ТЕЦ 2 са собственост на частни лица. Относно цената министърът обясни, че се определя от Комисията за енергийно и водно регулиране, а такъв резерв има всяка държава в ЕС. Водещата конкретно попита каква е цената за ТЕЦ „Варна“. Петкова отговори, че сумата се определя спрямо произведеното количество, което е съобразено с потребностите на електроенергийната система, но не може да каже с точност за ТЕЦ „Варна“.", "date": "2018.09.17", "title": "Петкова: ТЕЦ „Варна“ е стратегическа за енергийната сигурност, Папазов иска да я върне към живот"}
{"url": "http://epicenter.bg/article/265-863-mln--evro-e-platila-NEK-na--quot-Uorli-parsans-quot--do-prekratyavaneto-na-dogovora-/163720/4/0", "text": "В договора, който е бил сключен преди години между Националната електрическа компания и избраната за консултант на проекта АЕЦ \"Белене\" – фирмата \"Уорли Парсънс\", липсва клауза за прекратяването му, в случай че бъде стопиран основният договор за изграждането на централата от руската \"Атомстройекспорт\".   Това обясни БНР  Петър Илиев – изпълнителен директор на НЕК ЕАД. Така просто е било въпрос на време НЕК отново да бъде осъдена, уточни той.    Арбитражният съд отсъди да бъдат платени на \"Уорли Парсънс\" близо 32 милиона евро. 265,863 млн. евро е платила НЕК на \"Уорли парсънс\" до прекратяването на договора. \"Този договор не защитава по никакъв начин инвеститора\", заяви Илиев.   По времето на кабинета \"Орешарски\" НЕК преустанови едностранно договора с архитект-инженера в лицето на \"Уорли Парсънс\", а компанията заведе иск. По онова време ресорен министър беше сегашният депутат на БСП Драгомир Стойнев.    Основната причина за негативния изход от спора е решението на НЕК от 7 октомври, 2013 година, с което архитект-инженерът е уведомен за прекратяването на договора му. Преди това - на 9 януари, 2013 година, е било постигнато споразумение между НЕК и \"Уорли Парсънс\" за намаляване на месечното възнаграждение от 4,5 до 1 млн. евро, но по него така и не са правени плащания.    Така, вместо държавата да плати 7 - 8 млн. евро за месеците от февруари до септември 2013 година и да опита да се договори с консултанта за окончателното прекратяване на договора, сега ще трябва да плати, освен тези суми, и обезщетение за едностранното прекратяване и лихви.", "date": "2018.09.17", "title": "265,863 млн. евро е платила НЕК на \"Уорли парсънс\" до прекратяването на договора "}
{"url": "http://epicenter.bg/article/45-godishen-mazh-e-zaginal-pri-paten-intsident-na-bul---Rozhen--tazi-nosht/163697/3/0", "text": "45 -годишен мъж е загинал при пътен инцидент на бул. „Рожен“ тази нощ. Това съобщиха от пресцентъра на МВР, предаде агенция „Фокус“   Около 01:00 часа през нощта лек автомобил „Пежо“ е катастрофирал на булевард „Рожен“. В него е пътувал 45-годишен мъж, който е загинал вследствие на удара.   В инцидента не са участвали други превозни средства.   Причините за ПТП-то остават неизяснени към този момент.", "date": "2018.09.17", "title": "45-годишен мъж е загинал при пътен инцидент на бул. „Рожен“ тази нощ"}
{"url": "http://epicenter.bg/article/Motorist-zagina-pri-katastrofa/163710/3/0", "text": "Моторист загина при катастрофа с камион в София. Това съобщиха от столичната полиция. Инцидентът е станал около 12:40 ч. на столичния бул. \"България”.   По първоначална информация мотористът се е ударил в металоизвозващ камион. На място има полицейски екипи и линейка. Заради тежкия инцидент се е образувало задръстване.", "date": "2018.09.17", "title": "Моторист загина при катастрофа"}
{"url": "http://epicenter.bg/article/Avtobus-se-zapali-v-dvizhenie-na-AM--Lyulin-/163711/3/0", "text": "Автобус с 9 пътници в него се е запалили в участъка между втория и третия тунел, в посока София, на АМ „Люлин\", съобщават от МВР, предаде bTV.   Превозното средство е отбило в аварийната лента и пътниците са слезнали невредими. Сигналът за пожара е получен в 13:30ч.   На мястото на инцидента са пристигнали екипи на пожарната и Пътна полиция.   Трафикът в района е затруднен. От МВР препоръчват на водачите да шофират с повишено внимание.    ", "date": "2018.09.17", "title": "Автобус се запали в движение на АМ „Люлин”"}
{"url": "http://epicenter.bg/article/Prokuror-Nacheva--Hvanahme-4-ma-dushi-ot-organizirana-prestapna-grupa-za-razprostranenie-na-narkotitsi/163715/3/0", "text": "Четирима души са задържани за организирана престъпна група за разпространение на наркотици, пренасяни от Доминикана. Това каза на брифинг ръководителят на Специализираната прокуратура Даниела Начева, предаде агенция „Фокус“.   „Групата е набирала малоимотни лица, които е финансирала, за да пътуват през европейски държави за Доминикана. Там същите са били настанявани в хотелски апартаменти, в които са били държани около седмица. Поглъщали са капсули, съдържащи кокаин – средно между 80 и 100 капсули по между 8 и 13 грама в зависимост от пола на съответното муле. Същите лица са били транспортирани обратно през европейски летища до Букурещ, където са били посрещани от член на групата и транспортирани в района на Стара Загора и околните села, където са били настанявани в помещения, като са им били отнемани мобилните телефони и им е бил ограничаван контактът с външния свят, докато дефикират наркотика“, обясни Начева. Тя уточни, че на всяко едно от тези лица е осигуряван паспорт.   „В рамките на държавите-членки на ЕС, през които са пътували, те са използвали личните си карти, а на границата с Доминикана са използвали международни паспорти. На тези лица са плащани суми от порядъка между 3 и 5 хил. лв. за извършените услуги. На 15 септември едно от лицата, погълнало такъв наркотик, което очаквахме да пристигне, е било установено в Португалия, защото му е прилошало. Лицето е задържано. То е било погълнало 99 капсули – близо килограм кокаин. Този кокаин се е разпространявал на едро на територията на страната – в Габрово, Бургас, Варна, Пловдив, София и други градове“, обясни Начева. По думите й четири лица са обвинени в организирана престъпна група, сред които и една жена. „Те са задържани за 72 часа, като ще им бъде поискано и задържане под стража“, каза още тя.   Едно от лицата, пренасящи наркотици от Доминикана, е било погълнало 1,1 кг. кокаин на капсули, каза директорът на ГДБОП главен комисар Ивайло Спиридонов.   „По канала колегите от Стара Загора работят от края на миналата година, когато получиха оперативната информация. Тя гласи, че от България се изпращат лица – гълтачи, които чрез поглъщане на капсули, пълни с пресован кокаин, пренасят кокаин от Доминикана до България през различни европейски държави. Началото на тази реализация беше лице, изпратено в Доминикана, за да погълне кокаин и да го пренесе до тук. То каца в Лисабон, но там му става лошо. С помощта на наши партньорски служби лицето е задържано. Започна да дефекира такива капсули – около 90, като общото количество е 1,1 кг. кокаин“, каза още Спиридонов и посочи, че това е начинът на действие.   „Има и други лица, които са установени и които са задържани по различни сухопътни граници в Европа. Има образувано досъдебно производство. На 15 септември вечерта предприехме действа по реализиране на цялата група. На територията на Пловдив е задържано лице от Стара Загора. Почти при всички задържани лица бяха намерени малки количества наркотици, доста мобилни телефони и парични средства. На тези от тях, за които има достатъчно доказателства, има обвинения“, обясни Спиридонов.", "date": "2018.09.17", "title": "Прокурор Начева: Хванахме 4-ма души от организирана престъпна група за разпространение на наркотици"}
{"url": "http://epicenter.bg/article/Shefat-na-GDBOP-za--Bivola--Na-men-shte-se-izvinyat-li--che-sa-me-zapisvali-bez-razreshenie-/163724/3/0", "text": "Образувано е досъдебно производство в районната прокуратура в Радомир и не мога да обясня в детайли какви са били опожарените документи в петък през нощта край село Егълница, каза на брифинг шефът на ГДБОП Ивайло Спиридонов. „Ще си имам проблеми с районния прокурор“, обясни той.   По думите му през цялото време на акцията служителите на ГДБОП са се съобразявали с информацията, която са получавали от сайта „Биволъ“. Докато траела акцията, е получена информация и че има документи в автомобил в София, които също са били иззети и в момента са в СДВР, където се извършва проверка.   Прокуратурата ще прецени дали ще има две досъдебни производства или ще бъдат обединени в едно. Спиридонов подчерта, че и друг път са получавали информация от „Биволъ“ и до момента са работили изключително добре заедно. Той даде пример с информация, която са получили от тях в края на 2017 г. за организирана престъпна група във Враца, която чрез насилие придобивала имоти и която била разбита през май месец тази година.   „ Ние работихме перфектно и затова казах, че сега някой се опитва да направи така, че да гледаме филм с измислен край“, заяви шефът на ГДБОП. Той повтори думите си отпреди няколко дни, че не дължи извинение и че се е извинил по чисто човешки причини на главния редактор на сайта Атанас Чобанов за забавеното освобождаване на задържаните журналисти.   „ Прочетете закона. Журналистите са били помолени да отидат в районното управление. Когато едно лице бъде доведено в МВР, полицаят е длъжен да издаде заповед за арест за 24 часа. Такива заповеди има, но те не са били арестувани. Били са с белезници, когато първоначално патрулът е установил неизвестни лица. Но след пристигането на екип и след като са се идентифицирали, белезниците им са били свалени“, обясни Спиридонов.   „ Изключително неприятно е, че борци за справедливост, законност и свобода боравят с незаконни методи“, подчерта Спиридонов и каза, че има предвид излъчения в телевизионен ефир запис на разговор между Чобанов и него. „Не съм оторизирал никого да ме записва и да пуска в медиите моя глас“, ядоса се Спиридонов и попита: „На мен ще се извинят ли, че са ме записвали“.   Той подчерта, че целта на изнесения запис на разговор е да се създаде обществено мнение за случващото се, извадено от контекста.", "date": "2018.09.17", "title": "Шефът на ГДБОП за „Биволъ“: На мен ще се извинят ли, че са ме записвали без разрешение?"}
{"url": "http://epicenter.bg/article/Shofyorat-pregazil-baletista-ot-Varna-bil-drogiran/163740/3/0", "text": "При съдебно-химическата експертиза в кръвните проби на обвиняемия неправоспособен водач Петър Здравков, причинил смъртта на велосипедист във Варна и избягал от местопроизшествието, са открити кокаин и канабис. Това съобщиха от пресслужбата на прокуратурата в крайморския град, предаде Novini.bg.   В пробата е открито наличие на метаболит на тетрахидроканабинол и на бензоилекгонин, като от прокуратурата уточняват, че тези вещества се отчитат само след употреба на канабис /марихуана/ и кокаин.   Обвиняемият 25-годишен младеж е в ареста с мярка за неотклонение \"задържане под стража\".   Инцидентът, при който бе убит велосипедиста Мартин Чикалов, стана на 10 септември. След него Здравков избяга и се предаде в полицията на следващия ден.  ", "date": "2018.09.17", "title": "Шофьорът прегазил балетиста от Варна бил дрогиран"}
{"url": "http://epicenter.bg/article/Prokuraturata-vazlozhi-na-DANS-proverka-po-publikatsii-v-sayta--Bivoly-/163743/3/0", "text": "Софийска градска прокуратура възложи на Държавна агенция „Национална сигурност“ извършването на проверка по повод публикация в сайта „Биволь“ – „ДжиПи Гейт“: Гранд корупция с еврофондове и обществени поръчки през консултантски фирми“. Това се казва в официално съобщение на държавното обвинение.   На 14 септември 2018 г. сигнал за нередности и измами при усвояване на средства от европейски фондове, по повод същата публикация е постъпил до главния прокурор от вицепремиера Томислав Дончев. Сигналът на г-н Дончев е адресиран и до министъра на вътрешните работи, както и до председателя на КПКОНПИ, с копие до изпълнителния директор на Изпълнителна агенция „Одит на средствата от ЕС“. Сигналите от Томислав Дончев и от сайта „Биволь“ са обединени.   Предмет на проверка ще са всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци.   Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица. На ДАНС са възложени конкретни действия, свързани с изискване на документи, снемане на обяснения и проверка на твърдяните факти. В хода на проверката ще бъде осъществено и взаимодействие с КПКОНПИ.", "date": "2018.09.17", "title": "Прокуратурата възложи на ДАНС проверка по публикации в сайта „Биволъ“"}
{"url": "http://epicenter.bg/article/Karakachanov--Zasilva-se-migrantskiyat-natisk-po-balgarsko-turskata-granitsa/163722/2/0", "text": "Трябва да се възстанови диалогът с президентството! В това бе категоричен вицепремиерът и лидер на ВМРО Красимир Каракачанов по повод предстоящите промени в кабинета и указа за освобождаване на главния секретар на МВР Младен Маринов. Президентът Румен Радев все още не е подписал указа и настоява съгласователната процедура с правителството да се изпълни докрай. Маринов е номиниран за вътрешен министър на мястото на подалия оставка Валентин Радев.   Според Каракачанов \"прекалено много политика пречат на рутинната работа на администрацията\". Каракачанов определи номинацията на Маринов като най-добър вариант за министър. \"Аз лично смятам, че диалогът между институциите въобще не трябва да прекъсва. В края на краищата без значение кой кмет от коя партия е, кой министър от коя партия е, от чия партия е излъчен президентът – това са институции, които трябва да служат в държавата. Мисля, че в тази ситуация Младен Маринов е най-добрият възможен вариант – един човек с опит, кой друг министър можете да се сетите за последните 28 години, който е започнал от редови полицай и се е издигнал до комисар в полицията и е станал министър след това\", изтъкна Каракачанов, цитиран от БНР.   Вицепремиерът Каракачанов отговори на въпросите на медиите, докато бе на инспекция на българо-турската граница. Засилване на мигрантския натиск по българско-турската граница се наблюдава през последния месец, каза той. Вицепремиерът инспектира учение за охрана на Гранична полиция и специалните сили. Той уточни, че за 40 дни не са допуснати на българска територия 222-ма нелегални мигранти.  Нови 100 джипа ще бъдат предоставени за охрана на границата, каза министър Каракачанов. Те ще бъдат закупени със средствата получени от ЕС. На този етап не се налага военното присъствие по границата да се увеличи, смята министърът на отбраната.   Каракачанов обаче добави: \"Но ние сме готови при необходимост, при масово появяване на големи маси емигранти. В този участък има 45-50 души от армията. Ние сме разработили планове за активизиране на до 2700 души военнослужещи с близо 500 единици техника, за да подпомогнем Гранична полиция\".  Различни групи мигранти правят опити да влязат в страната ни, каза още Красимир Каракачанов. \"Освен емигранти, които бягат от районите на военни действия в Близкия Изток, имаме големи групи от хора, които идват от много по-далечни дестинации – Афганистан, Африка, който смятат, че в Европа могат да намерят по-лесен начин на живот\", добави той.  В района на Малко Търново министър Каракачанов наблюдава демонстрация на 68-а бригада „Специални сили“ в съвместна операция с Гранична полиция по предотвратяване на нелегално навлизане на мигранти у нас.", "date": "2018.09.17", "title": "Каракачанов: Трябва да се възстанови диалогът с президентството"}
{"url": "http://epicenter.bg/article/NZOK-prati-pisma-na-700-patsienti--pita-gi-pravilno-li-sa-lekuvani/163726/2/0", "text": "В рамките на кампания за активното включване на здравноосигурените в контрола върху изразходването на нашите пари за здраве, Националната здравноосигурителна каса (НЗОК) изпрати писма на 700 произволно избрани пациенти.    Това съобщиха от пресцентъра на НЗОК.   За да се подобри ефективността на контрола върху изразходването на обществения ресурс,  , когато не са удовлетворени от медицинските дейности, свързани с оказаната медицинска помощ, като:   1. отчетена, но неизвършена медицинска дейност;   2. качество на медицинската помощ, което не съответства на критериите за качество, определени в националните рамкови договори;   3. отказан достъп до медицинска документация;   4. получени от изпълнител на медицинска или дентална помощ суми без правно основание;   5. поискани от изпълнител на медицинска или дентална помощ или от лечебно заведение суми, извън заплащаните от НЗОК за предоставени дейности.     За всеки сигнал   на НЗОК/РЗОК и ще бъдат предприети законово установените мерки.   Напомняме, че – за да може всеки здравноосигурен да влиза в личното си медицинско досие и сам да контролира реално получената медицинска дейност,    , когато започва да работи новата функционалност на персонализираната информационна система на НЗОК,     ", "date": "2018.09.17", "title": "НЗОК прати писма на 700 пациенти, пита ги правилно ли са лекувани"}
{"url": "http://epicenter.bg/article/Sofiya-postavi-rekord-v-tazgodishnoto-izdanie-na--Stara-hartiya-za-nova-kniga-/163728/2/0", "text": "В последния ден от лятната ваканция инициативата „Стара хартия за нова книга“ беше последната спирка преди училище на 2700 деца от София. На 16 септември 2018 г. пред Книжен център „Гринуич“ малките екоактивисти предадоха рекордните до този етап на кампанията 15,5 тона хартия за рециклиране, спасиха от изсичане 202 дървета и получиха над 3200 нови книжки. Традиционно кампанията в София се проведе под патронажа на кмета Йорданка Фандъкова и отново беше част от Календара на културните събития на Столична община за 2018 г.   Благодарността си към всички, които подкрепят каузата, отправи Малина Едрева, председател на постоянната комисия по образование, култура, наука и културно многообразие към Столична община. „Аплодисменти за всички млади и мотивирани хора, които съм сигурна, че променят нагласи в средата си в училище и в семействата“, допълни тя.   „Важното на тази кампания е, че тя се провежда под надслова „Почисти и прочети“ – свързваме опазването на околната среда, нашите зелени градове с четенето на хубави книги“, каза изпълнителният директор на „ЕКОПАК България“ Тодор Бургуджиев. Той представи на всички присъстващи новото специално издание на кампанията „Грийн тийн“.   Управителят на Книжен център „Гринуич“ Виктория Бисерова също приветства всички деца. „Избрали сме деня преди първия учебен дена, за да ви покажем, че няма нищо задължително и нищо не е скучно – нито училището, нито събирането на отпадъци, нито почистването на стаята или четенето на книги. Важното е да се забавляваме, а вашите приключения започват от утре и ви предстои цяла една година да откривате нови светове – такива, каквито ще откриете и в книгите“.   Празничната програма беше открита от „БОН-БОН“, които направиха сериозна заявка за предстоящия си мюзикъл на 29 септември „Котешката банда“. Звездите на „Voice Academy“, сред които участниците в „Гласът на България“ Яна Янчева и Габриела Байкушва, взривиха сцената с невероятните си изпълнения. Талантите от клуба по спортни танци „PRO DANCE“ отново подкрепиха каузата.   Играта „Светът на Нарния“ на водещата на „Фамилно“ по Bulgaria ON AIR и посланик на каузата Деляна Маринова-Джуджи, ековикторината, снимките в специално създадената фотобудка от приятелите на иницативата „Photo king“, работилницата за значки на „Светът на Мария“ бяха само малка част от всички изненади и предизвикателства, които очакваха малките екоентусиасти през целия ден. До 25 септември децата все още имат възможност да участват във фотоконкурса „Стани фотограф на „Стара хартия за нова книга“, като изпратят своите снимки от събитието на фейсбук страницата на кампанията. Авторите на трите най-добри фотографии ще получат награди. Пълните условия на конкурса тук:    Още три големи общини ще бъдат домакини на кампанията до края на месеца – Русе на 23 септември, Плевен на 24 септември и Пловдив на 29 септември.   Организатори на инициативата „Стара хартия за нова книга“ са „ЕКОПАК България“ АД и Книжен център „Гринуич“.", "date": "2018.09.17", "title": "София постави рекорд в тазгодишното издание на „Стара хартия за нова книга“"}
{"url": "http://epicenter.bg/article/Na-parviya-ucheben-den-vav-Varna-razdadoha-2000-stikera--Spri--Davam-pat-na-peshehodets-/163731/2/0", "text": "На първия учебен ден 2000 стикера „Спри! Давам път на пешеходец“ бяха раздадени на две ключови кръстовища във Варна – на бул. „Цар Освободител“ с ул. „Ген. Колев“ и на бул. „Мария Луиза“, „Осми Приморски полк“ и \"Сливница\". Това съобщиха от пресцентъра на Община Варна.   Организатори на инициативата са неправителствената организация „Карай умно, искам живот“, съвместно с Община Варна. Доброволчески екип от пет души и още толкова служители от дирекция „Управление на сигурността и контрол по обществения ред“ раздаваха стикерите, предназначени за водачи на леки автомобили. Очаква се лепенките да бъдат сложени на задната част на автомобила.   \"Раздаваме стикерите в диалог с шофьорите, не ги слагаме на чистачките или в пощенските кутии. Вярваме, че това провокира по-голяма лична ангажираност към проблемите, свързани с безопасността на пътя\", обясни Юлиан Арнаудов, представител на неправителствената организация. Той посочи, че в рамките на тази инициатива тази година са раздадени 10 000 стикера.  ", "date": "2018.09.17", "title": "На първия учебен ден във Варна раздадоха 2000 стикера „Спри! Давам път на пешеходец!“"}
{"url": "http://epicenter.bg/article/Novata-uchebna-godina-zapochna-za-36-937-detsa-i-mladezhi-vav-Varna/163732/2/0", "text": "С много цветя, музика и добро настроение започна слънчевият 17-ти септември, който даде началото на новата учебна 2018/2019 година във Варна. Близо 37 000 деца и младежи влизат в клас от днес, от тях 3130 ще прекрачат за първи път училищния праг - 3015 ще посещават общински училища, 46 - държавни, а 69 - частни. Учебните занятия започват и в Медицинския университет „Проф. д-р Параскев Хаджиев“, в Техническия университет, в Центъра за специална образователна подкрепа. Около 11 000 са малчуганите в детските градини във Варна.   Кметът Иван Портних бе гост на тържествата на СУЕО „Ал. Пушкин“ и на Математическата гимназия „Д-р Петър Берон“. „Знам, че в днешния ден най-развълнувани са първокласниците, на които пожелавам успешно начало по дългия път на образованието. На зрелостниците, за които днес е последен първи учебен ден, желая успешно дипломиране. Благодаря на учителите за всеотдайността, с която се грижат за нашите деца“, каза кметът при откриването. Приветствия към децата отправи Павел Журавльов, ръководител на Руския културно-информационен център, откъдето дариха книги за училището. Гости на събитието бяха кметове и зам.-кметове от Руската федерация, които участват във Втория форум на побратимените руски и български градове, който се открива утре в курорта „Св. Св. Константин и Елена“.   Час по-късно започна и празникът в Математическата гимназия „Д-р Петър Берон“. „Вашето училище е еталон за високи образователни стандарти не само за Варна, но и в национален мащаб. Доказателство за това са многобройните постижения на учeниците. Преди дни имахме възможността да наградим златния медалист от олимпиадата по информатика - Александър Кръстев. Имал съм и възможността да стисна ръката на още много успешни момичета и момчета, донесли слава на Варна и на България в различни национални и международни форуми и състезания“, каза кметът Иван Портних. Той допълни, че Община Варна, заедно с Министерството на образованието и с ръководството на училището, продължава работа за изграждане на нова сграда на гимназията. Предстои да бъдат добавени още около 11 дка до парцела в района на бул „А. Сахаров“, който държавата вече е предоставила на общината. Успоредно с това се работи по задание за инженеринг за изграждане на новата сграда, след което ще бъде обявена обществена поръчка за избор на строител.  ", "date": "2018.09.17", "title": "Новата учебна година започна за 36 937 деца и младежи във Варна"}
{"url": "http://epicenter.bg/article/Pargov--Neka-madrostta-ni-vodi-v-rabotata-za-dobroto-na-nashiya-grad--a-ne-partiynite-pristrastiya/163735/2/0", "text": "Всички ние, които сме събрани в тази зала на Столичния общински съвет, сме призвани да работим за доброто на нашия град, столицата на България. Нека в тази работа ни води мъдростта и отговорността пред нашите съграждани, а не моментната конюнктура и партийни пристрастия и интереси. Нека вършим тази работа, водени от надеждата, че този град може да стане добро място за живеене, работа и развитие на съвременния софиянец и на бъдещите поколения.   Това каза лидерът на столичните социалисти и председател на групата на БСП в СОС Калоян Паргов в словото си по време на тържествената сесия по случай празника на София. Преди това общински съветници и депутати от „БСП за България“, избрани от столицата, присъстваха на тържествения водосвет и церемонията по издигане на знамето на София.  „Нека не губим вярата, че когато завършим мандата си като общински съветници, няма да се срамуваме от това, което оставяме след себе си. Да имаме основание да се гордеем с това, което сме свършили и можем да застанем пред тези, които са ни изпратили тук, с високо вдигната глава. Това да си общински съветник не е привилегия, а огромна отговорност“, заяви Паргов и призова: „Нека любовта ни към нашия град, която, надявам се, всички изпитваме, ни води при взимането на решения. Решения, които ще допринесат за това София да стане хармонично развит град, в който еднакво добре се чувстват и живеят, както хората в центъра, така и хората в крайните квартали. А диспропорциите в развитието на столицата да бъдат преодоляни със съвместните ни усилия”.  Калоян Паргов, който е и заместник-председател на Комисията по образование, култура, наука и културно многообразие, поздрави по случай първия учебен ден всички заети в столичното образование и им благодари за това, което правят за бъдещето на България и на нашия град.  ", "date": "2018.09.17", "title": "Паргов: Нека мъдростта ни води в работата за доброто на нашия град, а не партийните пристрастия"}
{"url": "http://epicenter.bg/article/MVnR--ministri-i-konstitutsionni-sadii-ne-sa-bili-predlagani-za-poslanitsi/163736/2/0", "text": " Това се казва в официален отговор на пресцентъра на Министерство на външните работи по повод публикацията на   „Румен Радев е отхвърлил предложението Цачева да ходи посланик в Черна гора“.   Настойчивата информация, че премиерът Бойко Борисов търси пост за правосъдната министърка Цецка Цачева, циркулира в политическите среди от поне месец. До този момент никой от управляващите не е опровергавал упоритите слуховете, че правосъдната министърка отива посланик в Черна гора или, че ще бъде изпратена в Конституционния съд на мястото на съдия Румен Ненков. Нещо повече - твърденията, че Цачева се готви за посланик в Черна гора излязоха и в други медийни публикации. Едва днес обаче Външно се ангажира с категоричната позиция, че такова предложение не е правено.   МВнР отрича и, че конституционният съдия Румен Ненков също ще става посланик.   Ситуацията при транспортния министър Ивайло Московски е различна, тъй като се твърди, че заради личната семейна трагедия той не иска да се връща в парламента като депутат, а да отиде на работа в чужбина. Затова правителството най-вероятно ще го номинира за представител на България на България в Черноморската банка. През декември тази година изтича 4-годишния мандат на настоящия  вицепрезидент Нина Ставрева, която е на този пост от 2014 г.     Процесът по назначенията на 20 нови посланици бе временно стопиран заради българското председателство на ЕС, а мандатите на много дипломати бяха удължени. Сега непрозрачният процес, съпроводен със слухове и интриги, отново е подновен.   „  пише в лаконичния отговор на МВнР във връзка с дипломатическите рокади.         „ “.   Радев категорично настоява за всички назначения да бъдат спазени всички законови и нормативни норми и няма да позволи политически креатури да напълнят дипломатическите ни представителства, каквото е практиката досега. През миналия месец на поредица от необявени срещи, държавният глава не е одобрил голяма част от предложения от външния министър Екатерина Захариева списък за новите 20 български посланици.", "date": "2018.09.17", "title": "МВнР: Министри и конституционни съдии не са били предлагани за посланици"}
{"url": "http://epicenter.bg/article/Atanas-Atanasov--Palzyasht-prevrat-nyama--no-ima-permenentna-pravitelstvena-kriza/163739/2/0", "text": "Пълзящ преврат няма, но има перменентна правителствена криза. Това е агония. Така Атанас Атанасов, лидер на ДСБ и съпредседател на Демократична България, коментира политическата ситуация в страната в предаването \"Лице в лице\" по БТВ. Според него е необходима промяна в страната. Очевидно е, че политическият връх не може да се справи, категоричен е едният политик.   Атанасов изреди скандалите от началото на годината. \"В последните дни имаше спекулации, че у нас има пълзящ преврат – разглеждайки процесите, установяваме, че има пълзяща правителствена криза – перманентна, продължаваща. Може ли един министър да даде на съд друг, какъвто беше случаят с Валери Симеонов и Николина Ангелкова. Имаше скандал с неприетите оставки на Теменужка Петкова и Бисер Петков, скандал с Търговския регистър, със застрахователната компания \"Олимпик\", с избягали затворници. Последва тежка трагедия до Своге, три поискани оставки от министър-председателя, целта на които беше де да се отпуши общественото напрежение\", заяви Атанас Атанасов.   \"Всички тези обстоятелства говорят за това, че проблемът не е в ръката, не е в машата, проблемът е в главата на правителството. Борисов не може да се справи със собствения си екип\", бе изводът на Атанас Атанасов. Според него пример за несправяне със ситуацията е и това, че един кандидат-министър е бил оттеглен, а друг не може да бъде назначен, защото не е издаден указ.   Според Атанасов, който е бивш шеф на контраразузнаването, покрай сагата с неиздадения указ за освобождаване на главния секретар на МВР е станало ясно, че Младен Маринов няма качествата да бъде главен секретар. \"Всички негови провали доведоха до това да се иска оставката на сегашния вътрешен министър. А сега ще го назначават за министър\", каза Атанас Атанасов.   От момента, в който Борисов отстрани Вучков, вътрешното министерство е на ръчно управление от Борисов, посочи той. Атанасов изтъкна корупцията по високите етажи на властта като голям проблем. Ако службите работят ефективно, ще вземат да разкрият корупцията по високите етажи на властта, пошегува се той. Но припомни, че в началото на българското председателство на Съвета на ЕС западни медии, перефразирайки нашия девиз и писали, че корупцията прави силата.   Лидерът на ДСБ заяви, че задържаните след акциите на Специализираната прокуратура, са имали политически чадър през последните 10 години, за да извършват спокойно незаконна дейност.  „Предстои избор на нов главен прокурор и трябва да се имитира битка с корупцията. Обектите са подбрани неслучайно, не се атакуват обекти, които да са свързани пряко с властта. Връщат ни назад – Миню Стайков се снимал с Георги Първанов. Като сте го знаели това нещо, защо го вадите сега? Тези факти показват фалшива активност”, заяви още политикът.  ", "date": "2018.09.17", "title": "Атанас Атанасов: Пълзящ преврат няма, но има перменентна правителствена криза! Това е агония!"}
{"url": "http://epicenter.bg/article/Prezidentat-otkaza-da-se-sreshtne-s-predstaviteli-na-upravlyavashtata-koalitsiya/163744/2/0", "text": "Така президентът Румен Радев отговори на въпроса ще се срещне ли с представители на управляващата коалиция, за да изяснят казуса с освобождаването на Младен Маринов от поста главен секретар на МВР, предаде БНР.   \" \", заяви държавният глава.", "date": "2018.09.17", "title": "Радев отвърна на ГЕРБ: Няма да се срещам с лидери, които се разминават с институционалния тон!"}
{"url": "http://epicenter.bg/article/Angelkova--Ne-e-imalo-razgovori-da-napusna-posta-si/163746/2/0", "text": "Познавам новите колеги от кабинета и мога да кажа, че те са изключително добри специалисти. Искам да благодаря и на тримата министри - Валентин Радев, Николай Нанков и Ивайло Московски за прекрасния професионализъм, който демонстрираха.  Това каза в предаването \"Лице в лице\" по БТВ министърът на туризма Николина Ангелкова.  Запитана има ли напрежение в управляващата коалиция около промените в кабинета тя категорично заяви, че няма такова. Ангелкова не вижда и напрежение в кабинета. „Всеки от нас си изпълнява задълженията, за мен като министър на туризма е изключително важно как свършва летният сезон, гледаме на прага на зимния сезон”, посочи тя. ,,Не, не е имало разговори да напусна поста си. Знае се кои вече са новите колеги, така че тази тема е затворена'', обясни още Ангелкова.  ,,Изяснихме си отношенията с Валери Симеонов. Всъщност не мисля, че имаме някакви разногласия с вицепремиера. За мен е важно да имаме режим на диалог. Имаме различни гледни точки, но поради това е важно тези неща да се обсъждат'', посочи тя.  Относно шума на Слънчев бряг - основна тема в заточните им престрелки със Симеонов, Ангелкова отговори, че това е национален курорт, който трябва да има по-специфичен статут.  ,,Не сме мерили шума на Слънчев бряг. Но стана ясно, че националните куророти за това са такива - те трябва да имат специфичен статут. Да бъдат извън закона за шума чрез специална наредба. Трябва да дадем възможност за развитие на туризма'', коментира министър Ангелкова.  ,,Всичко се крие в законопроекта, който предстои да бъде одобрен от Министерски съвет и да влезе в парламента. Тогава ще има по-различни параметри и се надяваме това да предизвика по-голям интерес сред инвеститорите, които да стопанисват плажовете\", обясни Ангелкова на питане относно концесиите на плажовете и добави, че тези, които искат да спопанисват плажовете, трябва да са професионалисти.  ,,Разбира се, има хора, които не плащат концесионна такса и данъци. За тях са предвидени санкции до 50 000 лв. за юридическите лица. Говоря за онези, които се разполагат на неохраняемите плажове и си мислят, че държавата не знае за тях'', каза Ангелкова.  Накрая Николина Ангелкова посочи, че основният проблем пред туризма ни е липсата на кадри, тъй като 90 процента от услугата е свързана с тях.   Тя коментира и случая с \"Корал\". \"Там има пешеходен достъп, така че няма да допуснем ново строителство на плажа. Би било абсурдно\", категорична е Ангелкова.  ", "date": "2018.09.17", "title": "Ангелкова: Не е имало разговори да напусна поста си. Няма напрежение в кабинета!"}
