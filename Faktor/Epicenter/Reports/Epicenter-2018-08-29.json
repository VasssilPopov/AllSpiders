{"url": "http://epicenter.bg/article/Zhiteli-na-Svoge-blokiraha-patya--iskat-nezabaven-remont-na-uchastaka-ubiets--VIDEO--/162404/2/0", "text": "Десетки жители на Своге и околните населени места излязоха на протест на мястото, където в събота автобус падна в 20-метрово дере и отне живота на 17 души от Световрачане и с. Владо Тричков, предаде репортер на БГНЕС. Те издигнаха плакати: \"Спрете кражбите. Спрете убийствата\", \"Корупцията убива\" и др.  Протестиращите блокираха пътя, което доведе до километрично задръстване. Хората се обявиха за незабавна ревизия на пътя и заявиха, че всеки ден от днес нататък ще излизат на протест, докато не се предприемат реални действия, с които да се гарантира безопасността на пътуващите в участъка.  На протеста е Розен Стойков от с. Владо Тричков, който в автобусната катастрофа губи 14-годишния си внук Георги Стойков. Мъжът разказа, че преди да отиде войник, е участвал в прокарването на пътя през дефилето преди години. Възрастният човек казва, че от тогава пътят единствено е бил асфалтиран и, че нищо друго не е направено. Стойков не обвинява шофьора за случилото се, защото по негови думи не е бил на място и не е пряк свидетел на инцидента.  „Шофьорът може да е допуснал грешка да е отклонил вниманието си, защото точно в този момент небето шумеше от дъжда. От тук може да го е поднесло и самата вода както казват по телевизиите. Дъждът е бил много пороен и се е събрала много вода на пътя. Не направиха пътя за това движение, което го има вече. Той е направен по старому, когато този път е прокаран с кирката и лопатата. Политици, кметове и фирми просто прибраха едни пари”, коментира дядо Розен.  Отец Рафайл, който прочете молитва за избавяне от злото, заяви, че с този инцидент хората най-вероятно изкупват вина за извършени грехове.  „Да потърсиме нашата вина, за това което ни връхлита, защото всички малко или много сме помогнали, за да се стигне дотук. Корупцията, за която постоянно говорим, не е усещане както твърдеше един вицепремиер, корупцията е реалност и корупцията убива. Тя убива постоянно хора, жени и деца. Ако ние стоим безучастни срещу тази корупция, срещу това зло, срещу това управление, което убива, независимо от партията, която е на власт, това и за напред ще сее само смърт”, убеден е отецът.  Протестиращите се обявиха срещу корупцията с усвояваните пари за ремонт на пътища в цялата страна и се обединиха около мнението, че такива пътища като този край Своге убиват човечеството, а те съществуват заради безхаберието на управляващите.  „Просто искам този път някой да излезе и да каже „аз съм виновен за тези 7 убийства“. Това е масово погубване на народа. За водача въобще не си и го помислям, тъй като съм от Своге и всеки ден минавам многократно по този път и знам как се кара. Тук вината е в тази пътна настилка. Това е пътят - убиец. Няма човек от това дефиле, от този град, който да не е пострадал от този път. Искам това да спре. Искам да запазим живота на нашите деца и да запазим на нас, че да може да отгледаме тези деца”, заяви Лидия Георгиева, която каза, че дори е готова да излезе на палатка, докато държавата не защити живота на хората.  „Всеки ден, в 18:30 ч. ще бъдем тук докато не започнат някакви мерки за ремонтиране на този участък”, подчерта Александър Калинов.", "date": "2018.08.29", "title": "Жители на Своге блокираха пътя, искат незабавен ремонт на участъка-убиец (ВИДЕО) "}
{"url": "http://epicenter.bg/article/Borisov-kazal-na-Sakskoburggotski--Ako-ne-se-opravish--onezi-shte-ti-vzemat-imotite/162348/2/0", "text": "Имотите не са лични на Симеон Сакскобургготски, а на цар Борис III. Симеон не ги е купил по някаква работническо-мениджърска сделка, получил ги е като наследство от цар Борис III. Това каза юристът Минчо Спасов по повод казуса с царските имоти. Спасов е бивш депутат от НДСВ. Той бе гост в сутрешния блок на телевизия \"България Он ер\".   Според нашия съд излиза, че царят незаконно е ползвал имотите от 1918 година, а всички български институции са проспали факта. Оказва се, че не само Симеон, но и цар Борис III ще трябва да плаща наем. Това не е ли омерзително? Излиза, че Царят Обединител е трябвало да живее на палатка, подчерта юристът. Настроенията на народа се диктуват от фалшификациите в медиите – че царят е дошъл да се вземе имотите, добави Спасов. Ходовете, които остават оттук нататък, са ясни – Страсбург. При подобен казус съдът в Страсбург осъди гръцката държава да плати най-голямото обезщетение – около 18 млн. евро, уточни юристът. Той разкри, че през 2009 година е имал разговори с Бойко Борисов по казуса. В него той ми каза \"Вечерях с царя и му казах, че онези хора, ако не се оправи – ще му вземат имотите\". От този разговор си вадя извод, че царят не е искал да удари коляно пред онези хора, че Борисов е ударил коляно и те го ползват като посредник. Имам предположение, че онези хора са родните олигарси, които се занимават с асфалт, хазарт и артефакти, каза още Минчо Спасов.    ", "date": "2018.08.29", "title": "Борисов казал на Сакскобургготски: Ако не се оправиш, онези ще ти вземат имотите"}
{"url": "http://epicenter.bg/article/Georgi-Svilenski--Iskame-istinata-i-prichinite-za-katastrofata-kray-Svoge-da-izlyazat-nayave-/162357/2/0", "text": "„Когато в политическата програма на една партия като приоритет е записано строителството на пътища и магистрали и на тях постоянно загиват хора, няма как да не реагираме. Искаме истината и причините за катастрофата край Своге да излязат наяве”. Това каза зам.-председателят на ПГ на „БСП за България” Георги Свиленски пред БТВ, съобщиха от пресцентъра на партията.  Той добави, че след като МРРБ е сигнализирано 7 пъти, че на този път има проблем и там за една година има 10 катастрофи с десетки ранени, а министерството не прави нищо, това показва само едно - безхаберие и бездействие.  „След като участъкът е гаранционен и има аварийна ситуация, се наема фирма и го ремонтира, ако това не се случи, трябва крайно решение – да се затвори пътят”, категоричен бе Свиленски. Той попита дали 17 живота струват по-малко, отколкото ремонт на пътя.  „Всеки един от министрите в това правителство трябва да си ходи, защото не си вършат работата. На този модел, в който са смесени политика, бизнесмени, фирми и местна власт, трябва да се сложи край”, категоричен бе Свиленски.  „За всяка трагедия на ГЕРБ са им виновни един кръг лица – клошари, шофьори, машинисти. Но, когато в асфалта е вложен некачествен материал, някой е откраднал пари, а този някой не е шофьорът”. Това каза народният представител от ПГ на „БСП за България” Явор Божанков пред Нова, съобщиха от пресцентъра на партията.  Той добави, че тези пари са разделени на високо политическо ниво. „Отговорността трябва да се търси там. След като на пътя са констатирани нередности, държавата в лицето на АПИ, може да ги отстрани и е длъжна да го направи, а след това може да се съди с фирмата”, каза още Божанков.  Народният представител коментира, че има много участъци по пътищата в страната, на които постоянно се случват трагедии и трябва да се потърси отговорност кой го е допуснал.  „Всичко това, което се случва, е следствие на безотговорност и безнаказаността, която в момента се шири в цялата държава”, категоричен бе Божанков. Той заяви, че когато някой от отговорните лица в държавата понесе наказателна отговорност, ще започнем да виждаме по-малко „лоши стопани” и повече отговорно поведение.  ", "date": "2018.08.29", "title": "Георги Свиленски: Искаме истината и причините за катастрофата край Своге да излязат наяве "}
{"url": "http://epicenter.bg/article/SDS--Srivat-na-chuzhdestrannite-investitsi-e-trevozhen-znak/162376/2/48", "text": "Съюзът на демократичните сили (СДС) е притеснен от влошаването на някои икономически показатели в държавата. Българската стопанска камара отчете огромен спад на чуждестранните инвестиции в България. Това се посочва в позиция, изпратена до медиите от пресцентъра на СДС.  Според СДС, на фона на тази статистика, сривът на Търговския регистър и невъзможността на правителството да се справи бързо с кризата, ще дадат още по-силни сигнали към потенциалните чуждестранни инвеститори да избягват България. От политическата формация посочват, че само за 10 години, след приемането ни в ЕС, вместо увеличаване на чуждестранните инвестиции, има обратна, много тревожна статистика. От СДС коментират също, че докато през 2007 г. преките чуждестранни инвестиции са възлизали на 98.6% от общите инвестиции, то за 2017 г. те са под 2 процента, а по данни на БНБ, за настоящото шестмесечие показателите са още по-лоши.Това показва трайна тенденция за спад.  Според СДС, тези тревожни сигнали за българската икономика са следствие на безбройните лицензионни, разрешителни, регистрационни и други режими, които пречат на развитието на бизнеса и плашат чуждестранните инвеститори. Техните притеснения идват и от проблемите в правосъдната система, незащитените търговски интереси, бруталния чиновнически рекет, липсата на правителствена стратегия и яснота какво се планира за следващите години в различните сектори.  \"Тези факти ни карат да мислим, че се прави опит да се ограничат чуждестранните инвеститори, за да не са конкуренция на местни бизнесмени и компании, близки до отговорни фактори в държавата. СДС от години настоява за въвеждане на електронно правителство, за да се облекчи безкрайното губене на време на чуждестранните инвеститори и българските граждани и срещите им с всевластните чиновници. Но вместо електронно правителство, получихме срив на Търговския регистър. Вместо мълчаливо съгласие или обслужване на едно гише, имаме над 170 разрешителни за построяване на жилищна или бизнес сграда. Очевидно е, че управлението в момента буксува в сектор, който е мотора на една държава – икономиката\", посочват от СДС.  От СДС заявяват още, че са избрали за своя нова политическа цел европейски граждани с европейски доходи, но това няма как да се случи в период на недостатъчен икономически растеж, и затова призовава всички политически сили да погледнат с изключителна сериозност и чувство за отговорност на проблемите с чуждестранните инвестиции, защото те са показател за политическия и бизнес климат в една държава.  \"Изнесените данни от БСК ни дават много тревожен сигнал, който не трябва да бъде подминат и неглижиран както от управляващите, така и от опозицията. Всички отговорни политически сили трябва да загърбят дребните скандали и евтините сензации и да се концентрират върху сериозните проблеми в държавата – един от тях е и този с чуждестранните инвестиции\", коментират от Съюза на демократичните сили.  ", "date": "2018.08.29", "title": "СДС: Сривът на чуждестранните инвестици е тревожен знак"}
{"url": "http://epicenter.bg/article/-quot-Demokratichna-Balgariya-quot--predlaga-na-pravitelstvoto-plan-za-garantirane-na-informatsionnata-sigurnost/162377/2/0", "text": "Политическото обединение \"Демократична България\" предлага на правителството план за гарантиране на информационната сигурност на страната. Във връзка с кризата в Търговския регистър, от \"Демократична България\" са разработили план за действие по дати, съдържащ 12 мерки. Те трябва да бъдат осъществени до края на 2019 г.   Целта е да бъдат предотвратени кризи като срива на Търговския регистър, каза експертът по цифрови технологии Божидар Божанов.  \"Един конкретен план за действие как дългосрочно, устойчиво да бъдат управлявани всички информационни ресурси на държавата - регистри, хардуер, софтуер, лицензи\", обясни Божанов, цитиран от БНР.  Сред предложенията е да бъде създадено държавно предприятие \"Единен системен оператор\", да се прави оценка на риска при всеки държавен регистър, както и да се поддържа сътрудничество с институции от частния сектор и с партньорите ни от ЕС и НАТО.        ", "date": "2018.08.29", "title": "\"Демократична България\" предлага на правителството план за гарантиране на информационната сигурност"}
{"url": "http://epicenter.bg/article/Yordanka-Fandakova--Sofiya-e-obyavena-za-postoyanen-nositel-na-titlata--quot-Evropeyska-stolitsa-na-sporta-quot-/162378/2/0", "text": "София е обявена за постоянен носител на титлата \"Европейска столица на спорта\". Това каза кметът на София Йорданка Фандъкова по време на пресконференция за представянето на програмата от спортни прояви на фондация „София – Европейска столица на спорта“ за 2019 г., предаде  а генция „Фокус“.   „На финала на летния сезон сме в годината, в която София е европейска столица на спорта. Ще станат 4 години, в които работим активно по увеличаване на хората, занимаващи се с масов спорт.  “, заяви тя.   „Преди няколко дни получихме важна оценка за развитието на инициативата Европейска Столица на спорта.   Това е голямо признание, но и голяма отговорност. От тук нататък ние трябва да поддържаме и увеличаваме темпото. Целта е една - все повече хора да имат интерес към спорта“, каза още Фандъкова.    каза още кметът на София.   „През последните 4 години участниците и гостите са се удвоявали всяка година. За 4 години бяха проведени близо 500 събития като за 2018 година събитията са над 200. Близо 90 % от тези събития бяха подкрепени от Фондация „София – Европейска столица на спорта“, както и от Дирекция „Превенция, интеграция, спорт и туризъм“ на Столична Община“, каза още кметът на София.   „Бих искала да се спра на една важна тема, а именно инвестициите в спортната инфраструктура. . За мен интересът към спорта започва от семейството. През 2015 година отворихме най-големия открит спортен комплекс в   предназначен за спорт за цялото семейство и интересът към този комплекс се увеличава. За 2018 година до сега там са спортували 130 000 души, което е близо 30% повече от същия период за миналата година.  , защото това също е възможност семействата да спортуват“, допълни още тя.    През последните години изградихме 10 спортни зали и физкултурни салони в различни училища, изтъкна Фандъкова.   „ . Затова основните инвестиции от инвестиционната програма на Столична община насочихме към изграждане на физкултурни салони и спортни зали в детски градини и училища\", заяви тя   \"Със всички усилия, които полагаме до края на следващата година, предстои да решим окончателно въпроса с липсата на спортни зали и физкултурни салони в столичните училища.  – 37-о училище в ж.к. „Люлин“, 176-о училище в с. Негован, 175-о в с. Мрамор, 64-то в район „Витоша“, 30-о училище в район „Възраждане“. Като процедурите за тях вече се провеждат. Приключи изграждането на зала в 149-о СОУ в „Овча купел“. В 81-во СОУ изградихме и басейн, който се използва активно.   Приключи и откритата процедура за обществена поръчка за изработване на типови инвестиционни проекти. На 24 август изтече срокът за обжалване и до момента няма постъпили жалби, което означава, че на практика започва работното проектиране.   Срокът за изпълнение е кратък - до 2-3 месеца ще приключи и от тук нататък следва поетапно да заложим средства по изграждането на тези 6 зали“, каза още кметът Йорданка Фандъкова.    Това каза председателят на Столичен общински съвет и председател на Фондация „София – Европейска столица на спорта“  .   „  София като спечелила титлата „Европейска столица на спорта“ постоянно, а не само за 2018 година ще продължи да инвестира и фокусира своите усилия върху това да развива масовия спорт и да създава условия за спорт в града“, допълни той.   „Асоциацията на европейските градове на спорта избира г-жа Фандъкова за почетен президент на асоциацията за 2019 година. Тя ще получи тази титла на 4 декември, когато ние ще предадем официално домакинството на следващата европейска столица на спорта – Будапеща“, заяви още Герджиков.   „С дейността си Фондация „София – Европейска столица на спорта“ приоритизира това къде да се наблегне във финансирането на нови инфраструктурни обекти. Другата страна на работата на фондацията е  . До края на годината ще направим календара със събитията за 2019 година.   Основните събития, които предвижда програмата до края на тази година са  . Тези, които са част от календара на „София – Европейска столица на спорта“ са на 21 и 23 септември, където в Княжевската градина предстои „Екстрийм фест“.   На 23 септември във Витоша ще има бягане от Бояна до хижа Алеко“, заяви още той.  ", "date": "2018.08.29", "title": "Йорданка Фандъкова: София е обявена за постоянен носител на титлата \"Европейска столица на спорта\""}
{"url": "http://epicenter.bg/article/Nankov-ne-razkri-koya-e-chastnata-laboratoriya--odobrila-materialite-za-patya-kray-Svoge/162379/2/0", "text": "„Частна лаборатория е одобрявала материалите, с които се е работило по участъка край Своге, където стана трагичният инцидент“, каза на брифинг в Министерския съвет министърът на регионалното развитие и благоустройството Николай Нанков. Той застана пред медиите след среща на институциите при премиера Бойко Борисов на тема „Пътна безопасност“. На 25 август в пътен инцидент край Своге загинаха 17 души. По-късно се разбра, че в състава на пътната настилка е имало варовик. Именно затова министърът бе питан коя е лабораторията, изследвала състава на настилката. „Досега не съм споменавал имена нито на фирми, нито на лаборатории. Те ще бъдат изнесени от процесуално-следствените органи. Това е тяхно задължение и няма как да навляза в този тип подробности”, отговори Нанков.   И продължи: „Тя е установила на какви изисквания отговарят те, изпратила ги е само за становище на 27 юли 2014 г. на АПИ и пътят оттам нататък е приет по документи. Всички действия и бездействия на длъжностните лица по темата ще бъдат установявани като евентуални административни нарушения. Според него такава е била нормативно установената процедура, такъв е бил и договорът – лаборатория установява какви са материалите, на какви изисквания отговарят те.   Министърът бе запитан дали има конфликт на интереси между частната лаборатория, проучвала материалите за пътната настилка до Своге, и фирмата изпълнител. Нанков отговори: „Всичко е възможно, но аз не мога да коментирам хипотези”.  На въпрос дали ще се проверят другите участъци, в които фирмата „Мега Инвест Холд“ участва, министър Нанков отговори: „Вчера споменах, че участници в процеса с този случай не са един или двама. Трябва да бъдат проверени не само строителните фирми, участващи в консорциума, но и надзорници и, разбира се, и резидент инженерът. Споменах вчера, че ще направим и доста сериозен мониторинг, да речем паспортизация на пътищата в България. Предвиждаме и крути мерки, които ще обявим следващите дни. Няма да се спрем на една или две фирми, защото не е важно коя е фирмата“. Министърът увери, че всички действия и бездействия на длъжностните лица ще бъдат установявани от следствените органи. Той допълни, че в подобен тип договори резидент инженерът е водещ. ", "date": "2018.08.29", "title": "Нанков не разкри коя е частната лаборатория, одобрила материалите за пътя край Своге"}
{"url": "http://epicenter.bg/article/13-godishno-momche-e-v-tezhko-sastoyanie-sled-intsident-v-Sofiya/162380/2/0", "text": "13-годишно момче е прието с опасност за живота в \"Пирогов\", след като стъкло на врата го порязало. Инцидентът се е случил преди обяд в Университета по архитектура, строителство и геодезия в София след тренировката на група деца баскетболисти във физкултурния салон, предаде  Dariknews . Детето се блъснало в стъклена врата, стъклото се счупило и го порязало.   Сигналът за инцидента е подаден в 11,25 ч., а линейката е пристигнала на шестата минута. Медиците заварили момчето в хеморагичен шок. Още на място са му били прелети две банки кръв, тъй като е имало сериозно кръвотечение, допълни информацията пред Дарик Катя Сунгарска, говорител на столичния Център за спешна медицинска помощ. В момента момчето е в операционна зала на \"Пирогов\", където му се извършват интервенции.   Преподавателят по физическо и треньор по баскетбол Лъчезар Коцев каза, че не е присъствал в момента на инцидента, който не се е случил вътре в салона или по време на тренировка. \"След края на тренировката детето е излизало през вратата. Бута вратата, но уцелва не металната част, а стъклото и се порязва\", обясни той.   Ректорът на университета проф. Иван Марков каза, че е бил информиран за инцидента от охраната. \"Началникът на охраната ме информира, че деца, които официално си тренират при нас баскетбол, след тренировка се подгонили, едното затворило вратата на другото. Детето се ударило във стъклото на вратата, то се е счупило и го е порязало. За съжаление, по това, което имам както информация, тя никак не пълна, много лоша рана се е получила\", каза Марков и пожела момчето бързо да се възстанови.", "date": "2018.08.29", "title": "13-годишно момче е в тежко състояние след инцидент в София"}
{"url": "http://epicenter.bg/article/Mikrobus-se-zabi-vav-fontan-v-Pazardzhik--shofyorat-e-pochinal/162343/3/0", "text": "  Микробус се вряза във фонтан в центъра на Пазарджик. 74-годишният шофьор е починал на място, потвърдиха от полицията в  града,  съобщи  bTV.   По първоначална информация на шофьора му е прилошало, изгубил е управлението на превозното средство и се е врязал в острова на фонтана на кръговото кръстовище при Спортната палата в града.   Микробусът е собственост на организация за хора с увреждания.   По време на инцидента не е имало други пътници.  ", "date": "2018.08.29", "title": "Микробус се заби във фонтан в Пазарджик, шофьорът е починал"}
{"url": "http://epicenter.bg/article/Temenuzhka-Petkova-zapozna-kitayski-yadreni-eksperti-s-osnovnite-harakteristiki-na-energiyniya-sektor/162395/4/0", "text": "Министърът на енергетиката Теменужка Петкова се срещна с представители на Китайската национална енергийна администрация (NEA), Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC), които са на работна визита у нас. Това съобщиха от пресцентъра на министерството.  Посещението им в България е една от първите инициативи в изпълнение на подписания през юли през тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия.  Министър Петкова представи пред гостите основните характеристики на енергийния сектор в страната, приоритетите на българското правителство в областта на енергетиката, както и основните етапи в развитието на ядрения отрасъл в България.  С дял от 4% в БВП и заети около 56 хил. души, енергетиката е един от ключовите отрасли на националната икономика, каза министър Петкова. Тя поясни още, че в страната са налице 10 хил. мегавата разполагаеми мощности и годишното производство на електроенергия възлиза на около 45 тераватчаса.  По думите на изпълнителния директор на АЕЦ „Козлодуй“ Иван Андреев България има над 40 годишен опит в експлоатацията на ядрени мощности и добри традиции и програми за подготовка на кадри за този сектор. Той припомни, че АЕЦ „Козлодуй“ е първата атомна централа в Югоизточна Европа, открита през 1974 г.  Андреев запозна гостите от Китай с успешното изпълнение на програмите за продължаване на експлоатационния срок на 5 и 6 блок на ядрената ни централа.  Политиката за управление на радиоактивни отпадъци и отработено ядрено гориво в България бе представена от Сергей Цочев, член на УС на ДПРАО.  Основен акцент в разговора с китайските гости бе визията на българското правителство за изграждане на нови ядрени мощности в страната. Изграждането на нова базова мощност ще бъде необходимо за гарантиране на енергийната ни сигурност, подчерта Петкова пред участниците в срещата. По нейните думи българската страна разглежда реализацията на АЕЦ „Белене“ като една от възможностите за задълбочаване на енергийното сътрудничество между двете държави.  Тя припомни, че, според експертни анализи, проектът АЕЦ „Белене“ може да се осъществи най-бързо в сравнение с други подобни проекти в региона, тъй като разполага с необходимата инфраструктура, лицензирана площадка и оборудването е доставено. Проектът е нотифициран пред Европейската комисия, поясни Петкова.  Тя припомни и взетото от българската страна решение да се търси възможност за реализация на проекта съвместно със стратегически инвеститор, на пазарен принцип, без предоставяне на държавна гаранция, чрез отделяне на активите и пасивите на проекта в отделна компания. Според решение на Министерския съвет от 29 юни 2018 г., до края на м. октомври министърът на енергетиката следва да предложи варианти за структуриране на проекта. По думите на енергийния министър, реалистично е в началото на 2019 г. да има избран инвеститор.  За китайското правителство технологичното развитие на ядрената енергетика е основен приоритет, каза заместник-генералният директор на Департамента за ядрена енергия на Китайската национална енергийна администрация Ши Лишан. Той поясни, че в момента в страната се изграждат 17 нови реактора.  ", "date": "2018.08.29", "title": "Теменужка Петкова запозна китайски ядрени експерти с основните характеристики на енергийния сектор"}
{"url": "http://epicenter.bg/article/-The-National-Interest--Kitay--a-ne-Rusiya-izbra-Tramp-/162351/11/33", "text": "Грабителската търговска политика на Китай му позволи да наложи своята воля на Америка и нанесе удар по обикновените американски работници. Икономическата политика на Доналд Тръмп има за цел да преобърне политиката на пренебрежително отношение към китайската заплаха и да неутрализира тази заплаха.  Макар в момента цялото внимание на политиците и пресата да е концентрирано върху руската „намеса“ в изборите през 2016 г., в действителност то трябва да се концентрира върху ролята, която Китай изигра в избирането на Тръмп. Именно заплахата от страна на Китай предопределя действията на Америка днес.  Грабителската търговска политика, която Китай води отдавна, му позволи да натрапи своята воля на САЩ и нанесе най-сериозен удар по обикновените американски работници в централната част на САЩ. Тази грабителска политика включи манипулациите с валутния курс, несправедливите търговски практики и кражбата на интелектуална собственост, която нанесе на САЩ най-сериозен удар. В резултат на това най-много пострадаха американските индустриални предприятия.  Безработицата, десетилетия на понижаващи се доходи и загубата на чувство за собствено достойнство – това е цената, която много американски работници бяха принудени да платят. Демократите не направиха почти нищо, за да подобрят качеството на живот на работниците в американската индустрия, които изпитваха недоволство и тревога във връзка с провалената търговска политика на властите, безсилно наблюдавайки как техните работни места изтичат зад граница. По тази причина щатите на „сините якички“ гласуваха за Тръмп.  Неговата икономическа политика има за цел да преобърне политиката на пренебрежително отношение към китайската заплаха и да неутрализират тази заплаха, докато не е станало твърде късно. Китайците манипулираха курса на своята валута в течение на няколко десетилетия, а на Америка ѝ липсваше силен лидер и политическа воля, за да се противопостави на това.  Членовете на американския Конгрес трябва да са наясно, че поради тази причина през 2017 г. търговският дефицит на Америка с Китай е достигнал 375 милиарда долара. Американският износ за Китай през 2017 г. е достигнал 130 милиарда долара, докато вносът е надхвърлил 500 милиарда долара. Ключовите точки на вноса са електронното и машинно оборудване. Китайците ежемесечно изнасят за САЩ огромно количество индустриални стоки – отчитайки евтината работна сила и благоприятния обменен курс /който, впрочем, е установен от Китайската народна банка/. След като те продадат своите стоки на американските компании и потребители, те внасят своята печалба в китайските банки, което позволява на Китайската народна банка да реинвестира тези средства – главно в покупката на американски държавни ценни книжа.  В момента Китай притежава облигации на американската хазна на стойност 1 трилион долара и е на първо място по този показател сред неамериканските държатели. Второто място принадлежи на Япония. Тази безпогрешна за Китай ситуация изкуствено държи стойността на неговата валута на ниско равнище, докато китайската централна банка реинвестира в американски ценни книжа. А за да ги купи, Пекин се нуждае от долари, а не от юани. И така доларът расте /или неговият курс се държи на високо равнище/, докато този на китайската валута остава същия или се понижава.  Това позволява на китайските стоки да остават евтини в цял свят. Но валутата на държава с активно търговско салдо трябва да расте, а не да намалява. Ако говорим за митата, които САЩ неотдавна въведоха по отношение на Китай, то от април 2018 г. курсът на юана се понижи с около 10% спрямо долара, в резултат на което въздействието на митата в размер на 10% беше сведено до нулата. Освен това, тъй като митата се плащат с лека отсрочка, китайците дори спечелиха в сравнение с американските производители.  Струва си да се признае, че САЩ дадоха на Китай билет за първа класа за влизане в глобалната търговска система, когато американският Конгрес гласува за приемането на Китай в Световната търговска организация. В доклада на представителя на американския президент на международните търговски преговори през 2017 г. се казва следното:  „Днес, почти две десетилетия след даденото от тях обещание за подкрепа на многостранната търговска система на СТО, китайското правителство осъществява редица постоянно усъвършенстващи се мерки и практики, насочени към ограничаване на достъпа до пазара на вносни стоки и услуги, а също така за чуждестранните производители и доставчици на услуги. В същото време Китай предоставя на правителството значителни ресурси и нормативна и юридическа база в подкрепа на китайската индустрия, включително чрез инициативи, насочени към получаването на иновационни технологии от чуждестранни компании в различни сектори на икономиката“.  Китай се възползва от тези права, които му дава членството в СТО, и игнорира своите задължения. В доклада на представителя на американски президент на международните търговски преговори Робърт Лайтхайзер се казва, че в резултат на кражба на интелектуална собственост от Китай и принудително предаване на технологии, американските компании ежегодно губят по 50 милиарда долара печалби.  В публикувана неотдавна статия в агенция „Блумбърг“ под наименованието „Какво е интелектуалната собственост и дали Китай я краде“ се казва следното: „Американските чиновници откриха сериозни доказателства, че Китай се възползва от ограниченията за участие на чуждестранен капитал, за да принуждава американските компании да предават своите технологии на китайските предприятия, и че Китай подкрепя и осъществява кибератаки срещу американски компании с цел получаването на достъп до търговски тайни“.  Преди 20 години китайската икономика беше седма в света, намираща се между Италия и Бразилия. След 10 години тя вече беше трета – практически наравно с Япония. За този период обемът на китайската икономика нарасна почти пет пъти. Днес тя е втората най-голяма в света, отстъпвайки само на САЩ: нейният обем е равен на 60% от обема на американската икономика. От 1989 до 2018 г. икономиката на Китай растеше със средна скорост от 9,6% годишно, съществено изпреварвайки по темпове на растеж икономика на САЩ, която растеше със средна скорост от 3% годишно. Междувременно Русия през 2017 г. зае 11 място сред най-големите икономики в света, а нейният обем е равен на 8% от обема на американската икономика. Ако оценяваме руската икономика в долари, то нейният размер ще бъде още по-малък.  Не трябва да си правим илюзии: именно Китай отправя предизвикателство към САЩ. Китайците без много шум отправят предизвикателство към икономическото господство на САЩ в света и агресивно преследват своите националистически цели. Междувременно американците продължават да обсъждат едни и същи теми, да туитват и да цитират едни и същи идеологизирани аргументи за „заговор“ с Русия – повечето специалисти в областта на правото ще ви кажат, че този термин няма никаква процесуална сила.  Разбира се, американците трябва да отговорят на кибератаките, насочени срещу американските избори, независимо от това дали те идват от Русия или някоя друга страна. Американците трябва да разберат, че опитите за намеса в изборите ще продължат, по тази причина те трябва да реагират решително на тях.  Но макар опитите на Русия за намеса в изборите да предизвикват тревога, главната заплаха за бъдещето на Америка е хищническото икономическо поведение на Китай. Именно то, а не руската заплаха, трябва да стане обединяващ лозунг за американците.   ", "date": "2018.08.29", "title": "„The National Interest“: Китай, а не Русия избра Тръмп "}
{"url": "http://epicenter.bg/article/Prof--Mirchev---Viziya-za-Balgariya--na-BSP-e-neshto-novo-na-nashiya-politicheski-nebosklon/162356/11/0", "text": "    - Като очаквани, но по-скоро в негативния смисъл. Коментарите от другите партии, а и от много среди в БСП, се концентрират върху непълноти и неточности в проекта. Не видяха в него различните неща, които дават заявка за сериозна алтернатива на БСП срещу властта на ГЕРБ. Ревниви бяха реакциите от ДПС, гневни от страна на ГЕРБ. Малко бяха гласовете, които видяха в тази визия опит на концептуално равнище да се види системата на обществото в България и на държавата, чрез която се администрира и управлява системата на обществото. По-системният подход, който е заложен вътре във „Визията”, го откроиха съвсем малко хора. А точно това е важното и същественото, защото БСП направи заявка да бъде алтернатива дори не просто само на ГЕРБ, а на Системата, която деформира и деградира България в последните 28 години. В този процес самата БСП е участничка, но в момента се опитва да надделее себе си и да стане позитивна и градивна сила за доброто на България.     Ако документът наистина е визия, той трябва да погледне на развитието на страната, на обществото 50-60 години напред. Става въпрос за една икономика не като напудрени и завишени числа, които се декларират от правителството всяка година, а икономика която да е жизнена конструкция – с реална индустрия и производство, не само с търговия и услуги.   Икономика с реални услуги, а не само с финансови надути балони. С вътрешни инвестиции - не само със злокобните външни, които идват в България да ограбят нашите богатства, вместо да внасят у нас някакъв значим икономически актив. Основно става въпрос за преодоляване на демографската криза/катастрофа, до която ни докараха, и която е свързана с икономика и образование, изобщо с моралната атмосфера на страната, със здравеопазването и майчиното здраве.   С „Визия за България“ е сложено началото на всичко това, но все още документът има много празноти и недоделки. Например, ако погледнете „Визията”, в три-четири странички доста подробно са се опитали да разгледат проблемът за националната ни сигурност – и от вътрешна, и от външна страна. Но там три-четири ключови неща все още липсват, трябва да се добавят. „Визия за България“ с две думи е опит за системност, а не парченце тук, парченце там и реагиране на ситуации, каквото е управлението на ГЕРБ.     - Има смислов заряд. Дали ще се стигне до политически, тепърва ще видим. Защото, когато се появи един такъв текст, той първо трябва да се превърне в политически документ. „Визия за България“ от 21 юли няма претенция за политически партиен документ. Това е на практика един експертен текст. Оттогава БСП завъртя вътрешнопартиен и граждански механизъм за публично обществено обсъждане. Ще видим на форумите на партията през октомври, ноември и декември вече официалното обсъждане, за да може текстът да се превърне в политически документ и политическа програма. А въз основа на нея през 2019 г. може да се направи още една конкретизация за така наречената управленска програма на БСП като алтернативно управляваща сила евентуално. Виждате, че има още стъпки, които БСП трябва да извърви.   Освен обсъжданията, които сега правят и експертните срещи, е важно и публичното говорене около „Визията за България“, за да не се създаде в публиката усещане, че отново става дума за някаква пропагандна кампания на БСП, за някаква особена форма на самореклама. Ако се създаде такова впечатление, хората няма да се задълбочат какво конкретно пише в тази „Визия”, няма да започнат да мислят това реалистично ли е за страната и ще бъде ли полезно за народа?     - БСП има експертен капацитет, въпреки че той много намаля в последните десетина години. Виждам, че те сега се връщат към хора, които бяха избутани от партията, отново хвърлят мостове към тях. БСП има експертен капацитет, въпросът е как той ще бъде организиран да работи? Тук е питанката. Мисля, че ще се справят на това равнище. Дано се получи един завършен, цялостен и най-важното убедителен партиен документ.     - Ако беше предизборна обстановка, щеше да бъде много късно. Това е един доста амбициозен като систематика на мисленето документ. И за да бъде доработен и изпипат детайлите, за да се запълнят някои дупки и да бъдат изчистени ненужни тривиалности, които са пренасяни от предишни документи, трябва време и спокойствие. Пред избори знаете, че партийната номенклатура, лидерите, симпатизантите, а и всички други граждани, се концентрират върху рейтингите, какви са процентите и кой ще спечели. Спокойното далечно преди избори време е подходящото, за да се лансират такъв тип документи, и после да има едно спокойно и задълбочено обсъждане. Нашата политика страда от прибързаното мислене и повърхностността. Така сериозни неща не се правят. „Визията” разчита на обратния подход и в този смисъл е нещо ново на нашия политически небосклон.  ", "date": "2018.08.29", "title": "Проф. Мирчев: „Визия за България“ има смислов заряд. Това е нещо ново на политическия ни небосклон"}
{"url": "http://epicenter.bg/article/Germaniya-obmislya-da-okazhe-ikonomicheska-pomosht-na-Turtsiya/162338/7/0", "text": "Властите във Федерална република Германия разглеждат възможността за оказване на извънредна финансова помощ на Анкара, тъй като съществуват опасения, че икономическата криза в Турция може да дестабилизира целия регион, пише електронната версия на „Уолстрийт джърнъл“. Според източници на изданието високопоставени официални лица от Германия и Европейския съюз в момента провеждат консултации по въпроса.   Разговорите са все още на начален етап и е възможно да не доведат до решение за отпускане на извънредно финансиране за Анкара. Разглеждат се два варианта: широк пакет помощи, одобрен от всички страни членки на ЕС или по-ограничени заеми, насочени към оздравяване на конкретни сфери от икономиката. Берлин се опасява, че икономическите проблеми на Турция и резкият спад на лирата могат да повлияят негативно на икономиките на европейските страни, а също и да създадат допълнителна нестабилност в Близкия изток, а оттам и нова миграционна вълна към Европа.   Основният фактор, който оказва негативно влияние на икономиката на Турция, е напрежението в отношенията със Съединените американски щати, които настояват за освобождаване на протестантския проповедник Ендрю Брънсън. Анкара отказва да стори това, тъй като обвинява Брънсън в подкрепа за терористични организации. В отговор САЩ въведоха санкции спрямо двама министри от правителството на Ердоган и наказателни мита за турските алуминий и стомана. /ТАСС и БГНЕС    ", "date": "2018.08.29", "title": "Германия обмисля да окаже икономическа помощ на Турция"}
{"url": "http://epicenter.bg/article/Kobrata--Veche-sam-v-rezhim--quot-chudovishte-quot--/162349/8/0", "text": "Кубрат Пулев няма търпение да се завърне на ринга и да се бие за първи път от април 2017 година. Следващият съперник на Кобрата е братовчедът на Тайсън Фюри - Хюи, а сблъсъкът е на 27 октомври в \"Арена Армеец\" в София, предава бТВ.  Двамата боксьори ще спорят за правото да се бият за световната титла в тежка категория на версия IBF (Международна боксова федерация), която в момента е притежание на Антъни Джошуа.  \"Фактът, че Хюи се нави да дойде в България, докато повечето отказаха да го сторят, говори много. Наясно съм, че той е много мотивиран, защото победата ще му даде шанс да се бие за световната титла. Но ще го посъветвам да спре да мечтае за това и да се подготви за истинска битка\", сподели българският боксьор пред изданието Boxing Scene.  \"Вече съм навлязъл в режим \"чудовище\" и изгарям от жажда да се върна отново на професионалния ринг\", допълни Кобрата.  ", "date": "2018.08.29", "title": "Кобрата: Вече съм в режим \"чудовище\" "}
{"url": "http://epicenter.bg/article/Eto-gi-sedemte-modni-pravila--koito-britanskoto-kralsko-semeystvo-spazva--Snimki-/162353/10/84", "text": "Наричат съпругите на    и  модни икони, но и на тях им се налага да се съобразяват с неписания „моден правилник“ на британското кралско семейство. И така, макар и модни икони, влизайки в кралското семейство,  и  също трябва да спазват някои модни правила, които на пръв поглед може да изглеждат странни, но всъщност в тях има много логика.   Традицията повелява кралицата да одобри окончателната версия на булчинската рокля. \r\n \r\n \r\n \r\n \r\n Тиарите се носят само за най-важните кралски събития и обикновено се слагат за първи път от булки. Тиарата е привилегия, запазена само за омъжените дами.   Кралица Елизабет Втора предпочита съпругите на нейните синове и внуци да носят поли и рокли на официални събития. Но още Даяна – първата съпруга на принц Чарлз, нарушава това правило.   Едно от най-болезнените правила в британското кралско семейство е, че винаги може да имаш нужда от резервен черен костюм - в случай че някой от семейството почине. Така когато пристигнат обратно във Великобритания, британските кралски особи са облечени по подходящ начин.   Кралица Елизабет Втора използва чантата си, за да изпраща тайни сигнали. Ако иска да напусне вечерята например, тя просто поставя чантата си върху масата и така дава знак, че партито скоро приключва. Ако пък разговаря с някого и премести чантата си до другата ръка, това означава, че би искала да го отпрати учтиво.   Кралските особи винаги са с маникюр в неутрален цвят. Те разчитат на фини розови нюанси или безцветен лак. Само естествено изглеждащите нокти са позволени при официални събития. Кралицата носи цвят „балерина“ от 28 години насам.   Късите панталонки на принц Джордж всъщност са много стара традиция сред британските аристократи. Панталоните са за по-възрастни момчета и мъже, докато шорти носят само млади момчета.   „Дългият панталон е за мъже, докато късите са за малки момченца. И това е признак на висока класа в Англия. И въпреки че времената се променят, момченце с дълъг панталон е нещо типично за средната класа\", обяснява експертът по етикет и обноски  Уилям Хансън.   Източник: Дарик", "date": "2018.08.29", "title": "Ето ги седемте модни правила, които британското кралско семейство спазва (Снимки)"}
{"url": "http://epicenter.bg/article/Dnes-Kralya-na-popa-shteshe-da-navarshi-60-godini/162354/10/99", "text": "В същия месец, в който Кралицата на попа Мадона навърши 60 години, трябваше да празнуваме и 60-ата годишнина на обожавания от поколения Майкъл Джексън. \r\n \r\n Новината за изненадващата смърт на най-обичаната звезда шокира света. През 2009 година Майкъл Джексън си отива на 50 след приемане на смъртоносна комбинация от лекарства. На днешната дата Краля на попа трябваше да навърши 60 години. За феновете обаче той още е жив и по цял свят се организират празненства за рождения му ден.   Именно през 2009 година Майкъл трябваше да направи голямото си завръщане на сцената в Лондон.  . Дъщеря му Парис е актриса, модел и певица. Принс Джексън вече продуцира музикални клипове. Най-малкият син на Джако, известен под псевдонима Бланкет, още е ученик. Той беше само на седем години, когато загуби баща си.   Наследниците на Майкъл печелят милиони от творчеството му. От пет години той води класацията на най-печелившите покойни знаменитости. Според изчисления на \"Форбс\" през   приходите от продажби на албуми, авторски права и музикални събития, посветени на Краля, са около  . Талантът на Джексън го изкачва на престола на поп музиката. Неговата лунна походка, гениални песни и клипове, и впечатляващи спектакли на сцената Майкъл преобръща представата за шоубизнес още в началото на 80-те. Още от малко момченце той се превръща в безспорен идол на децата с парчетата на Jackson 5. В по-късно интервю за Опра Уинфри изпълнителят споделя:   Баща му никога не му казва, че го обича. Джо Джексън почина на 89 години това лято.   През 2010 година на Майкъл посмъртно е присъдена награда \" \" за цялостно творчество. Приживе печели  . През 1984 той става първият изпълнител, който за една нощ получава 8 награди \"Грами\". По-късно проблемите на Майкъл започват да излизат наяве. Отменени концерти, припадъци на сцената, пристрастяване към пластичната хирургия, заглавия за \"Лудия Джако\". Детайлите около двата му брака с Лиса-Мари Пресли и медицинската сестра Деби Роу остават скрити от обществото.   Поп звездата живее в огромното имение \" \" в Ел Ей, кръстено на  , в която живее любимия му приказен герой Питър Пан. През 1993 г. 13-годишно момче се оплаква, че е станало жертва на сексуално насилие в дома на Джексън. През годините звездата многократно отрича подобно деяние. Той се споразумява със семейството на детето да даде обезщетение от милиони долари. Подобни обвинения от тийнейджър през 2005 година предизвикват шумен съдебен процес, на който Джексън е оправдан по всички обвинения.   Десет седмици след смъртта му Джако е положен в мавзолей в гробище до Лос Анджелис. Феновете му остават верни. На песните му и на неповторимия му талант.   Източник: Дарик", "date": "2018.08.29", "title": "Днес Краля на попа щеше да навърши 60 години"}
{"url": "http://epicenter.bg/article/Kitin-Munyos--Esteticheskiyat-problem-s-nosa-na-Kalina-se-dalzhi-na-lekarska-greshka/162360/10/99", "text": "Всяка публична поява на княгиня Калина предизвиква истинско недоумение сред публиката, а екстравагантността й граничи със скандал.   От 16 години щерката на Симеон II показва все по-изтънен и чип нос, а шегаджии с пиперлив език я сравняват ту с обезобразения от пластични операции поп крал Майкъл Джексън, ту със злодея Валдемор от фантастичната сага „Хари Потър”, който няма нос и прилича на змия.   Причината носът на Калина да пострада жестоко обаче се оказа не манията й по пластични операции, както пише испанската жълта преса, а тежка лекарска грешка, допусната в далечната 1999 г. Това разкри тези дни мъжа на Калина Китин Муньос пред испанското сп. „Ола”.    Някога миловидната дама със синя кръв постепенно се преобрази с куп операции, на които се подложи.  За първи път Калина се появи с опериран нос на сватбата си с мореплавателя Антонио Муньос Валкарсел, по-известен като Китин, през 2002 г. в резиденция „Царска Бистрица”. Издокарана в българска национална носия, царската щерка за първи път озадачи с несполучливата си ринопластика.   Оттогава Калина изглежда все по-измъчена и болнава, а испанските издания буквално се подиграват на царската щерка. Съпругата на пътешественика Китин Муньос се превърна в лесна мишена на местните таблоиди, които след всяка нейна публична поява гадаят дали изчезващият й нос се дължи на намесата на калпав хирург или на злоупотреба със забранени субстанции. Тъй като кокаинът се смърка през ноздрите, честата му употреба може да разруши носната преграда и необратимо да я увреди.   Самата Калина избягва да се появява на публични места именно заради втренчените погледи, които понася. Принцесата предпочита да стои далеч от прожекторите, въпреки че испанските папараци редовно я преследват по петите.     Заради многобройните лъжи за пластичните операции, на които Калина се е подлагала, нейният съпруг Китин реши да наруши дългогодишното мълчание и да сложи край на зловредните коментари. Мъжът на българската принцеса за първи път разкри истинската причина за проблемите на Калина с носа й.   „Касае се за медицински проблем. Когато е била в колежа на 8 години, тя си е счупила два зъба. През 1999 г., докато изучава изкуство в Лондон, Калина отишла при зъболекар, който да облече проблемните резци. За лош късмет обаче зъболекарят е пробил твърде много основата на челюстната кост и я е увредил необратимо”, разказва Муньос.    Лекарската грешка причинила сериозни проблеми, остро възпаление и вирусна инфекция, което довело до нова интервенция. През 2000 година, по време на експедиция на пътешественика, на която Калина го придружавала, инфекцията се възобновила. Един от моряците я посъветвал ежедневно да прави гаргара и да се жабури с морска вода, смесена със сладка. Болките в носа на Калина обаче продължили, а лодката им била в открито море. „Наложи се да приеме антибиотик и болкоуспокояващи. Нямаше възможност за помощ или да отиде в болница. Условията в морето причиниха жестоко обостряне на инфекцията, състоянието й много се влоши, като възпалението засегна и част от окото й. Трябваше бързо да се върнем на сушата и ние го направихме. По спешност тя бе оперирана, като приоритет бе премахването на инфекцията, което причини увреждания от естетичен характер, които в този момент нямаха никакво значение. Най-важното нещо бе да се спасят окото и носа й. Това е истината за проблема и състоянието на носа на княгиня Калина. Внасям това уточнение с омерзение, защото ми е болно и обидно толкова години да чета безобразни лъжи и грозни думи по адрес на съпругата си”, разкри пътешественикът.     Двамата с царската щерка ограничили  публичните си изяви само до събития, свързани с изследванията, които правят. Китин и Калина мълчали дълги години, тъй като смятали, че деформирания й нос бил „личен въпрос” и се заканват от тук нататък да съдят всеки, дръзнал да спекулира с причината за смущаващата й визия.   „Може би нашата грешка е, че не съобщихме това по-рано, тъй като става дума за строго личен въпрос. Но пък допуснахме да виждаме как се омаловажава и фриволизира един толкова сериозен здравословен проблем”.     Днес здравословното състояние на Калина е чудесно. Тя тренира поне пет пъти седмично, храни се пълноценно и е пълна с енергия – „нещо, което се отразява не само на добрия й мускулен тонус, но и на красивото й лице”, пише Уикенд.", "date": "2018.08.29", "title": "Китин Муньос: Естетическият проблем с носа на Калина се дължи на лекарска грешка"}
{"url": "http://epicenter.bg/article/Prof--Baltov--Nyama-promyana-v-sastoyanieto-na-trite-zheni--postradali-kray-Svoge/162336/2/0", "text": "Три от жените не са извън опасност за живота, правим всичко, което е необходимо. Това каза директорът на \"Пирогов\" проф. Асен Балтов, който даде актуална информация за състоянието на настанените в болничното заведение пострадали при катастрофата край Своге, предаде репортер на БГНЕС.   Няма промяна в състоянието на трите жени, които са на апаратна вентилация. Все още са стабилни, но не може да се каже, че са извън опасност за живота, уточни проф. Балтов. На другите три жени, които са вече в по-добро състояние, им предстоят оперативни интервенции днес и утре. Може би в петък ще имаме повече информация какво точно е направено като оперативни интервенции, каза още Балтов.   Днес, от 10 до 14 часа, Първа градска болница в София организира кръводарителска акция за пострадалите в катастрофата край Своге. Към инициативата се присъедини и университетската болница в Бургас. Там доброволците ще се приемат и извън работното време на дежурния екип. Изискванията към желаещите са да са здрави, да не са дарявали кръв през последните два месеца и да не са приемали лекарства през последните 24 часа.    ", "date": "2018.08.29", "title": "Проф. Балтов: Няма промяна в състоянието на трите жени, пострадали край Своге"}
{"url": "http://epicenter.bg/article/Svoge-se-vdiga-na-protest--horata-iskat-bezopasni-patishta/162337/2/0", "text": "От днес жителите на Своге започват серия протести с настояване пътят, на който преди четири дни загинаха 17 души, да бъде ремонтиран, за да няма повече жертви. Целта на мирния протест е да повиши вниманието към опасния участък и да спаси други човешки животи. Местните хора разказаха, че са подавали сигнали за множество катастрофи в района на инцидента. Те обаче не са получили внимание от институциите.   Хората дадоха пример, че на мястото на автобусната катастрофа ТИР е съборил мантинелата, която две седмици не е била поправена. Те информираха още, че знакът за ограничението в скоростта е сложен именно след случая с тежкотоварния камион. Цялото Искърско дефиле е опасно, а мантинелата и момче с колело да я беше бутнало, щеше да падне. Не само участъкът, в който стана автобусната катастрофа със 17 загинали, но и цялото Искърско дефиле е много опасно, категорични са местните, които бяха на мястото на трагедията и в понеделник за мълчаливо шествие и бдение в памет на жертвите от 25 август. Протести в Своге ще има всеки ден до 6 септември. В сряда протестът ще бъде от 17 часа, защото това е часът, в който се е случил инцидентът с автобуса. От 30 август до 6 септември протестите ще са от 18.30 часа.   Източник БГНЕС    ", "date": "2018.08.29", "title": "Своге се вдига на протест, хората искат безопасни пътища"}
{"url": "http://epicenter.bg/article/Stefan-Sofiyanski-za-tsarskite-imoti--Riskuvame-da-varnem-nasilieto-v-darzhavata/162339/2/0", "text": "Трябва да се гледа на казуса с царските имоти не като на единичен случай. Това каза в предаването „Тази сутрин” по bTV бившият столичен кмет Стефан Софиянски, по чието време дворецът „Врана” беше върнат на Симеон Сакскобургготски и сестра му. Преди седмица на първа инстанция Софийският градски съд обаче реши, че дворецът „Врана” е собственост на държавата, а не на Сакскобургготски. Според Софиянски, ако се тръгне по пътя да се вземат имоти, които са били върнати, след като са насилствено отнети, рискуваме отново да върнем насилието в държавата. „Ако тръгнем по този път, ние можем да върнем отново насилието в държавата и срещу това трябва да се борим. Утре демократите може да кажем, че „Позитано” е построен с държавни средства. Комунистите ще кажат: „Не, той е построен с членски внос”. Ние ще кажем: „Да, ама членският внос беше задължителен, ЦК на БКП и Държавният съвет бяха едно и също, значи той е построен с държавни пари”, и ще приберем „Позитано”. ВМРО има много голяма реституция. Утре може да кажем: „Ама това ВМРО не е онова ВМРО” и също да му вземем имотите”.  Той изтъкна, че между 1945 и 1955 г. е извършена национализацията. хората са изселвани, пращани по лагери, вземано е имущество, на селяните се взема земята. Така държавата се сдобива огромна собственост, придобита с насилие, обобщи Софиянски. После идват демократичните процеси и ние не можем да върнем убитите и да съберем разделените семейства, но търсим социална справедливост по демократичен път. Там, където демокрацията влезе в конфликт с насилието, а тя е в постоянно противоречие, там се явяват такива конфликти, допълни той. „Демократичните процеси победиха, може да има грешки, но когато с демократични средства връщаш насилствено взето имущество, винаги може да допуснеш някъде грешка. Случаят с царя е само една брънка. В София са извършени над 10 000 реституции, върнати са еврейските имоти, върнато е партийното имущество. Ако ние посегнем на едното, значи приемаме това за принцип и може да посегнем и на другото”, аргументира позицията си Софиянски. „Нашето бъдеще е да градим върху постигнатото, а не да се връщаме да ровим в боклука”, смята бившият столичен кмет.", "date": "2018.08.29", "title": "Стефан Софиянски за царските имоти: Рискуваме да върнем насилието в държавата"}
{"url": "http://epicenter.bg/article/Prof--Mihail-Konstantinov--Kogato-sednete-zad-volana--zad-vas-zastava-smartta/162341/2/0", "text": "„Нашият живот е подчинен на законите на физиката. Прокуратурата официално твърди, че има превишаване на указаната скорост в района на катастрофата край Своге с 13 км., но това означава 76% увеличение на кинетичната енергия. В населените места по закон се кара с максимум 50 км/ч.” Това каза математикът проф. Михаил Константинов в ефира на БТВ по повод тежката катастрофа край Своге. Всяка промяна в скоростта променя кинетичната енергия и спирачния път, посочи Константинов и обясни, че ако карате с превишена скорост шансът да спрете по-трудно или да ударите друг обект се увеличава два пъти.   По думите му вината на шофьора може да се търси в това, че автобусът не е имал технически преглед, както и че има съмнения, че пътниците не са имали издадени билети.   „В момента, в който седнете зад волана, зад вас застава смъртта с косата си. Когато малко надвишите скоростта”, тя замахва, цитира той думи на бившия шеф на КАТ ген. Румен Миланов. „Дори всички ранени, които са в болницата, да излязат, те ще се залежат, защото са възрастни хора“, предвиди Константинов.   „Може би трябва от сутрин до вечер да се публикуват смачкани коли и разкъсани тела, за да може шофьорите да се замислят. Човешкият фактор трябва да започне да се променя. Да се променят пътищата е колосална задача за десетки години. Трябва да се промени съзнанието ни“, заяви още той.", "date": "2018.08.29", "title": "Проф. Михаил Константинов: Когато седнете зад волана, зад вас застава смъртта"}
{"url": "http://epicenter.bg/article/Advokatat-na-shofyora-na-avtobusa-ubiets--Toy-naistina-e-iskal-da-se-samoubie--no-veche-nyama-takiva-mis/162342/2/0", "text": "Адвокат Христо Ботев, защитник на Григор Григоров, шофьорът убил 17 души при катастрофа с автобус край Своге на 25 август, коментира пред Нова телевизия какво ще предприеме по делото срещу неговия клиент. В мелето пострадаха още 21 души, сред които бе и самият Григоров. Ботев днес обяви, че не вярва много на тахографите и обясни, че тепърва ще стане ясно точно с каква скорост се е движил при ПТП.     „Спомените му са изключително объркани. Говорих с него повече за личното му състояние, защото то наистина е много тежко - и психически, и физически”, каза адвокат Ботев. И допълни, че Григоров е много объркан, не може да прецени чия е грешката за случилото се, но отрича да е имало разсейване от негова страна по време на злополучното пътуване.     Относно състоянието на пътя и нашумелите информации, че той е в много лошо състояние, адвокат Ботев заяви, че едно е да има публично признание в медиите, че има проблеми по пътя край Своге, друго е да има такива документи в делото. Защитникът коментира и информацията, че е Григоров е искал да се самоубие след тежката катастрофа: „Имало е такива мисли веднага след инцидента. Сега вече мисля, че ги няма. Към момента състоянието му е такова, че той не може сам да прецени каква е грешката, но всичко, което се струпва върху него, много му тежи.\"  В момента Григоров е в ареста на бул. \"Г. М. Димитров\", а защитникът му заяви, че днес ще иска по-лека мярка за неотклонение за него. Припомняме ви, че засега Григор Григоров е и единственият обвинен и задържан за инцидента. Прокуратурата го обвинява в причиняване на смърт по непредпазливост, тъй като е шофирал с 53 км/ч, което е с 13 км над разрешената скорост.     ", "date": "2018.08.29", "title": "Адвокатът на шофьора: Той наистина е искал да се самоубие, но вече няма такива мисли"}
{"url": "http://epicenter.bg/article/Politicheski-prestrelki-BSP---GERB-za-katastrofata-kray-Svoge/162344/2/0", "text": "Трагедията край Своге стана повод за политически престрелки в предаването „Здравей, България“ по Нова телевизия. ГЕРБ И БСП се обърнаха една срещу друга. „Има маркировка, че пътят е в ремонт, но ограниченията не се спазват. Първо някои от шофьорите са наистина невнимателни. Смея да кажа, че част от тях са дори самоубийци. Второ, КАТ не са си свършили работата, тъй като някой трябва да следи и санкционира нарушителите”, заяви в ефира на \"Здравей, България\" депутатът от ГЕРБ Александър Ненков. Да оставим институциите да си свършат работата, бе неговата теза.   Колегата му от БСП Явор Божанков пък каза, че има редица участъци, на които ежедневно се случват фатални инциденти, и то точно, защото качеството на ремонтите е ниско. Управляващите са като тефлон - нищо не им се лепи, коментира Явор Божанков атаките от страна на ГЕРБ, че кабинетът \"Орешарски\" с мандат на социалистите пуснал опасния участък.     По повод на пресконференцията на БСП вчера, на която червените поискаха оставката на кабинета, Александър Ненков попита Явор Божанков как социалистите \"смеят да раздават морал при условие, че дори тухла върху тухла дори не са положили\". Според Божанков състоянието на инфраструктурата в България е изключително голяма тема и не е нужно някой да е експерт, за да разбере, че пътни участъци не са направени качествено, след като на човек му „пада ченето“ като минава по тях. В отговор депутатът от ГЕРБ заяви, че именно неговата партия е тази, която винаги е заявявала и заявява, че никой няма да бъде пожален, ако е извършил нередности.   „Смятам, че ако изграждането на един път започва при управлението на едно правителство и завършва при управлението на друго, трябва да търсим отговорността и в двете страни”, продължи Ненков. Според него, ако пътят през Искърското дефиле е бил обезопасен, до трагедия нямаше да се стигне. Относно липсата на маркировка в участък от пътя на смъртта Русе – Бяла, където все още се извършва ремонт, но табели няма, а само знак за ограничение на скоростта, Александър Ненков заяви, че институциите най-вероятно ще се сезират веднага след сигнала на репортер на Нова телевизия, а той самият пое ангажимент да провери случая след края на участието му в сутрешния блок.   От ГЕРБ коментират, че пътят с асфалт-менте е пуснат в експлоатация през 2014 г. по времето на управлението на БСП.    ", "date": "2018.08.29", "title": "Политически престрелки БСП - ГЕРБ за катастрофата край Своге"}
{"url": "http://epicenter.bg/article/Sinoptitsite---quot-BAN--razvod-ni-day-i-poveche-ne-ni-machi-i-vazduh-ni-ostavi-quot-/162345/2/0", "text": "  Започна шествието на метеоролозите към Министерски съвет, предаде агенция „Фокус“.   Десетки метеоролози от цялата страна се събраха на протест пред БАН. Те настояват Института да бъде изваден от Българската академия на науките и правителството да вземе своето категорично решение за бъдещето на му.   Протестиращите метеоролози преминават по бул. „Цар Освободител“, движат се по тротоара и не затрудняват движението по булеварда. Крайната им точка е сградата на Министерски съвет, където се провежда правителственото заседание и където ще представят своите искания за изваждане на Института от Българската академия.   Синоптиците носят трансперанти и плакати, на които пише: „Дайте ни развод\",\"Искаме излизане от БАН\", \"Кой ще поеме отговорност\", \"БАН , рaзвод ни дай и повече не ни мъчи и въздух ни остави\".   Метеоролози почетоха с едноминутно мълчание загиналите край Своге.   Недоволството на Института се заражда още през април месец, когато метеоролозите се обявяват против несправедливото разпределение на бюджетната субсидия за 2018 година от страна на БАН.  ", "date": "2018.08.29", "title": "Синоптиците: \"БАН, рaзвод ни дай и повече не ни мъчи и въздух ни остави\" (Снимки)"}
{"url": "http://epicenter.bg/article/Mariya-Pirgova--BSP-ne-e-v-konditsiya-da-upravlyava/162346/2/0", "text": "Стабилността на правителството е разклатена много преди тази катастрофа край Своге. Тя е разклатена от кризата с Търговският регистър, с чумата, със застрахователното дружество “Олимпик”. Всичко това се случва, защото никой не поема отговорността си.   Това каза в студиото на сутрешния блок на Bulgaria ON AIR политологът Мария Пиргова. По думите ѝ обаче БСП няма как да управляват. ,,Не виждам потенциал БСП да управлява. БСП просто не е в добра кондиция, за да вземе властта'', посочи Пиргова. Тя допълни, че на България е необходимо общонационално решение, в което да участват експертни правителства. ,,Властта трябва да отиде при някой експерт, който да разчисти администрацията'', заяви политологът. ,,Политическите идеи никога не са чисти, зад тях винаги има корпоративна политика. Освен това държавата е загубила възможността си да взима решения. Идва вълна на вдигане на цени, обаче заплатите не се вдигат. А пък в здравеопазването и образованието е страшно'', добави още Мария Пиргова. Другият политолог в студиото Цветанка Андреева също не смята, че БСП е готова да заеме властта. ,,Ще се справи ли БСП с корупцията, с проблемите в съдебната система? Защото аз се съмнявам. Алтернатива на корупционния модел в България не е БСП'', категорично заяви тя и добави, че където няма усещане за справедливост, започват политически атаки. ,,Демокрацията е болна, има проблем с олигархичните кръгове, трябва стабилно парламентарно мнозинство'', каза тя По отношение на президента Андреева коментира, че той прилича на бивш член на БКП, който още не е осъзнал, че 1989 година се е състояла. ,,Държи се като като партиец с евтин PR. Може все пак да бъде малко по-неутрален'', завърши Андреева.    ", "date": "2018.08.29", "title": "Мария Пиргова: Стабилността на правителството е разклатена"}
{"url": "http://epicenter.bg/article/Biser-Petkov-potvardi--Otpada-zashtitata-na-horata-s-uvrezhdaniya-pri-uvolnenie/162347/2/0", "text": "Отпада защитата на хората с увреждания при уволнение, потвърди в ефира на Нова телевизия социалният министър Бисер Петков. Той подчерта, че това става по настояване на работодателските организации. „Нормално е те да бъдат източник на работна сила, но трябва да се съобразяваме и с твърденията на работодателите, че дадено лице може да не е пригодно да извършва определена дейност. Уволнението ще става само с предварително индивидуално разрешение от Агенцията по труда”, обясни Петков. Той подчерта, че ако даден работодател не може или не желае да попълни квотата за назначения на хора с увреждания, то той е задължен да внася т.нар. компенсационна вноска във Фонда за заетост на хората с увреждания. В неговия управителен съвет е предвидено да членува и човек от национално представителните организации на работодателите.   Относно отпадането на закрилата от уволнение на хора с увреждания, министърът обясни, че това предложение е дошло именно от организациите на работодателите. Той цитира и проучване на БСК, според което 52% от работодателите искат да отпадне подобна закрила. „Предложеното отпадане на закрила за хората с увреждания е своеобразен контрапункт на задължението за наемане на работа от работодателите на определен брой хора с увреждания“, заяви Бисер Петков. Министър Петков разясни и какви ще бъдат все още обсъжданите увеличения на финансовата помощ за хора с увреждания. „Обективният измерител вече ще бъде линията на бедност – предвидено е месечната помощ да бъде процент от нея. Увеличението е най-съществено за хората в най-тежко положение – с над 90% инвалидност, които не са работили и нямат възможност да работят поради физическото си състояние. Идеята е сумата да се доближи максимално до помощта, която получават децата до навършване на пълнолетие”, обясни Петков. И допълни, че финансовата подкрепата плюс социалната инвалидна пенсия е предвидено да достигнат до линията на бедност, а за следващата година одобрената от Министерския съвет такава е 348 лева. Допълнително хората с увреждания получават т.нар. добавка за чужда помощ в размер на 94 лева. „В сравнение с това, което в момента получават, увеличението е с над 200 лева”, подчерта социалният министър. Хората с над 70% инвалидност месечно ще взимат „досегашните интеграционни добавки и спрените като отпускане, но продължаващи да се изплащат четвъртинки инвалидни пенсии от НОИ”, поясни още Петков.   Министър Бисер Петков потвърди в студиото, че всички семейства на загиналите и пострадалите при тежката катастрофа край Своге ще получат помощ в максимален размер от 375 лв. Той обясни, че няма да е нужно хората да обикалят офисите на Агенцията за социално подпомагане, а служители ще посетят хората.      ", "date": "2018.08.29", "title": "Бисер Петков потвърди: Отпада защитата на хората с увреждания при уволнение"}
{"url": "http://epicenter.bg/article/Na-Seknovenie--denyat-i-noshtta-se-stigat--idva-krayat-na-lyatoto/162350/2/0", "text": "Днес се празнува Секновение. Празникът е известен още като „Обсечене”.   Според традиционните народни схващания на Секновение “денят и нощта се стигат”, т.е. стават равни по времетраене. Вярва се, че на този ден змиите и гущерите се прибират в своите леговища. Скриват се и демоните на природата - самодивите.   Смята се за “лош ден” (“тежък празник”), по време на който не трябва да се работи, и да не се започва нищо ново. Някъде през нощта палят огньове за предпазване от злите сили. Стопаните събират диви плодове (дренки, киселици) за зимнина, иначе не се работи. Вярването за отрязаната глава на св. Йоан забранява да се ядат плодове и зеленчуци с червен цвят - дини, ябълки, домати. Не се пие и червено вино.   Това е вторият летен празник (след Eньовден - празникът на раждането на Св.Йоан) на християнския светец, този път посветен на смъртта му. Той се нарича Секновение и поради вярването, че на този ден се сече лятото, секат се денят и нощта, стават равни. На Секновение водата и времето започват да застудяват, затова никой не бива да се къпе в реките; ако наруши забраната, ще се пресече.   Празникът Секновение се счита за край на лятото; той изцяло носи белезите на преходен период - между лятото и есента и поради това в народната представа е изключително опасен. Движението на влечугите и бродещите вредоносни демони маркират период на хаос. Обредността на Секновение е представена от ред забрани. По аналогия с пролятата кръв на светеца е забранена консумацията на червено вино и червени плодове.   Празникът се нарича и Иван-Коприван, защото според легендата отрязаната глава на светеца била хвърлена в копривата. И този празник има двойствена ориентация - съотнасяйки езически и християнски представи: смъртта на лятото и смъртта на св. Йоан Кръстител. Едва ли случайно те са обединени в общото название Секновение. В чисто християнски план празникът носи идеята за цикличността, защото с другите два дни в годината, посветени на Йоан Кръстител се образува системата: раждане (Еньовден) - кръщаване (Ивановден) - смърт (Секновение, т.е. отсичане главата на светеца).   В житието на светеца е упоменато, че св. Йоан Кръстител е обезглавен по желание на царица Иродиада, която встъпвайки в брак с брата на мъжа си, е порицана от Йоан Предтеча. Учениците погребват тялото му, а главата остава като реликва. Константин Велики я премества в гр. Емеса. По-късно е последователно пренасяна в Халкидон, Цариград и Комана. На същия ден в България се празнува и християнският празник Св. Седмочисленици - Климент, Наум, Сава, Горазд и Ангеларий, и светите братя св. св. Кирил и Методий. Източник: Новини.бг", "date": "2018.08.29", "title": "На Секновение “денят и нощта се стигат”, идва краят на лятото"}
{"url": "http://epicenter.bg/article/Premierat-za-intsidenta-kray-Svoge--Nyama-da-ima-poshtada-kam-nikogo/162352/2/0", "text": "\"Към никого няма да има нито закрила, нито пощада\", заяви премиерът Бойко Борисов в началото на днешното правителствено заседание по повод инцидента с автобуса край Своге, предаде репортер на БГНЕС.   В началото на заседанието, премиерът изказа съболезнования към близките на загиналите 17 души в трагичния инцидент. Той похвали работата на лекарите, на полицията и на пожарната, които са работили в синхрон и направили всичко по силите си, за да окажат помощ на ранените в злопоучната събота.   Много ясно са отрегулирани всички процеси в държавата - конкурси, строителен надзор, приемателни комисии, които се подписват и поемат отговорност. Всяко длъжностно лице, което не си е свършило работата, ще бъде подведено под съдебна отговорност и ще му бъде поискана политическа отговорност, заяви Борисов.   Призовавам опозицията да изчака и въздържа от обвинения няколко дни, докато текат проверките. Мога да ги уверя, че както винаги, никога и никого не сме пожалили. До там докъдето е вината, до там ще се носи отговорността, заяви премиерът.   Министър-председателят коментира и протеста на синоптиците, които тази сутрин отново излязоха пред централата на БАН, за да искат развод с академията. Очаква се в 10.30 часа протестиращите служители на НИМХ да влязат на среща с Борисов, образователния министър Вълчев и председателя на БАН акад. Ревалски.   Ще направя среща с тях, така че всичко което е в правомощията на БАН, да видим докъде са го свършили, какво решение ще се вземе, но не мога да оставя държавата да е заложник на тези процеси, които текат там. Ако те не могат да го решат, ние ще го решим, заяви Борисов.  ", "date": "2018.08.29", "title": "Премиерът за инцидента край Своге: Няма да има пощада към никого! (ВИДЕО)"}
{"url": "http://epicenter.bg/article/Valchev--Na-10-septemvri-se-reshava-kak-NIMH-da-izleze-ot-BAN/162363/2/0", "text": "Започва разглеждане на решението как НИМХ да излезе от БАН, ако трябва ще се направят и законови промени. Това каза министърът на образованието и науката Красимир Вълчев на брифинг в Министерски съвет, предаде агенция „Фокус“. Министър Вълчев обясни, че на днешната среща от НИМХ отново са изразили искане за излизане от БАН.   „Обсъдихме двата варианта, които дадохме миналата седмица, като по-приемлив се оказва вариантът за извеждане на НИМХ от БАН. Това решение ще бъде разгледано на общото събрание на БАН вероятно на 10 септември. Това е най-добрият вариант, който можем да изберем и за БАН, и за НИМХ“, коментира той.   Министърът посочи, че в следващите дни от БАН ще оформят предложението, за да не се налага да се правят законови промени. „Ако няма такова положително решение на БАН, ще предложим законови промени, които да бъдат за уреждането на НИМХ извън структурата на БАН“, обясни Вълчев.   \"Ако Общото събрание на БАН вземе решение за изваждане на НИМХ, извеждането на Института може да се реализира много по-бързо. За реалистичен вариант говорим това да се случи на 1 януари 2019 г. Но ако се стигне до законово уреждане, това вече зависи от възможността на Народното събрание в най-кратки срокове да вземе решението. Мисля, че пак е реалистична датата 1 януари 2019 г.\", обясни Вълчев.      на брифинг в Министерски съвет.   „Направихме предложение за финансова независимост на НИМХ към БАН, но колегите не го приемат. Затова се разбрахме, че въпросът за извеждане на НИМХ от БАН ще бъде поставен на Общото събрание. Това е единственото решение, заради това БАН ще направи всичко възможно да подпомогне този процес“, обясни акад. Ревалски.    по време на брифинга.   „В предложението, което НИМХ отправи към БАН, оставането на учени в Академията от състава на Института, е застъпено. Учените сме демократична организация, така че колеги, които смятат, че тяхното бъдещо развитие в науката е в БАН, няма да срещнат никакви пречки от ръководството на НИМХ да останат в БАН“, обясни проф. Брънзов.    ", "date": "2018.08.29", "title": "НИМХ излиза от БАН! На 10 септември се решава как"}
{"url": "http://epicenter.bg/article/Dete-padna-ot-stara-katerushka-v-stolitsata--udari-si-glavata-/162364/2/98", "text": "Дете падна от катерушка в столичния квартал \"Гоце Делчев\" и нарани главата си. Сигнал за опасното съоръжение е бил подаден още през 2016 г. Вече две години обаче ремонт не е направен, предава Нова телевизия.  \"Още преди 2 години бях подала жалба през виртуалното деловодство на Столичната община, в което имам писмено обещание от заместник-кмета Милица Генчева, че тези съоръжения поетапно ще бъдат ремонтирани\", разказа майката на пострадалото дете.  Тя допълни още, че децата няма къде да играят, защото вече всички площадки в района са със счупени и ръждясали катерушки.  \"Площадката ще бъде ремонтирана в максимално кратък срок и съоръженията ще бъдат заменени\", каза Антоний Кръстев, заместник-кмет на район \"Триадица\".  \"Голяма част от съоръженията в този квартал са стари и са много на брой. Нужни са доста средства и време за подмяната им. Наистина има пропуск и не сме премахнали опасното съоръжение”, каза Стоянка Гигова, еколог на район \"Триадица\".  Майката на детето смята да търси правата си в съда.  ", "date": "2018.08.29", "title": "Дете падна от стара катерушка в столицата, удари си главата "}
{"url": "http://epicenter.bg/article/Za-komandirovki-na-ministri-i-zamestnik-ministri-v-stranata-sa-izrazhodvani-obshto-11-096-54-lv--/162365/2/0", "text": "  Правителството одобри становище по конституционно дело № 5 за 2018 г. Делото е образувано по искане на главния прокурор на Република България за установяване на противоконституционност на чл. 5, ал. 1, т. 6, чл. 27, чл. 28 и чл. 29 от Закона за частната охранителна дейност.  В становището на правителството е застъпена тезата, че оспорената законова уредба не противоречи на Конституцията, защото не се ограничават конституционните правомощия по осигуряване на обществения ред на Министерския съвет по чл. 105, ал. 2 и на областния управител по чл. 143, ал. 3. Оспорената уредба от Закона за частната охранителна дейност е в съответствие и с конституционните принципи за правовата държава по чл. 4, ал. 1 и за разделението на властите по чл. 8.    Правителството утвърди разходите за командировки в страната за второто тримесечие на 2018 г. на министрите и заместник-министрите, на областните управители, на председателите на държавни комисии, агенции и институции.  За командировки на министрите и заместник-министрите в страната са изразходвани общо 11 096,54 лв., за командировки на председателите на държавни агенции и техните заместници – 1 230,66 лв., за командировки на председатели и членове на държавни комисии – 715 лв., за командировки на ръководителите на държавни институции – 50 лв. и за командировки на областни управители – 9 238,30 лв.    Министерският съвет прие годишните отчети на Националния компенсационен жилищен фонд за дейността на Управителния съвет и за приходите и разходите по бюджета на фонда през 2017 г.  Националният компенсационен жилищен фонд организира набирането, управлението и използването на средства за компенсация на правоимащи граждани съгласно разпоредбите на Закона за уреждане правата на граждани с многогодишни жилищно-спестовни влогове. През 2017 г. са компенсирани 5178 жилищноспестовни влога, като средната изплатена компенсация по един влог е около 6000 лв. Общо на местните комисии по общини са били преведени 35 639 158 лв., което е над 6 млн. лв. повече спрямо 2016 г.    Правителството одобри допълнителен трансфер в размер на 1 684 лв. по бюджета на държавното обществено осигуряване за 2018 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.    Община Бургас ще може да кандидатства по оперативните програми на Европейския съюз за отпускане на средства за подобряване състоянието на уличната мрежа, което ще ускори развитието на пътната инфраструктура и ще подобри условията за икономически растеж и заетост на населението. За целта Министерският съвет променя трасето на републикански път Е-87 /I-9/ „Варна - Бургас - Малко Търново - ГКПП Малко Търново“ на територията на гр. Бургас и собствеността на отделни участъци от него. Собствеността на 2,4-километров пътен участък от републикански път III-9008 „Бургас - Долно Езерово“ на територията на гр. Бургас се променя от публична държавна в общинска собственост. Променен е списъкът на републиканските пътища, като се увеличава дължината на републикански път I-9 с 0,595 км поради промяна на трасето на пътя и се намалява дължината на републикански път III-9008 с 2,4 км. поради отпадане на участъка от републиканската пътна мрежа.  С друго решение на правителството 2,872 километров участък от републиканския път I-6 София - Бургас, на територията на гр. Карлово, се променя от публична държавна в публична общинска собственост, а улиците „Теофан Райнов“ и „Околовръстен път“ стават публична държавна собственост. Участъкът от републиканския път вече не осигурява маршрут от държавен интерес съгласно Правилника за прилагане на Закона за пътищата, тъй като след реконструкцията на ул. „Теофан Райнов“ и участък от околовръстния път в Карлово транзитното движение е изведено от централната част на града по обновения маршрут. Промяната на собствеността касае пътни участъци, преминаващи изцяло по уличната мрежа на гр. Карлово и в този случай не са необходими промени в списъците на републиканските и общинските пътища.    Правителството обявява имоти - публична държавна собственост за частна държавна собственост и ги предоставя безвъзмездно в собственост на община Нови пазар. В имотите се помещават Професионална гимназия по химични технологии и дизайн „Проф. д-р Асен Златаров“ и Център за специална образователна подкрепа (ЦСОП) „ХЕЛА“.  Към настоящия момент учебното заведение и ЦСОП „ХЕЛА“ са общински, поради което имотите, в които се намират се прехвърлят на общината с цел оптималното им управление и поддръжка.    Правителството одобри проект на Меморандум за разбирателство с „Бер-Хелла Термоконтрол“ ЕООД за изпълнение на инвестиционен проект „Изграждане на ново производствено предприятие с цел разширяване на капацитета на Бер-Хелла Термоконтрол ЕООД за производство на уреди за обслужване и управление на климатични инсталации“. Проектът предвижда изграждането на разширение на съществуващата производствена и логистична сграда, което ще позволи инсталирането на допълнително производствено оборудване.  Общият размер на инвестицията е 31 619 130 лева. Тя ще се осъществи върху терен, собственост на инвеститора, в Индустриална зона „София – Божурище“. С осъществяването на проекта се очаква инвеститорът пряко да създаде и поддържа заетост от 250 нови работни места. Предстои разширението на сградата за производствена цел да бъде въведено в експлоатация в началото на 2019 г.  Инвеститорът ще ползва насърчителни мерки, свързани със сроковете и предоставяне на административно обслужване от съответните администрации.    Правителството одобри проект на Меморандум за разбирателство между министерствата на туризма на България и на Република Индия за сътрудничество в областта на туризма като основа за водене на преговори между двете държави.  България и Индия ще стимулират обмена на информация и опит в планирането на маркетинговите си стратегии в сектора. Поставя се фокус и върху възможностите за привличане на туристи от трети страни, включително от далечни пазари. Двете държави ще си партнират в подготовката и провеждането на международни изложения, панаири и други прояви, по време на които ще промотират общи туристически продукти и ще си сътрудничат за откриване на национални туристически информационни центрове.  Споразумението предвижда двете страни да си съдействат също за развитието на туристическата си инфраструктура. Те ще обменят информация за планирането и реализирането на проекти в туризма и за наличието на потенциални инвеститори в сектора, като ще си предоставят взаимно експертни разработки, анализи и други документи и информационни материали.  Правителството одобри също така програма за сътрудничество в областта на науката и технологиите между Министерството на образованието и науката на България и Министерството на науката и технологиите на Република Индия за периода 2018-2021 г. Целта е да се улеснят механизмите за осъществяване на научно-техническо сътрудничество и провеждането на двустранни конкурси за съвместни проекти между български и индийски научни организации. Въз основа на програмата се предвижда до края на 2018 г. Фонд „Научни изследвания“ да обяви конкурс за двустранни научноизследователски проекти между България и Индия.  Сред договорените области за сътрудничество са: информационни и комуникационни технологии; физика, включително лазерна наука и технологии, ядрена физика, астрономия; възобновяема енергия; науки за земята и климата; опазване на околната среда, включително управление на отпадъците; биотехнологии, земеделие и др.    Със свое протоколно решение правителството определи състава на делегацията, с която страната ни ще участва в редовните годишни срещи на Съветите на управителите на Групата на Световната банка и на Международния валутен фонд (МВФ), които ще се проведат в периода 12-14 октомври в Бали, Индонезия.  Българската делегация ще се води от министъра на финансите Владислав Горанов в качеството му на управител за Република България в организациите от Групата на Световната банка. В състава на делегацията влизат още управителят на БНБ и управител за България в МВФ Димитър Радев, заместник-министърът на финансите и заместник-управител за България в МВФ Маринела Петрова и подуправителят на БНБ и заместник-управител за страната в Световната банка Димитър Костов.  В рамките на форума българските делегати ще се срещнат с висши ръководни екипи на МВФ и на Световната банка, с представители на международни финансови институции, на инвестиционни и централни банки. Участието на България в тези годишни срещи увеличава възможностите на страната ни за разширяване и стабилизиране на международните контакти.    Правителството прие решение за откриване на процедура за предоставяне на концесия на морските плажове „Албена“ в община Балчик и „Ривиера“ в община Варна. Целта е плажовете да се обезопасят и да се предоставят услуги от обществен интерес за срока на концесията. Процедурата се провежда по реда на Закона устройството на Черноморското крайбрежие.  Размерът на минималното годишно концесионно заплащане е определен съгласно приетата от Министерски съвет Методика за определяне минималния размер на концесионното плащане за морски плажове. За плаж „Албена“ възлиза на 1 594 293 лв., а за „Ривиера“ – на 319 256 лв.  Двата плажа следва да бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес.  Критериите за формиране на комплексната оценка са съобразни с Решение № 604 от 22 юли 2016 г. на Министерския съвет за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж в отговор на обществените нагласи и очаквания за балансиран държавнически подход при определяне на очакваното от държавата минимално годишно концесионно плащане, икономическа съотносимост с общодостъпни цени на услуги на предлагани плажни принадлежности – чадъри и шезлонги.    Шуменското дружество „Голдън фийлд“ ООД ще добива строителни материали - варовици, от находище „Каменица“. Това е регламентирано в правителственото решение, с което фирмата е определена за концесионер на находището, разположено в землището на с. Златна нива, община Каспичан.  Концесията се предоставя за срок от 35 години. През този период дружеството ще вложи около 1,3 млн. лв. за добива. Очаква се концесионните плащания за срока на договора да надхвърлят 3,2 млн. лв. По закон половината от тази сума постъпва в бюджета на общината по местонахождение на концесионната площ - в случая това е община Каспичан.    Правителството одобри допълнителни разходи по бюджета на Министерството на вътрешните работи за 2018 г. в размер до 14 000 000 лв. Средствата са за финансово обезпечаване на сключени договори за изпълнение на дейности, свързани с издаването на българските лични документи. Разходите се осигуряват за сметка на предвидените средства по централния бюджет за настоящата година.    Правителството одобри проект на Споразумение между страните по Конвенцията за полицейско сътрудничество в Югоизточна Европа за автоматизиран обмен на ДНК данни, дактилоскопични данни и данни за регистрация на МПС. Одобрени са също така проект на документ относно прилагане на споразумението, както и проект на Меморандум за разбирателство на същата тема.  Подписването на трите документа е важен израз на волята на страните за установяване на полицейско сътрудничество по отношение борбата със заплахите срещу обществената сигурност, свързани с превенцията, разкриването и разследването на престъпления, както е заложено в Конвенцията.  Компетентен орган по изпълнение на документите от българска страна е Министерство на вътрешните работи.    Правителството одобри допълнителни разходи по бюджета на Министерството на културата за 2018 г. Средствата в размер на 60 000 лева са свързани със спешната необходимост от продължаване на теренните археологически проучвания на един от най-значимите археологически обекти „Хераклея Синтика“ в местността Рупите, град Петрич.  Археологическата информация за „Хераклея Синтика“ обогатява съществено знанията за историята на Балканите през античността, както и за прехода към Средновековието. В дългосрочен план се цели именно да се проучи и покаже максимално най-голяма част от централния площад и околните му сгради както и театъра, който градът е притежавал.    Членовете на семействата на българските дипломати в Индия и на индийските в България вече ще могат да работят в страните по пребиваване. Това реши днес Министерският съвет, като одобри проект на Споразумение между правителствата на двете държави.  Предложението за такова споразумение е отправено от Индия още през 2015 г. Мотивите са, че наличието на подобен договор ще постанови правилата и реда, по които ще могат да се трудят извън мисиите членовете на семействата на дипломатите.  Промяната се налага, защото Виенската конвенция за дипломатическите отношения и Виенската конвенция за консулските отношения не третират въпроса. Досега членовете на семействата на служителите на двете мисии нямаха право да извършват трудова дейност извън посолствата.  При наемане извън посолствата членовете на семействата ще заплащат всички данъци и осигуровки в приемащата държава.    Министерският съвет одобри българската позиция за заседанието на КОРЕПЕР II във формат Конференция на представителите на правителствата на държавите членки, което ще се проведе на 5 септември в Брюксел.  Със своето решение правителството изразява подкрепата на България за направеното от Ирландия предложение за назначаване на Джерард Хоугън за генерален адвокат в Съда на ЕС за периода от 7 октомври 2018 г. до 6 октомври 2024 г.  Съгласно член 253 от Договора за функционирането на Европейския съюз на всеки три години се извършва частична подмяна на съдиите и генералните адвокати в Съда на ЕС, като членовете, чийто мандат изтича, могат да бъдат преизбирани. На 6 октомври тази година изтичат мандатите на 14 съдии и петима генерални адвокати.  Съдиите и генералните адвокати на Съда на ЕС се избират измежду личности, които представят всички гаранции за независимост и които отговарят на всички условия, изисквани в съответните им държави за заемане на най-висшите съдебни длъжности, или юристи с призната компетентност. Те се назначават по общо съгласие от правителствата на държавите членки за срок от шест години.  Правителството одобри също така българската позиция за неформалното заседание на Съвета на ЕС по образование, младеж, култура и спорт (част „Младеж“), което ще се проведе на 3 септември във Виена. По време на срещата ще бъдат обсъдени теми като: глава „Младеж“ от програмата „Еразъм“, начини за улесняване на ползотворния диалог и участие в рамките на „Еразъм“ и Европейската стратегия за младежта, европейски младежки диалог.    Правителството одобри промени в Наредбата за изискванията за етикетиране и предоставяне на стандартна информация за продукти, свързани с енергопотреблението, по отношение на консумацията на енергия и на други ресурси.  През месец юли миналата година беше публикуван Регламент на Европейския парламент, с който беше отменена действащата наредба за енергийно етикетиране. С направените промени българското законодателство ще отговори на изискванията на Европейския парламент и на Съвета относно отбелязването на информация за електропотреблението върху етикетите на продуктите.    Социално слабите граждани вече ще получават по-бързо консултации и правни съвети, както и изготвяне на документи от Националното бюро за правна помощ. Кандидатстващите за правна помощ занапред няма да представят на хартиен носител необходимите документи от съответните институции за установяването на съответните факти и обстоятелства по Закона за правната помощ. Това е предвидено в одобрения от правителството проект на Закон за изменение и допълнение на Закона за правната помощ. Изменението в закона е част от мерките за намаляване на административната тежест върху гражданите и бизнеса чрез премахване на изискването за представяне на някои официални удостоверителни документи на хартиен носител.  Анализ на фактическата ситуация към момента показа, че кореспонденцията със съответните ведомства, изчакването на отговори и документи от тях води до удължаване във времето на процедурата по предоставяне и произнасяне по заявленията за правна помощ на гражданите и тяхното недоволство от това. Досега Агенцията за социално подпомагане, Националният осигурителен институт, Националната агенция по приходите, Агенцията по заетостта и Агенция по вписванията при поискване на справки от Националното бюро за правна помощ (НБПП) ги предоставяха на хартиен носител, което водеше до забавяния. След приемане на измененията НБПП ще се присъедини и ще получи на реален достъп до средата за междурегистров обмен на данни - REGIX към Държавната агенция за електронно управление. Това ще създаде предпоставки за повишаване на мотивацията на гражданите, които имат нужда от правна помощ, тъй като ще доведат до по-бързо и по-лесно получаване на правна помощ и по-голяма ефективност на процедурата по предоставяне на правна помощ.  Правителството утвърди план за защита и съхранение на данни на критичните системи и регистри в България чрез създаване на хранилище за резервни копия.  Планът предвижда разширяване на капацитета и функционалностите на съществуващото хранилище, разположено в Основния център за данни на електронното управление. Там ще се съхраняват резервни копия по утвърдена от всяка администрация процедура. Към момента системите и регистрите са разположени върху инфраструктура, която се поддържа, управлява и развива от административните органи, отговарящи за тях. До 10 септември т.г. институциите следва да изпратят на председателя на Държавна агенция „Електронно управление“ (ДАЕУ) изготвените от тях детайлни процедури за създаване на резервни копия и възстановяване на данни.   Също в срок до 10 септември председателят на ДАЕУ и отговорните администрации ще извършат анализ на потенциалните рискове по отношение на преносния капацитет на Единната електронна съобщителна мрежа (ЕЕСМ). За трансфера на резервните копия към и от хранилището ще се използва именно тази мрежа.  До 15 ноември 2018 г. ще бъде обезпечен необходимият капацитет за работа на хранилището. Административните органи ще получават пространство, където задължително да съхраняват резервно копие по утвърдената процедура. Отговорността за целостта и сигурността, включително криптографска, на резервните копия на данни е на съответната администрация. ДАЕУ ще осигурява физическата, комуникационната и инженерно-техническата сигурност, необходима за съхраняване на копията в Основния център на е-управлението.   ", "date": "2018.08.29", "title": "За командировки на министри и заместник-министри в страната са изразходвани общо 11 096,54 лв. "}
{"url": "http://epicenter.bg/article/NIMH--Chaka-ni-topal-septemvri--gradusite-shte-skochat-do-33-/162368/2/0", "text": "Тази година през септември се очаква средните месечни температури да бъдат около нормата, която за равнините е между 18 и 21°, за високите полета – между 15 и 17°, а за планините – между 3 и 8°.   Най-високите температури през септември ще бъдат между 28° и 33°, а най-ниските – между 3° и 8°. Такава е прогнозата за времето за месец септември, съобщиха от Националния институт по метеорология и хидрология (НИМХ), предаде агенция „Фокус“.   Месечната сума на валежите ще бъде около и над нормата, която за равнините е между 30 и 50 л/кв.м, а за планинските и припланински райони – от 50 до 80 л/кв.м.   Месецът ще започне с предимно слънчево време и максимални температури между 28 и 33°. Промяна ще настъпи към 4-ти септември и през втората половина от десетдневието ще бъде променливо. Ще има и превалявания, придружени с гръмотевици. Температурите постепенно ще се понижат и ще са близки до обичайните за периода. През повечето дни и от второто десетдневие се очаква променливо време, с температури около нормата. Превалявания ще има около 11-и, около 15-и и към 18-и септември. През последните дни от десетдневието температурите ще се понижат и при изясняване в края на периода по високите полета се очакват и първите слани. През третото десетдневие температурите ще бъдат близки и по-ниски от обичайните. Вероятност за преминаване на атмосферни смущения и за валежи има около 22-и, 25- и в края на месеца.   През септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми.   Обикновено облачните дни са от 2 до 6, а тези с валеж – около 4. Измервани са изключително високи температури – около 40°, но през втората половина от месеца има условия за слани във високите полета.   В началото на месеца слънцето в София изгрява в 6 ч. и 51 мин. и залязва в 20 ч. и 01 мин. Продължителността на деня е 13 ч. и 10 мин. В края на месеца Слънцето изгрява в 7 ч. и 22 мин. и залязва в 19 ч. и 10 мин. Продължителността на деня е 11 ч. и 48 мин.   Фазите на Луната през месеца са: на 3.09 - последна четвърт, на 9.09 - новолуние, на 17.09 - първа четвърт и на 25.09 – пълнолуние.   На 23 септември в 4 ч. и 54 мин е есенното равноденствие и започва астрономическата есен.  ", "date": "2018.08.29", "title": "НИМХ: Чака ни топъл септември, градусите ще стигат до 33°"}
{"url": "http://epicenter.bg/article/Sled-avariya-na-avtobus--54-balgari-s-koshmarna-nosht-v-Ungariya/162372/2/0", "text": "Български автобус аварира на унгарска територия. Той е пътувал по линията София-Виена и е превозвал 54 пътници. За проблема сигнализираха зрители на bTV, които са потърпевши от ситуацията.   Рейсът тръгва вчера в 16 ч. , но през нощта аварира малко след сръбско-унгарската граница.   В момента пътниците се намират на паркинг, на който има храна и вода. Казват, че са изкарали ужасна нощ и не са успели да се свържат с представители на фирмата.   По думите им с тях има пет деца и бременна жена. Наложило се е тя да спи на две седалки, а съпругът ѝ на земята.   От фирмата-превозвач потвърдиха за случая и обясниха, че от Австрия е тръгнал автобус на техен партньор, който в обедните часове ще качи пътниците.", "date": "2018.08.29", "title": "След авария на автобус: 54 българи с кошмарна нощ в Унгария"}
{"url": "http://epicenter.bg/article/Sadat-reshava-dali-shofyorat-na-katastrofiraliya-kray-Svoge-avtobus-da-ostane-za-postoyanno-v-aresta/162334/2/0", "text": "Съдът решава дали шофьорът на катастрофиралия край Своге автобус да остане за постоянно в ареста. Засега Григор Григоров е и единственият обвинен и задържан за инцидента.   Прокуратурата го обвини в причиняване на смърт по непредпазливост. Григоров е шофирал с 53 км/ч, което е с 13 км над разрешената скорост.  Междувременно политиците изнесоха данни за още нарушения при строителството на пътя. Според регионалния министър Николай Нанков, още при полагането на асфалта, е допусната фатална грешка - в сместа е вложен варовик, което било недопустимо. Кой е направил нарушението не е ясно, но от ГЕРБ предположиха, че става въпрос за фалшифициране на документи, отбелязва Нова телевизия.    ", "date": "2018.08.29", "title": "Съдът решава дали шофьорът на автобуса да остане в ареста"}
{"url": "http://epicenter.bg/article/Slagat-staklen-pokriv-v-Partiyniya-dom-do-kraya-na-godinata/162335/2/0", "text": "Довършителните работи по конструкцията на стъкления покрив в новата пленарна зала на НС в бившия Партиен дом се очаква да приключат в края на тази или най-късно в началото на следващата година. Това става ясно от документацията към възложена вече обществена поръчка за допълнителни ремонтни дейности в реконструираната за целта зала „Света София“, съобщава \"Монитор\".   От администрацията на парламента са се споразумели наскоро за поръчката за 300 000 лв. с фирмата, която е изпълнител и на основното преустройство на залата. Става дума за монтиране на допълнителни стоманени „окачалки“ за обслужване на високо на осветителните тела на покривната конструкция и за почистване на стъклопакета, който ще бъде монтиран след поставянето на тези елементи. За да бъдат сменени изгорелите крушки и да бъде почистен полилеят над главите на депутатите в сегашната пленарна зала пък, се използва метална верига, с която той да може да бъде свален долу. Така върху стоманените греди и на бетона ще бъдат монтирани близо 500 планки, които по-късно ще се използват от алпинистите за почиване на стъклата и тяхната поддръжка. За да се монтират обаче, ще се използва скеле с височина над 15 метра, което ще бъде разположено по цялото протежение на залата. Това на свой ред няма да позволи извършването на други довършителни дейности по вътрешността на помещението. За самото скеле ще бъдат похарчени около 44 000 лв. Срокът за извършването на ремонтните дейности е 99 дни. В документацията изрично се посочва, че ще се окаже влияние върху графика за довършителните работи по залата, тъй като т.нар. окачалки трябва да се поставят преди монтажа на стъкления покрив. Наред с реализирането на идеята за прословутия стъклен покрив, датираща още от края на 90-те години на миналия век, когато се и заговори за евентуалното преместване на пленарните заседания в зданието, в което по настоящем се събират комисиите към НС, ще се работи и по елинсталацията. Целта е да се гарантира по-голяма сигурност на захранването на пленарната зала. Така вместо с един залата ще бъде включена към главното табло с два кабела. Според проекта на архитектите от „Никонсулт“ новата зала, в която ще заседават народните избраници ще разполага с 270 места, а амбициите на властта е дейността на НС да се пренесе там изцяло следващата пролет. В нея ще бъдат обособени места за правителството и официални ложи за важни гости като патриарха и президента. Тя ще бъде на две нива, като на долното ще се помещават медиите. Около 20 млн. лв. струва общо ремонтът по изграждането й. Очаква се след като всички дейности на законотворците бъдат събрани под един покрив, старата сградата на площад „Народно събрание“ да бъде превърната в музей.    ", "date": "2018.08.29", "title": "Слагат стъклен покрив в Партийния дом до края на годината"}
{"url": "http://epicenter.bg/article/Georgi-Parvanov--Naselenieto-na-Balgariya-i-Makedoniya-e-s-edinno-natsionalno-samosaznanie/162373/2/0", "text": "Категорично да заявим, че общото ни с нашата югозападна съседка е в единното национално самосъзнание на населението от териториите на сегашните държави България и Македония.   Това каза президентът (2002 - 2012 г.) и основател на АБВ Георги Първанов, цитиран от Агенция „Фокус“.   „Тези дни прочетох едно мнение на член на интердисциплинарната българо-македонска комисия. Мисля че в сайта, който използвах беше изписан Петър Тодоров\", каза Първанов и поясни, че става въпрос за македонски историк. \"Той казва, че имаме обща история, защото сме били заедно под османско робство. Много хлъзгава постановка, но поредна“, каза той. Според Първанов страната ни трябва да заяви категорично, че общото между България и Македония е единното национално самосъзнание на населението на България и Македония.   Първанов уточни, че говори за българското национално съзнание. „Единни са националните цели и задачи от Средновековието, през Възраждането, в което сме имали единни борби, не просто цели и задачи, включително и около Илинденско-Преображенското въстание. Ето затова Илинденско-Преображенското въстание е българско. Преобладаващата част от населението, участниците, въстаниците, не само инициаторите, ръководителите имат българско самосъзнание. Готов съм да споря с всеки, който има друга позиция“, каза още Първанов. \"Важно е да убедим нашите приятели, нашите най-близки приятели от Македония в историческата истина и това може да започне с едно становище, за което просто няма време. То не търпи отлагане\", каза Първанов.   По думите му тази Интердисциплинарна комисия трябва да подаде експертната си визия, за да могат двете страни да затворят историята за политиците.   Избърза се с обявяването на края на македонизма преди година, това беше голяма грешка, каза още Георги Първанов.  Според него македонският премиер Зоран Заев не би могъл да се откаже от македонизма, а да извади антибългарското жило на македонизма.  „Да го изчисти от антибългарския му характер и насоченост и това би имало исторически характер“, заяви още Първанов. Според него трябва да се изпълни с реално съдържание разбирането за общата ни история.  „Темата за българо-македонските отношения – настояще и перспективи. Тема, по която в рамките на месеца припламна гореща, дори бурна дискусия. За мнозина това беше неочаквано. Ние от АБВ предполагахме, че ще има такъв развой на събитията, включително и на вътрешния, и на двустранния диалог и дебат. Поводът за този дебат, спомняте си, беше изказването на Зоран Заев, че Илинденското въстание е македонско. Г-н Заев ни разреши да отбележим този забележителен факт от нашата история. Само припомням онова, което последва. Г-жа Нинова гневно призова премиерът Борисов да каже историческата истина, но тя самата не каза каква е истината. Г-н Борисов като премиер скръцна със зъби и припомни, че след Илинден може да дойде Видовден, т.е. да дойде време, в което ние да се произнесем по членството на Македония в НАТО и ЕС. Признавам, аз не разбрах каква е българската официална позиция. Целта на днешното събиране, на пресконференцията е ние да предложим свой прочит, своя версия и както сега е модерно да се казва – своя визия за македонската политика на България. Сега, защото след месеци може да се окаже късно“, заяви още Първанов.  Той обърна внимание, че на 1 август миналата година Зоран Заев е игнорирал българите в изброяването на участниците в Илинденското въстание и българите, които са присъствали, не са реагирали. Според него още когато е изявил идеята за новото име, Зоран Заев е очертал посоката.  „Идеята за Илинденска Македония не мина, защото против бяха гърците. Заради тяхната съпротива и се лаская от мисълта, че и ние сме допринесли малко от АБВ, но още тогава се видя, че това е новата философия, новата политика, когато става дума за македонската идентичност. Гърция постигна своето – отказа Македония от разбирането за античния характер на нейната история, но това създава повече фронт, уви по отношение на българската част от историята на Македония\", допълни още Георги Първанов.   Реално основание е Мултидисциплинарната комисия да се произнесе по дебата за Илинденското въстание, който създава напрежение, каза още Първанов.  По думите на Първанов тази тема създава напрежение между управляващи и опозиция. Според него такива въпроси трябва да се решават своевременно.  „Колко години комисията, създадена по договора трябва да чака, за да се произнесе по някои от важните стратегически или актуални въпроси? Какво по-реално основание комисията да има своята позиция от този дебат, който създава напрежение между управляващите, между управляващи и опозиция“, допълни Георги Първанов.  „В крайна сметка Македонската държава израства от вековната снага на България. По думите му това не е основание за претенция, а основание да ги подкрепяме, да разчитат на нас, без патернализъм\", каза още той. Първанов напомни, че и България е признала Македония под конституционното й име.   Озадачен съм, че вицепремиерът Захариева, вместо да реагира аргументирано в полза на българския характер на Илинденското въстание, предпочете да води вътрешнополитически дебат, заяви Първанов.  Според него най-твърдо е звучал премиерът Бойко Борисов, но тази му твърдост не отнема възможността да се реагира по същество и с аргументи и да се влезе в преговори с правителството за Скопие за някакво общо становище. Според него договорът е трябвало да съдържа становище за българския характер на въстанието.  „Не искам да влизам в партийно оцветена полемика, но като ме провокирате, ще споделя впечатления. Направи ми впечатление, че министърът на отбраната се изказа свръхдипломатично, като каза, че видите ли, въстанието е общо. То е на двете държави, които го честват. От друга страна като продължение може би на тази позиция дипломат номер 1 г-жа Захариева пък се изказа в стила на ранното ВМРО с една доста агресивна позиция по отношение на БСП. Тук мога да ви разказвам с часове моето виждане, оценката ми за политиката на БКП преди това на тесните социалисти по македонската тема. Не е Благоев човекът, който трябва да бъде атакуван по този въпрос. Грешките и престъпленията на Коминтерна и секция БКП съм коментирал преди 1989 г., когато голяма част от тези, които днес пламенно се изказват на трибуната, ги нямаше в публичното пространство“, поясни още Първанов.   ", "date": "2018.08.29", "title": "Георги Първанов: Населението на България и Македония е с единно национално самосъзнание. Българско!"}
{"url": "http://epicenter.bg/article/Tomislav-Donchev--Nov-darzhaven-organ-shte-pravi-politiki-za-patna-bezopasnost/162374/2/0", "text": "Нов държавен орган, включващ в себе си всички служби отговорни за безопасността по пътищата на страната, ще контролира и прави политики за повишаване сигурността на пътя. Това заяви вицепремиерът Томислав Дончев след поредното съвещание при премиера на тема пътна безопасност и след трагичната катастрофа, взела 17 жертви край Своге, предаде БГНЕС.   Дончев съобщи, че с представители на Института за пътна безопасност са дискутирали по какъв начин е редно да се промени целия корпус на държавно управление по темата пътна безопасност. Всички сме на едно мнение, че промяна трябва да има, заяви вицепремиерът.   Всички служби и функции, които имат отношение по темата – в МВР, МРРБ, АПИ и други ведомства, включително МОН, да се консолидират в една структура, която има преки отговорности в политиката за пътна безопасност, поясни Дончев. Вицепремиерът направи уточнението, че създаването на подобна структура не означава извеждане на сега съществуващите. „КАТ си остава в МВР”, каза той.   Основната функция на новото звено ще е да упражнява контрол. Звено, което ще има отговорността да прави политики за повишаване на безопасността по пътищата на страната и ограничаване на инцидентите. Техническата работа по темата започва още днес, съобщи Томислав Дончев.   Той уточни, че новият орган не означава назначаване на нови чиновници – ще бъде използван капацитета на отговорните сега министерства, както и на неправителствени организации и специалисти. Дали този орган ще бъде комисия или агенция, тепърва ще се уточнява, както и под шапката на кое министерството ще бъде или под пряко подчинение на министър-председателя.   От своя страна Богдан Милчев, член на Института за пътна безопасност, заяви, че е налице политическа воля за промяна на модела за управление. Институтът за пътна безопасност оставаме коректив на всичко, което се случва в държавата във връзка с пътната безопасност, ще продължим да извършваме извънсистемен контрол и ако има несъответствие, ще сме първите, които ще достигаме до тези, които управляват, подчерта Милчев. Проблемът не е политически, но решаването му става с политически средства, добави още Милчев.", "date": "2018.08.29", "title": "Томислав Дончев: Нов държавен орган ще контролира пътната безопасност"}
{"url": "http://epicenter.bg/article/Izlagat-svatbenata-roklya-na-Megan-i-uniformata-na-Hari-v-Uindzor-i-Edinburg/162384/10/0", "text": "Сватбените одежди на принц Хари и съпругата му Меган Маркъл ще бъдат изложени на показ в Уиндзорския дворец тази есен, предадоха Асошиейтед прес и Ройтерс, цитирани от Новини.бг.  Феновете на кралската двойка ще могат да разгледат отблизо булчинската рокля на херцогинята на Съсекс и нейния 5-метров шлейф. Интерес ще предизвика и диамантено-платинената тиара, която беше предоставена за случая на Меган от кралица Елизабет Втора.  Ще бъде изложено и копие на военната униформа на принц Хари, която той облече за венчавката си на 19 май.  Изложбата \"Кралската сватба на херцога и херцогинята на Съсекс\" ще се състои в Уиндзорския дворец от 28 октомври до 6 януари, след което ще бъде изложена в двореца Холируд в шотландската столица Единбург от 14 юни до 6 октомври 2019 година.  ", "date": "2018.08.29", "title": "Излагат сватбената рокля на Меган и униформата на Хари в Уиндзор и Единбург"}
{"url": "http://epicenter.bg/article/Indiets-pusna-snimka-kak-harvatskiya-prezident-boyadisva-sama-doma-si--Tya-ne-krade-kato-upravnitsite-ni-/162397/10/99", "text": "След като в  се разпространи фалшивата новина, че президентът на Хърватия  лично е шофирала автобуса с националния отбор на страната на посрещането им в  след  , сега тя стана хит и в  , и то пак благодарение на фалшиви новини, разпространени светкавично в социалните мрежи, съобщава информационният сайт Индекс, цитиран от Дарик. До  някак са стигнали снимки, които  качила във  през 2015 г. На тях президентката, облечена в камуфлажни панталони и тениска, си боядисва апартамента. Снимките станаха хит сред индийците, а още по-интересен е текстът, който някой е добавил под тях. \r\n \r\n \r\n \r\n \r\n \" сама си боядисва апартамента, защото със своята заплата не може да си позволи да наеме работници. Щеше да може, ако крадеше народа си. А нашите управници носят костюми за милион рупии и часовници за още няколко милиона, и продължават да мислят, че си вършат работата почтено. Браво на нея! Разпространете това\", гласи коментарът.   Сайтът припомня, че  привлече вниманието на световната общественост на , където влизаше в съблекалнята на футболистите, прегръщаше ги при раздаването на медалите, целуваше купата и викаше на мачовете, облечена в екип на отбора.", "date": "2018.08.29", "title": "Индиец пусна снимка как хърватския президент боядисва сама дома си: Тя не краде като управниците ни!"}
{"url": "http://epicenter.bg/article/Penata--Iskah-tova-novoto-TsSKA-da-ni-se-padne--VIDEO--/162366/8/0", "text": "Почетният президент на ЦСКА Димитър Пенев одобри жребия за 1/16-финалите в Купата на България, който отреди елиминационен мач срещу Монтана, но не бе доволен, че „червените” няма да срещнат втородизионния ЦСКА 1948, предава Канал 3.  „Нормален е жребият. Предварително не можехме да кажем кой щеше да ни се падне. Щеше ми се това новото ЦСКА да ни се падне”, заяви Пената. „Изплъзна се, така за няколко сантиметра, преди да изтегля аз.”  \"Какъв щеше да е коментарът ми, ако се бе случил подобен мач? Изобщо нямаше да коментирам, тръгвах си. Направо си тръгвах, нямаше да говоря пред вас. Винаги Монтана са създавали добри школи не само във футбола, знаете: баскетбол, волейбол, лека атлетика… Добра организация има спрямо спорта от страна на града и кметството. Това е жребий, който в никакъв случай не ни позволява да мислем до финалите, до полуфиналите кой би ни се паднал,” обясни почетният президент на \"червените\"  „Не трябва да ги подценяваме. Там знаят много добре какво е да спечелиш купа, да станеш шампион. Това са подробности, които и вие ги знаете много добре. Желая успех на нашия отбор. Ще има радост за общественността в региона, която обича футбола. Тъй като е близко, само на стотина километра, ще има и доста наши фенове. Надявам се да стане един добър мач, знаем, че Феро (Ферарио Спасов – б.р.) е там, както и професорът (Михаил Мадански – б.р.), който преди мен даваше интервю. Работи се сериозно. Друг е въпросът, че няма качествени футболисти,” коментира още Стратега.  „Пожелавам успех на нашите футболисти, на треньорите и да отидат на по-предна позиция в турнира,” завърши Димитър Пенев.  ", "date": "2018.08.29", "title": "Пената: Исках това новото ЦСКА да ни се падне (ВИДЕО) "}
{"url": "http://epicenter.bg/article/Plamen-Konstantinov--Gotov-sam-da-napsuvam-vseki--koyto-otkazhe-da-igrae--neka-da-sam-greshen---VIDEO-/162367/8/0", "text": "Селекционерът на националния отбор по волейбол Пламен Константинов даде извънредна пресконференция вчера, в която сподели своята позиция по скандала с либерото Владислав Иванов, предаде  bTV .   Последният няма да играе за България на предстоящото световно първенство заради конфликт с треньора. Волейболистът разкри защо се е стигнало до това, като обяви, че е бил псуван от наставника пред съотборниците си и публиката в контролата с Белгия през уикенда. Той добави, че е имало подобни обиди и към други играчи в състава в миналото.   \"За неговия отказ да продължи да участва в подготовката, защото аз не съм го освобождавал от отбора. Причината е следната, въпросът е къде да отиде акцентът. Ако питате дали съм му теглил една майна, мисля, че това не е за спортни медии. От спортна гледна точка, причината е отказът му да играе\", започна Константинов.   \"Когато отборът губи, моите очаквания са хората, които влизат, да влязат на максимум, а не да си разхождат татуировките. Няма време да загреем и да свърши геймът. Така не се влиза. Не виждам нищо обидно. Треньорът критикува нещо, което не му харесва.\"   \"Владислав Иванов каза, че няма да влезе, втори път ми го каза... и предложи да влезе другият (Теодор Салпаров). Оттам-нататък съм готов да тегля майната на всеки, който откаже да играе, нека да съм грешен!... Мъжки отбор сме и искам да ви кажа, че след месеци подготовка подобни изрази са като \"добър ден\".   \"Да се правим на сърдити и обидени заради някаква реплика... За мен акцентът е отказът му да влезе в игра. Молен е 30 пъти в последните години да не си ходи, да дойде, да играе. Никога не е имало лошо отношение към него. След мача събрах момчетата и им казах, че сме мъже и очаквам да действаме като такива на и извън игрището. Аз мога да му се извиня, но и той трябва да го направи заради отказа да играе\".   \"10 дни преди Световното първенство се държим като деца на детски лагер. Той няма алтернатива в момента на този пост. На едно ниво е със Салпаров, но проблемът при Владо Иванов е характерът. Понякога присъствието е по-важно от спортно-техническите качества.\"   \"Трябва да е ясно, че в спорта демокрация няма, там трябва да има ред. Треньорът е там с причина и трябва да се слуша, само тук плачем. Вместо да реве в новините, да беше отишъл в \"Съдебен спор\".   \"На момчетата разбира се не им е приятно от този факт. Той е добър състезател и ще липсва. Но също така ги подведе в онзи момент, когато не пожела да влезе в мача срещу Белгия.\"   \"Вратата му в националния не е затворена. Аз обичам мъжките неща, а и няма какво да си прощаваме. Тегленето на една майна не е болка за умиране, няма какво да се прощава. Мен цял живот са ми теглили майни, но излизах и играех, както за националния, така и за клубовете си. В един отбор трябва характер, трябва да се мобилизираме и да извървим този път. Можем да направим добро представяне, има сили в този отбор\", завърши селекционерът.   Мондиал 2018 стартира на 9 септември, а България е в група със световния шампион Полша, Иран, Куба, Финландия и Пуерто Рико.  ", "date": "2018.08.29", "title": "Пламен Константинов: Готов съм да напсувам всеки, който откаже да играе, нека да съм грешен! (ВИДЕО)"}
{"url": "http://epicenter.bg/article/Ruskata-armiya---Belite-kaski--sa-dostavili-himichesko-orazhie-na-buntovnitsite/162340/7/0", "text": "Членове на „Белите каски“ са доставили голямо количество отровни вещества до склад на бунтовническата групировка „Ахрар ал Шам“ в град Саракиб, Североизточна Сирия, заяви на брифинг за журналисти генерал-майор Алексей Циганков - ръководител на руския Център за помирение на враждуващите страни в Сирия. Химическото оръжие е било превозено с два тежкотоварни камиона като автомобилите са били съпровождани от осем представители на „Белите каски“. Според Циганков информацията за събитието е предадена от няколко независими източници в провинция Идлиб. „След това част от товара, пластмасови контейнери без обозначения, е превозена до друг склад на бойците от организацията в южната част на провинцията, с цел да се инсценира нападение с отровни вещества срещу мирното население от страна на правителствените сили“, разказа представител на Центъра за помирение.   В неделя от Министерството на отбраната на Руската федерация предупредиха, че в близките дни се готви провокация с използване на химическо оръжие, а непосредствено след инсценировката „мними спасители от „Белите каски“ възнамеряват да заснемат кадри за западните и близкоизточни медии. От руското Министерство на външните работи определят дейността на „Белите каски“, неправителствена организация, финансирана пряко от САЩ и техните съюзници, за част от информационната кампания за очерняне на властите в Сирия. Президентът на Сирия Башар Асад директно обвини организацията, че са съюзници на Ал Кайда. БГНЕС припомня, че през май 2016 г. САЩ, Франция, Великобритания и Украйна блокираха предложението на Русия в ООН \"Ахрар ал Шам\" да бъде определена за терористична организация. /РИА \"Новости\" и БГНЕС    ", "date": "2018.08.29", "title": "Руската армия: „Белите каски“ са доставили химическо оръжие на бунтовниците"}
{"url": "http://epicenter.bg/article/Tramp--Kitay-e-haknal-imeylite-na-Hilari-Klintan/162358/7/0", "text": "Президентът на САЩ Доналд Тръмп написа в ранен туит днес, че Китай е хакнал имейлите на бившата кандидатка за президент Хилари Клинтън, предаде БТА. Той обаче не приведе никакви доказателства или по-подробна информация в подкрепа на твърдението си, предаде Ройтерс.   \"Имейлите на Хилари Клинтън, много от които са класифицирана информация, бяха хакнати от Китай\", пише Тръмп в туита си. Той допълва, че сега трябва да бъдат предприети действия от ФБР и министерството на правосъдието, и допълва, че сред всички погрешни стъпки на тези институции, \"доверието в тях ще си замине завинаги\", ако подобни действия не бъдат предприети.   Туитът е написан малко след полунощ днес.   Представители на американското разузнаване казаха, че Русия е организирала хакерската атака срещу американската Демократическа партия, за да се намеси в изборите през 2016 г., припомня Ройтерс.   Американско федерално жури обвини 12 представители на руското разузнаване през юли за хакване на компютърната мрежа на Клинтън и на Демократическата партия.   Не за първи път Тръмп твърди, че хакерската атака е била от Китай. През април 2017 г. той каза, че Китай може би е хакнал имейлите на демократическите представители, за да се бърка в президентските избори през 2016 г. Тогава той пак не представи никакви доказателства в подкрепа на това свое твърдение.   Вчера в американското електронно издание \"Дейли колър\" се появи информация, че китайска компания, чието име не се съобщава, която действала законно във Вашингтон, може да е проникнала в личния сървър на Клинтън, когато тя е била на поста държавен секретар.   Хакерите може да са внедрили код, който позволявал автоматично копиране на цялата преписка в електронната поща по времето, когато Клинтън е работила от дома си в щата Ню Йорк. Въпросната компания е получила на практика копие до всички електронни писма, пратени до Клинтън или написани от нея, допълва ТАСС по темата.  ", "date": "2018.08.29", "title": "Тръмп: Китай е хакнал имейлите на Хилари Клинтън"}
{"url": "http://epicenter.bg/article/Tramp-predupredi--quot-Gugal-quot---quot-Feysbuk-quot--i--quot-Tuitar-quot--da-vnimavat-/162362/7/96", "text": "Президентът на САЩ Доналд Тръмп предупреди компаниите \"Гугъл\", \"Фейсбук\" и \"Туитър\" да внимават. Преди това той ги обвини в политическа пристрастност и цензура, без да приведе доказателства, предаде \"Ройтерс\".  \"Мисля, че това, което \"Гугъл\" и други правят, ако погледнете какво става с \"Туитър\", ако погледнете какво става с \"Фейсбук\", по-добре да внимават, защото не може да причиняваш това на хората\", каза той в изказване в Белия дом.  \"Затова смятам, че \"Гугъл\" и \"Туитър\", и \"Фейсбук\" нагазват в много, много опасна територия и трябва да внимават. Не е честно спрямо големи групи от населението\", добави Тръмп, цитиран от БТА.  ", "date": "2018.08.29", "title": "Тръмп предупреди \"Гугъл\", \"Фейсбук\" и \"Туитър\" да внимават "}
{"url": "http://epicenter.bg/article/V-Gartsiya-razbiha-prestapna-mrezha-za-trafik-na-bezhantsi--registrirana-kato-NPO-/162369/7/51", "text": "Полицията, службите за сигурност и местните власти на островите Лесбос (Митилини) и Самос, разположени в източната част на Егейско море, разбиха престъпна мрежа за трафик на бежанци и мигранти, регистрирана като неправителствена организация, предава електронното издание \"Аrgonafplia.gr\", цитирано от Агенция \"Фокус\".  Полицията в Митилини съобщава, че досега са задържани 3 души, а общо 30 члена на организацията са били повикани за разпит, като 6 от тях са гърци, а 24 чужденци.  Според \"Аrgonafplia.gr\" разкриването на престъпната дейност е започнало след като през февруари м.т. на пристанището в Митилини са били арестувани двама чужденци, които управлявали джип с фалшиви означения и номера на гръцките въоръжени сили.  Предполага се, че неправителствената организация се занимава с трафик на бежанци и мигранти по островите в източната част на Егейско море от 2015 г.  ", "date": "2018.08.29", "title": "В Гърция разбиха престъпна мрежа за трафик на бежанци, регистрирана като НПО "}
{"url": "http://epicenter.bg/article/Putin-predlaga-smekchavane-na-pensionnata-reforma/162370/7/97", "text": "Руският президент Владимир Путин предложи днес серия от мерки за смекчаване на противоречивата пенсионна реформа, която се отрази негативно на рейтинга му, предаде агенция Франс прес, цитирана от БНР.  В рядко телевизионно обръщение Путин поиска възрастта за пенсиониране за жените да бъде повишена с 5 години до 60 години, вместо предложените 8 години.  Той предложи още многодетните майки да имат право предсрочно да се пенсионират, като тези, които имат 3 деца, да могат да излязат в пенсия 3 години по-рано, а при 4 деца – 4 години по-рано. „А за жените с 5 и повече деца – да остане както е сега – да могат да се пенсионират на 50 години“, каза Путин.  Руският президент даде и още няколко мерки, които да смекчат пенсионната реформа на правителството, според която жените трябва да се пенсионират на 63 години, а мъжете на 65 години.  Сегашната пенсионна възраст е 55 години за жените и 60 за мъжете.  В същото време руският президент посочи, че са необходими решителни мерки заради сериозните демографски проблеми.  ", "date": "2018.08.29", "title": "Путин предлага смекчаване на пенсионната реформа"}
{"url": "http://epicenter.bg/article/Poslednata-anketa-pokazva-ogromna-podkrepa-za-ES-i-NATO-predi-referenduma-v-Makedoniya-/162371/7/51", "text": "Новата анкета, проведена от Центъра за анкетни изследвания на международния републикански институт (ИРИ) показва, че в Македония има високо ниво на оптимизъм и подкрепа за членство в Европейския съюз и НАТО преди референдума на 30 септември, предава македонската агенция МЕТА, цитирана от \"Фокус\".  Съгласно данните от изследването, повечето македонски граждани са за решаване на спора за името с Гърция. Общо 57% „цялостно или донякъде подкрепят“ предложението Македония да стане членка на международните организации под новото име „Република Северна Македония“.  Същият процент (57%) вярват, че придобивките от членството оправдават приемането на новото име.  Половината от анкетираните (49%) имат намерение да гласуват за решаване на спора за името, докато 22% ще гласуват против.  \"Докато Македония се приближава към този важен референдум, подкрепата за компромисно решение на спора за името, което би отворило вратите към членство в ЕС и НАТО показва силна привързаност към трансатлантическите институции\", обяснява Пол Маккарти, и.д. регионален директор на ИРИ за Европа.  Подкрепата за членство в ЕС и НАТО продължава да расте. Броят на анкетираните, които подкрепят членството на Македония в ЕС е нараснал до 83 на сто - увеличение от 6% от август 2017 и увеличение от 11% от март 2017. Подкрепата за НАТО също остава силна със 77%.  Анкетата отразява и трайната тенденция на повишен оптимизъм и възприемане на националната стабилност. 37% от анкетираните смятат, че страната се движи в правилната посока - увеличение с 10% от август 2017 и увеличение с 23% от март 2017. Схващането за стабилността също е висока: Броят на анкетираните, които смятат, че Македония е по-стабилна днес, отколкото преди една година (37%) надвишава броя на онези, които вярват в обратното (25%) за първи път от близо девет години.  Проучването е проведено за Центъра за анкетни изследвания чрез ГФК Скопие, чрез преки контакти от 28 юни до 15 юли 2018. В проучването са участвали 1100 пълнолетни граждани на Македония.  ", "date": "2018.08.29", "title": "Последната анкета показва огромна подкрепа за ЕС и НАТО преди референдума в Македония "}
{"url": "http://epicenter.bg/article/Belgradski-vestnik--Vsichko-shopsko-e-srabsko--balgarite-sa-kradtsi--/162375/7/51", "text": "Цялото население до Кюстендил, Самоков и Искърското дефиле в България, както и това в Кратово, Враня, Ниш и Пирот, което нарича себе си шопи, е чисто сръбско. \"В сръбския Шоплук, както и в този в България и Македония хората говорят на призренско-тимошкия диалект, който е част от сръбския език\",  В обширната публикация многократно се подчертава, че \"шопите от край време са се считали за част от сръбското племе\".  \"В известна степен шоп е обидно определение от страна на българите за сърбите... Шопите са имали собствено народностно /етническо - бел.ред./ съзнание, което ги отделя от българите и ги доближава до сърбите, с тези извън границите. Това не са \"добри българи\" и поради тази причина непрекъснато са били под наблюдението на българските власти\", пише още изданието.  \"По своето наречие и характер те и днес имат повече сръбски от български характеристики. Шопите се различават от останалите българи, както с характера, така и с традициите... Когато през 1836 г. те поискали присъединяване към Сърбия, шопите се определят като част от сръбския род и поради тази причина в централната част на Шоплука не може да бъде открита нито една джамия\", пише \"Телеграф\" и подчертава, че \"всъщност известната \"Шопска салата\" е чисто сръбска и произхожда от района на Босилеград.  Същото белградско издание преди ден публикува нова статия, изпълнена с омраза към България, в която българите се определят като крадци на кралското имущество.  В статията, която бе озаглавена \"Да питаме българите къде се намира откраднатият сервиз за хранене на крал Петър\" е изпълнена с обидни квалификации за страната ни като - \"мръсната българска ръка, окупаторските войски, окупаторският печат...\".  В текста се казва, че \"през 1916 година българските окупационни войски са откраднали в сандъци \"дизайнерския сребърен сервиз за хранене на крал Петър Караджорджевич\", който по онова време е струвал над 100 000 франка.  \"Всички тези предмети, които навремето са били собственост на сръбски кралски двор, днес принадлежат на българската държава\", пише още \"Телеграф\"  ", "date": "2018.08.29", "title": "Белградски вестник: Всичко шопско е сръбско, българите са крадци! "}
{"url": "http://epicenter.bg/article/Evropeytsite-protiv-mesteneto-na-strelkite--iskat-da-ostane-lyatnoto-chasovo-vreme-/162388/7/0", "text": "Над 80 процента от европейците, участвали в онлайн допитване, искат да бъде премахната практиката да се превъртат стрелките на часовниците пролет и есен. Това съобщи днес германският вестник \"Вестфаленпост\", цитиран от ДПА и БТА.  В допитването на Европейската комисия от началото на юли до средата на август взеха участие 4,6 милиона души. Това е рекордно участие в онлайн сондаж на ЕС. Над три милиона от гласовете бяха дадени на територията на Германия.  От хората, предпочитащи да спре смяната на часовото време, повечето предпочитат да се запази за постоянно лятното часово време.  Говорителка на ЕК каза снощи, че Еврокомисията ще проучи подробно резултатите, преди да направи каквито и да било публични изявления.  Макар да не е правно обвързващо, допитването може да послужи като основа за законодателни действия, необходими за промени в нормативната уредба. Всяка окончателна реформа трябва да бъде одобрена от Европейския парламент и държавите членки.  ", "date": "2018.08.29", "title": "Eвропейците против местенето на стрелките, искат да остане лятното часово време "}
{"url": "http://epicenter.bg/article/Makron--Nyama-da-otstapya-pred-natsionalistite-Orban-i-Salvini-za-migrantite--/162391/7/0", "text": "Френският президент Еманюел Макрон заяви днес, че унгарският премиер Виктор Орбан и италианският вицепремиер Матео Салвини с право гледат на него като основен противник в Европа по въпроса с мигрантите, предаде Франс прес, цитирана от БТА.  \"Няма да отстъпя пред националистите и тези, които възхваляват словото на омразата. Ако са видели в мое лице основния си противник, имат право\", заяви той в Копенхаген в отговор на журналистически въпрос. Френският президент е на двудневно държавно посещение в Дания.  Макрон добави, че през идните дни и месеци ще трябва да бъдат взети решения по мигрантския въпрос, което предполага \"сериозност и отговорно отношение\", и призова европейците \"да останат верни на ценностите си като правото на убежище\".  Вчера в Милано Орбан каза, че Салвини е негов \"герой\", а Макрон - основен противник. Седем месеца преди европейските избори, на които се очаква това да бъде основна тема, Орбан обвини французите, че са \"начело на политическите сили, подкрепящи имиграцията\" и че той иска да спре нелегалната имиграция.  ", "date": "2018.08.29", "title": "Макрон: Няма да отстъпя пред националистите Орбан и Салвини за мигрантите! "}
{"url": "http://epicenter.bg/article/EP--34-mln--evro-ot-fond--Solidarnost--na-ES-za-Gartsiya--Polsha--Litva-i-Balgariya-/162398/7/0", "text": "Помощите от Фонд \"Солидарност\" на ЕС на стойност от 34 млн. eвро, отпуснати за възстановяване в Гърция, Полша, Литва и България след природните бедствия през 2017 г., бяха одобрени от Комисията по бюджети в сряда, се казва в съобщение от пресслужбата на Европейския парламент, цитирано от \"Фокус\".  Средствата, които следва да бъдат потвърдени на пленарно заседание в Страсбург и Съвета, включват 16 918 941 евро за възстановяване в Литва след продължителните дъждове и наводнения, които причиниха щети на отводнителни системи, язовири и пътища, както и земеделски земи през лятото и есента на 2017 г.  Полша ще получи 12 279 244 евро за възстановяването на щетите от силните бури и проливни дъждове в три войводства — Куявско-Поморско, Поморско и Великополско, които унищожиха десетки хиляди хектара гори и реколта, както и транспортна и енергийна инфраструктура.  Гърция ще получи 2 535 796 евро за възстановяване на засегнатите части на остров Кос, който беше разтърсен от земетресението през юли 2017 г.  През есента на 2017 г., силни бури и дъждове също засегнаха района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. Наводнението взе 5 жертви и засегна 6 000 души, като 142 жилищни и над 1200 нежилищни имоти бяха наводнени. Предоставените помощи на стойност от 2 258 225 евро ще покрият отчасти разходите за възстановителни дейности на основна държавна инфраструктура.  Проектодокладът на Януш Левандовски (ЕНП, Полша) бе приет с 33 гласа „за“ с 0 „против“, и 0 „въздържали се“. Необходимият проект на коригиращ бюджет No 4/2018 на докладчика Зигфрид Мурешан (ЕНП, Румъния), беше приет с 33 гласа „за“ и 0 „против“, и 0 „въздържали се“  Информационни фишове за помощите на ФСЕС за България, Гърция, Литва и Полша могат да бъдат намерени онлайн на страницата на Комисията. Допълнителна обща информация може да бъде открита в предложението на Комисията и в доклада на Парламента.  Съветът се очаква да одобри помощите до 4 септември. Фондовете ще бъдат достъпни няколко седмици след като Европейският парламент одобри предложението по време на септемврийската пленарна сесия.  ФСЕС е създаден през 2002 г. след сериозните наводнения в Централна Европа през лятото на същата година. Оттогава той е бил използван при 80 различни бедствия, причинени от природни катастрофи като наводнения, горски пожари, земетресения, бури и суша. До момента Фондът е предоставил помощ на 24 различни европейския държави в размер от над 5 млрд. евро.  Средствата от фонда „Солидарност“ на ЕС могат да служат за възстановителни дейности и за покриване на част от разходите за спасителни операции, за предоставяне на временно настаняване, за почистване на засегнати региони и за защита на културно наследство, и имат за цел да облекчат финансовите тежести, с които трябва да се справят местните власти след природни бедствия.  ", "date": "2018.08.29", "title": "ЕП: 34 млн. евро от фонд „Солидарност“ на ЕС за Гърция, Полша, Литва и България "}
{"url": "http://epicenter.bg/article/Zapadnonilskata-treska-prodalzhava-da-bushuva-na-Balkanite-/162400/7/51", "text": "Западнонилската треска продължава да бушува на Балканите. Засегнати са няколко наши съседни държави, предава Нова тв.  Западнонилската треска взе по 4 жертви в Гърция и Сърбия  Броят на жертвите на западнонилска треска в Сърбия достигна 21 души. 16 души са починали в съседна Гърция.  Основен разпространител на вируса са комарите.  ", "date": "2018.08.29", "title": "Западнонилската треска продължава да бушува на Балканите "}
{"url": "http://epicenter.bg/article/Lavrov--Nadyavame-se--che-Zapadat-nyama-da-se-mesi-v-eventualna-antiteroristichna-operatsiya-v-Idlib-/162402/7/0", "text": "Русия се надява, че Западът, който твърди, че е в ход подготовка за химическа атака в сирийската провинция Идлиб, няма да възпрепятства антитерористична операция в района. Това заяви министърът на външните работи на Руската федерация Сергей Лавров, предават РИА Новости и Агенция \"Фокус\".  „Много се надявам, връщайки се към темата за спекулации по повод планираната от правителството (на Сирия) химическа атака, че западните партньори, които активно разпалват тази тема, няма да се отдадат на провокации, на драматизации, каквито явно се подготвят, и няма да се намесват в антитерористичната операция срещу „Джабхат ан-Нусра“ в тази зона на деескалация“, подчерта Лавров на пресконференция с външния министър на Саудитска Арабия Адел ал-Джубейр.  През последните дни ситуацията около Сирия стана по-напрегната. Говорителят на Министерство на отбраната на Русия генерал-майор Игор Конашенков заяви, че според независими източници терористи подготвят провокация, с която да обвинят Дамаск в употребата на химическо оръжие срещу цивилното население на провинция Идлиб.  По-рано американският военен министър Джеймс Матис заяви, че САЩ активно обсъждат с Русия предотвратяването на възможното използване на химическо оръжие в Сирия.  ", "date": "2018.08.29", "title": "Лавров: Надяваме се, че Западът няма да се меси в евентуална антитерористична операция в Идлиб "}
{"url": "http://epicenter.bg/article/prof--Aleksandar-Marinov/162359/11/34", "text": "   - За да бъдем точни, лансирах и продължавам да поддържам хипотезата, че Бойко Борисов подготвя поредното измъкване от управлението под що-годе благовиден предлог – номер, който вече два пъти мина, макар и със спадащ успех. Замисълът е ясен – да се убеди обществото, че ГЕРБ искат да изпълнят предизборните обещания и съответната управленска програма, но това не става не по тяхна вина. Моята прогноза е, че ако трикът се потрети, ще се реализира народната поговорка „трети път стомна за вода“ но това е тема на друг разговор.  Има много индикации относно наличието на такъв план, но най-видимата е пълното безразличие на премиера към изострящия се конфликт в коалиционния партньор. Ясно е, че както са тръгнали нещата, \"Обединените патриоти\" са пред скандален развод. А разпаднат ли се те, пада правителството - въпреки че има някакви аритметични възможности да се поддържа мнозинството, те са политически неизгодни. Още по-сериозни ще бъдат електоралните последици, следователно отново възниква въпросът кой е заинтересуван. Нещо повече, трудно можем да приемем, че агресивното поведение, например, на Волен Сидеров, не е съгласувано с премиера – все пак на атака е подложен вицепремиер. А Борисов не проявява никакво безпокойство, напротив, сякаш е доволен от грубите разпри при патриотите. Това ме кара да мисля, че „корабът потъва по план“.  Що се отнася до скандалите, колкото и силни да са, те не могат да съборят едно българско правителство, ако не се задействат други фактори. Примери – колкото искате, особено ако отчитаме угодническите усилия на медиите да замитат под килима реалните последици от скандалите. Ще видим какво ще стане този път с причините за трагедията край Своге – тук се очертава дълбок разлом сред елитите и изглежда битката ще е кой кого ще прецака. Ако говорим обаче за по-широкия контекст на последиците от скандалите, те много бързо изхабяват последните остатъци от търпимост към това управление. Реалната поразяваща сила ще видим, след като паднат от власт – това вероятно ще е скоро.     - Ако отново си позволя да уточня, Борисов е уникален със способността са си приписва лично всички (реални и мними) постижения и да прехвърля на другите провалите. Мисля, че формулировката „ако се оттегли“ е неоснователна – всеки политик рано или късно си отива, а Борисов е на власт вече 10 години и срокът му на годност е изтекъл. Истински интересната тема е как ще изглежда българската политика след Борисов, а това означава и след ГЕРБ. Явлението, за което говорите, имаше два основни субекта. Първият е клиентелата, а, както знаете, всяка клиентела, в т.ч. гигантската клиентела на ГЕРБ бързо си намира нови покровители. Вторият бяха „умните и красивите“, които изровиха земята Борисов да се върне на власт, но самите бяха употребени и прецакани. Вероятно същата участ ще споходи и патриотите.  Няма да има всенародна скръб по „бащицата“, както нямаше по Симеон Сакскобургготски. С това не искам да поставя знак за равенство между двамата. От политиците се очаква да работят за благото на хората – само такива политици печелят доверието и уважението на народа. Мисля, че е крайно време и съвсем не е невъзможно такъв политик да застане начело на управлението на българската държава.     - Теоретично от българските елити може да се очаква всякакво съглашение, но в конкретния случай – едва ли, особено от страна на БСП. Те нямат интерес от такава сделка – ГЕРБ така или иначе вървят надолу и ще паднат, нужно е поне малко търпение. Това е, ако говорим за спечелването на властта като технология. Пред БСП има обаче друго голямо изпитание – да докажат, че искат и могат да управляват по-добре. Защото иначе може да дойдат на власт и да се повторят познати неща. Обсъждането и крайният вид на проекта „Визия за България“ ще дадат ясен отговор на този въпрос.  Всъщност, голямото предизвикателство наистина е да се смени моделът, който с някакъв черен хумор някои наричат демокрация. Никаква демокрация не е системата, по силата на която живеем ние българите. Това е клептокрация, власт в изгода на едно нищожно като численост и качества малцинство. Но за да се смени моделът, са нужни революционни промени, за някои от които във въпросната Визия не се казва нищо. Например, начинът, по който се придобива, упражнява и отчита властта, а оттук – партийно-политическата система. Ако в тази посока не бъдат изгорени туморите, не е възможно да се промени към добро и начинът на функциониране на държавата.  Права сте – реваншизъм спрямо ГЕРБ ще има, дано да остане в рамките на закона. С пълно основание – много хора тормозиха и почерниха. Както се казва, обаче, всичко лошо се връща. За злоупотребите с власт трябва да се носи отговорност.     - Цветанов отдавна се е превърнал във втори, паралелен център на власт в ГЕРБ. Не един и два пъти фактически е бламирал Борисов. Той фактически кадрува по места и това е причината местните ръководства на партията да се държат като разюздани феодали. Досега му се разминаваше, включително с помощта на дежурните венцехвалебствия по отношение на Борисов. Нищо чудно да си представя, че когато Борисов вече го няма, той ще бъде „новия Бойко“.  Има обаче две обстоятелства, които предполагам силно дразнят Борисов. Едното е, че протежетата на Цветанов по места създават все повече проблеми и палят скандал след скандал, буквално всеки ден. Същото се отнася и до някои от постоянно изявяващите се „остриета“ на ГЕРБ в парламента. Някой скоро ще трябва да понесе отговорност за това, а доколкото познаваме Борисов, той няма афинитет към такава самоотверженост. Второто обстоятелство са опитите на Цветанов да се представи като „правоверен евроатлантик“ и довереник на американците в противовес на заигравашия с Турция и Русия премиер.  С една дума, според мен Борисов вече „търси цаката“ на Цветанов. Вероятно и обратното е вярно.     - Едва ли. Такова ново раздаване е невъзможно без ГЕРБ, а с тях вече никой няма да се хване. Дори и ДПС. Идва времето да се пие горчивата чаша на отговорността.     - В точния смисъл на понятието има натрупване на предпоставки за формиране на нова политическа ситуация. Всеки нов, дори и малък тласък може да инициира взривни политически процеси. Много се спекулира с данни (по-точно – с интерпретации на данни) от изследвания, че повечето хора не искали нови избори, че нямало ясно очертана алтернатива и т.н. На практика нещата не се случват по този начин. Доверието към управляващите и въобще към институциите е критично ниско, за съжаление напълно основателно. Страната се управлява вече много години лошо и последиците за това са убийствени, за нещастие – вече и в буквалния смисъл на думата.  Смятам, че у нас назряват сериозни промени. Тези, които се уповават на „робското търпение“ и разделението на българите, ще останат много неприятно изненадани. Ножът е вече опрял до кокъла.  Ролята на президента Радев в тези промени ще бъде ключова, в т.ч. по чисто формални конституционни причини. Мисля, че едва ли повтори грешките при съставянето на първото си служебно правителство. По-съществена предпоставка обаче е, че той се ползва с високо доверие и като цяло е в контраст с повечето от останалите представители на политическата класа. Най-вече, защото проявява забравени качества като смелост, чувство за чест и достойнство.  Но каква реална роля ще изиграе за бъдещето на страната, зависи от някои трудни решения, които ще трябва да вземе. Има и някои слабости, които все още може да превъзмогне, въпреки че пропусна доста време. Например – да се покаже, че може да бъде обединяващ лидер чрез стратегическо виждане за бъдещето на България. Ако трябва да бъда честен, бих казал, че очаквах някакъв вариант на „Визия за България“ да дойде откъм „Дондуков“, а не откъм „Позитано“. Но не би, и не мога да си обясня защо, особено като си припомням някои от посланията в предизборната му кампания.  Много скоро Радев ще чуе съдбовното „Тук е Родос, тук скачай!“ Ще видим какво ще се получи.     - Тази коалиция е практически на доизживяване и всеки момент може да се разпадне с гръм и трясък, няма значение колко харесват пребиваването си във властта. Този развой обаче бе предопределен след като влязоха в управлението. Основният стимул да са заедно отпадна, вероятно защото никой от тях не си прави илюзии, че отново заедно ще бъдат във властта. Въобще, имаме точно пресъздаване на историята с децата на лейтенант Шмид от „Златния телец“, само че в случая става дума за отрочетата на криворазбраната консервативна вълна.  Разбира се, въпросът кой в България ще изразява посочената от Вас европейска и световна тенденция, е много сериозен. Време е за сериозен разговор за преобръщането на нагласите на стотици милиони европейци, за навлизането на нови политически формации, за належащите промени в политиките на общоевропейско и национално ниво. Само с клишета от рода на „популисти“, „националисти“ и др. подобни няма как да стане. Учудваща е липсата на елементарна чувствителност към започналите тектонични глобални промени, но тази липса е напълно обяснима, като отчитаме „качеството“ на българските елити.    ", "date": "2018.08.29", "title": "Проф. Александрър Маринов: Видимо е, че Борисов търси цаката на Цветанов! Цветанов прави същото"}
{"url": "http://epicenter.bg/article/-quot-Doyche-vele-quot--Naglite-lazhi-na-italianskite-populisti-/162381/11/33", "text": "Популистите и националистите в Рим отказват да приемат повече мигранти и така нарушават европейското право. Ако Брюксел продължава да си затваря очите, следващата криза в ЕС няма да се забави дълго.  Популисткото правителство в Рим прави точно това, което най-добре умеят да правят всички популисти: изопачава фактите, насажда омраза, празнува някакви измислени победи с фалшиви обвинения и елементарни пароли и трупа политически капитал. Така например министърът на икономиката Луиджи ди Майо нахално твърди, че Италия плащала всяка година 20 милиарда евро в европейския бюджет. Това е лъжа. Италия е платила през 2017 година 3,3 милиарда евро. Еврокомисарят за бюджета и човешките ресурси Гюнтер Йотингер обяви това изявление на Ди Майо за \"Fake News\".  Лидерът на популисткото движение \"Пет звезди\" дори заплаши, че Италия няма да плаща вноските си в текущия бюджет на ЕС. Първо това е противозаконно. И второ е нагло изнудване, което ЕС категорично отхвърли. Луиджи ди Майо и десният радикал и вътрешен министър Матео Салвини твърдят още, че ЕС бил обещал на Италия да приеме всички мигранти, които пристигат там. Това също не е вярно. Страните-членки на ЕС, които се капсулират срещу мигрантите, никога не са сключвали подобно споразумение. Някои държави изразиха от солидарност и напълно доброволно готовност евентуално да приемат някои мигранти. И само толкова.    Напълно непонятно е и твърдението, че ЕК в Брюксел била отговорна за приемането на бежанци. Ди Майо и Салвини отлично знаят, че това е въпрос в правомощията на националните държави. Впрочем и самите популистки правителства не са склонни на никаква солидарност помежду си. Дунавският автократ Виктор Орбан също отказва да приеме дори и един мигрант - въпреки че Рим отправи официално запитване до Будапеща.  Макар броят на пристигащите мигранти да е спаднал значително, десният популист Салвини използва сюжета с миграцията за предизборни цели. Той има една проста и нехуманна рецепта: връщайки корабите с мигранти на борда им той цели да капсулира Италия и същевременно да плаши. \"Италия на първо място\" - гласи неговият лозунг, и нищо друго не е важно. А това, че Салвини и идейните му съмишленици взеха за заложник един кораб на италианската брегова охрана в едно италианско пристанище, дойде в повече даже и на италианското правосъдие, което започна разследване.  Естествено, че то няма да доведе до нищо, но поне е малък видим знак за съпротива срещу курса на популистите в Рим. Реакцията на Салвини беше на най-ниско кръчмарско ниво: той нарече разследването \"срам\", защото ставало дума за Италия. Същевременно то било и \"чест\", защото давало допълнителен смисъл на неговата битка срещу системата. Ние вече познаваме подобни несериозни атаки срещу правосъдието - от Белия дом. Те обаче не бива да се превръщат в ежедневие и в Италия.  Вярно е, че страните-членки на ЕС вече три години не успяват да се споразумеят за реформа на системата за предоставяне на убежище и за разумно разпределяне на мигрантите. Това е открит фланг, който не само популистите в Италия използват с охота и твърдят, че ЕС е виновен за всичко. Тази инстинктивна реакция естествено е невярна. Проблемите са комплексни и Италия също е сред онези страни, които блокираха реформата на европейската система за предоставяне на убежище.  Недопустимо е това, което правят сега Салвини и Ди Майо - действат едностранно и в нарушение на европейските правила, загърбвайки хуманността. Така не може. По този начин те само подкопават основите на ЕС, но няма да стигнат далеч с тяхното изнудване. Италианците обаче могат да създадат доста неприятности на предстоящите преговори за европейския бюджет от 2021 до 2027 година. Десните радикали и популисти може да рискуват дори излизане от еврозоната или от ЕС - само за да наложат волята си. След Брекзит, Полша и Унгария, Италия се очертава като следващото кризисно огнище в ЕС.  ", "date": "2018.08.29", "title": "\"Дойче веле\": Наглите лъжи на италианските популисти "}
{"url": "http://epicenter.bg/article/Inspektor-ot-varnenskiya-zatvor-e-zadarzhan-za-uchastie-v-koruptsionna-shema-/162355/3/0", "text": "На 27 август 2018 г. под прякото ръководство на екип от прокурори от Окръжната прокуратура във Варна служители на ОД на МВР задържаха за участие в корупционна схема инспектор от варненския затвор. Оказано е съдействие и от ръководството на затвора във Варна. Това съобщиха от пресцентъра на Апелативна прокуратура – Варна.  Според събраните по делото доказателства той се е облагодетелствал финансово, за да извършва действия по служба, свързани с правното положение на лишени от свобода. Последните заплащали за предстоящите му действия чрез парични преводи към трето цивилно лице.  На 28 август 2018 г. на инспектора като извършител и неговия съучастник като помагач са повдигнати обвинения за престъпление по чл. 301, ал.1 от НК. С постановление на наблюдаващите прокурори те са задържани за срок до 72 часа, след което ще се внесе искане във Варненския окръжен съд за вземане на мерки за процесуална принуда.  Разследването продължава. Заради фактическата и правната си сложност то е възложено на екип от следователи от Окръжния следствен отдел към Окръжната прокуратура във Варна.  ", "date": "2018.08.29", "title": "Инспектор от варненския затвор е задържан за участие в корупционна схема "}
{"url": "http://epicenter.bg/article/Spetssadat-naznachi-ekspertiza-za-zdravoslovnoto-sastoyanie-na-Desislava-Ivancheva-/162361/3/0", "text": "Специализираният наказателен съд назначи комплексна съдебна експертиза за актуалното здравословно състояние на отстранения кмет на столичния район „Младост” Десислава Иванчева, предаде бТВ.  Срокът за извършване на експертизата е една седмица.  Заседанието по гледането на мярката ѝ за неотклонение беше отложено.  Тя остава в ареста.  ", "date": "2018.08.29", "title": "Спецсъдът назначи експертиза за здравословното състояние на Десислава Иванчева "}
{"url": "http://epicenter.bg/article/Prokuraturata-vnese-iskane-za--quot-domashen-arest-quot--za-shofyora-na-katastrofiraliya-avtobus-kray-Svoge/162383/3/0", "text": "Окръжна прокуратура-София внесе искане в Софийския окръжен съд днес за взимане на мярка за неотклонение \"Домашен арест\" на шофьора Григор Григоров, обвиняем в извършване на престъпление по чл. 343 ал. 4 вр. ал. 3 б. „Б“ пр. 2 вр. ал. 1 б. „В“ вр. чл. 342 ал. 1 пр. 3 от Наказателния кодекс. Това съобщиха от пресцентъра на Прокуратурата на РБългария.   С постановления на наблюдаващия прокурор на обвиняемия е наложена забрана да напуска пределите на страната и по реда на чл. 69А от НПК му е отнето свидетелството за правоуправление на МПС.", "date": "2018.08.29", "title": "Прокуратурата внесе искане за \"домашен арест\" за шофьора на катастрофиралия автобус край Своге"}
{"url": "http://epicenter.bg/article/Shofyorat-na-avtobusa-kovcheg-pristigna-v-sada-okovan-s-beleznitsi/162394/3/0", "text": "Шофьорът на автобуса ковчег пристигна в съда. Григор Григоров бе доведен в залата с белезници на ръцете, съобщи Новини.бг.  Днес магистратите ще разгледат мярката му за неотклонение. Пред журналистите мъжът отказа да говори. Водачът на фаталния автобус, който катастрофира край Своге, бе с видими рани по лицето и ръцете, останали от трагичния инцидент.  Припомняме, че Окръжна прокуратура - София днес внесе искане за \"домашен арест\" за шофьора Григор Григоров. Той е обвиняем за шофиране с превишена скорост и за това, че отнел живота на повече от едно лице по непредпазливост.  С постановления на наблюдаващия прокурор на обвиняемия е наложена забрана да напуска пределите на страната.  Междувременно му е отнето свидетелството за управление на МПС.  Още в началото на заседанието адвокатът на водача поиска почивка, за да се запознае с материалите по обвинителния акт. Съдът уважи молбата на защитника и отложи заседанието за 17:05 часа.  ", "date": "2018.08.29", "title": "Шофьорът на автобуса ковчег пристигна в съда, окован с белезници (ВИДЕО)"}
{"url": "http://epicenter.bg/article/Shofyorat-na-avtobusa-kovcheg-ostava-pod-domashen-arest-/162401/3/0", "text": "Софийският окръжен съд реши да остави под домашен арест шофьора на катастрофиралия край Своге автобус - Григор Григоров. Основният мотив беше здравословното му състояние, предаде бТВ.  „Здравословното състояние на обвиняемия, неговите добри характеристични данни и почти незначителните нарушения на Закона за движения по пътищата, стигнах до този извод и прецених, че това е най-адекватната мярка за неотклонение”, заяви съдията по делото.  Пред журналистите мъжът отказа да говори. Водачът на фаталния автобус, който катастрофира край Своге, бе с видими рани по лицето и ръцете, останали от трагичния инцидент, предава Канал 3.  Припомняме, че Окръжна прокуратура - София днес внесе искане за \"домашен арест\" за шофьора Гр. Григоров. Той е обвиняем за шофиране с превишена скорост и за това, че отнел живота на повече от едно лице по непредпазливост.  С постановление на наблюдаващия прокурор на обвиняемия е наложена забрана да напуска пределите на страната. Междувременно му е отнето свидетелството за управление на МПС.  Още в началото на заседанието адвокатът на водача поиска почивка, за да се запознае с материалите по обвинителния акт. Съдът уважи молбата на защитника и отложи заседанието за 17:05 часа.  В началото на заседанието адвокат Ботев предостави петиция от граждани в защита на шофьора и поиска по-лека мярка, или въобще да не бъде налагана такава. Все още няма събрани достатъчно доказателства, които категорично да доказват вината на Григоров. Не може толкова тежко обнинение да се базира на свидетелски показания. Тези доказателства не могат да бъдат сериозни и да предоставят достоверна информация. Всичко това подлежи на доказване, заяви адвокат Ботев.  Прокурорът от своя страна пледира да бъде взета мярка за неотклонение \"домашен арест\". По неговите думи Григоров е извършил престъплението, за което е обвинен. Това става ясно от разпитите на свидетелите и от техническата експертиза.  Свидетелите са разказали, че автобусът е навлязъл в насрещното платно за движение, ударил е други автомобили, завил е рязко и е паднал в пропаста. След вторият удар е завил рязко, след което е преминал през мантинелата.  Превозното средство не е преминало технически преглед и Григоров не е изпълнил ангажимента си да уведоми Автомобилна инспекция за това. Също така дъждът не е завалял изведнъж. Това е натоварен пътен участък и през този ден са преминали безпрепятствено много автомобили.  От прокуратурата добавиха, че се съобразяват с протоколи от ИСУЛ и това също е причина да искат \"домашен арест\". Ако обвиняемият бъде признат за виновен, може да получи от 5-20 години затвор.  Съжалявам за случилото се. Съжалявам за катастрофата. Искам по-лека мярка, каза с треперещ глас Григор Григоров. В момента се очаква решението на Софийски окръжен съд.  ", "date": "2018.08.29", "title": "Шофьорът на автобуса-ковчег остава под домашен арест (ВИДЕО)"}
{"url": "http://epicenter.bg/article/Kruti-merki--3-bona-globa--ako-v-reysa-nyama-kolani--/162405/3/0", "text": "3000 лева глоба да отнася превозвач, ако в автобуса му пътник няма как да си сложи колан, защото такъв няма. 300 лева пък да е санкцията за шофьора, допуснал возещите се да са необезопасени, а отделно превозното средство да се спира от движение, докато не се оборудва със системи за предпазване при инциденти. Това предвиждат предложения за спешни промени в Закона за автомобилните превози, съобщи заместник-изпълнителният директор на агенция „Автомобилна администрация“ Дамян Войновски, цитиран от в. „Телеграф“ и БЛИЦ.  С текста ще се въведе задължително ползване на колан в рейса, ако курсът е по-дълъг от 30 километра. Той ще бъде внесен за обсъждане и гласуване в Народното събрание още в първите дни след края на ваканцията на депутатите в средата на септември.  Промяната се налага заради зачестилите инциденти с автобуси и след трагедията край Своге, отнела живота на 17 души. Ако превозното средство има колани, но пътникът не се е обезопасил, то той ще бъде глобен с 50 лева, а а за нарушението шофьорът ще отнесе същото наказание.  Предвижда се още всеки автобус да бъде оборудван с видеорегистратор, за да влияе устройството на поведението на пътя както на водача му, така и на останалите участници в движението. Ако предложението бъде прието, превозвач, който не е монтирал такъв уред в рейса, ще се наказва с 1500 лева глоба, а неговият служител зад волана – със санкция в размер на 300 лева.  С промени в Закона за автомобилните превози ще се забрани на такситата да взимат пари за престой.  „Причината е, че има евродиректива, с която трябва да се съобразим и тя гласи, че цената на услугата се определя от изминатото разстояние по километри или време. Няма нито дума за престой, той ще отпадне“, уточни Войновски. По думите му цената на возенето в такси ще се определя според времето, за което е изминато разстоянието.  „То ще е 20 стотинки на минута, например. Клиентът сам лесно би могъл да прецени колко е това време и да разбере дали го лъжат“, каза още той.  ", "date": "2018.08.29", "title": "Крути мерки: 3 бона глоба, ако в рейса няма колани! "}
{"url": "http://epicenter.bg/article/API--Shofyorite-karat-s-30--po-visoka-skorost-ot-dopustimata-na-patya-ubiets-kray-Svoge/162382/2/0", "text": "За повишаване безопасността на движение в участъка на тежкия инцидент на път II-16 Своге - София скоростта на движение е намалена на 30 км/ч. Ограничението е за отсечката от км 54+300 до км 54+600.  Агенция „Пътна инфраструктура“ (АПИ) е предприела тази мярка след уведомяване на Община Своге. Това съобщиха от пресцентъра на АПИ.  Данните от трафик камерите показват, че въпреки ограничението на скоростта и поставените пътни знаци шофьорите карат с 30% по-висока скорост от допустимата.  ", "date": "2018.08.29", "title": "АПИ: Шофьорите карат с 30% по-висока скорост от допустимата на пътя-убиец край Своге"}
{"url": "http://epicenter.bg/article/Hristo-Kirchev--Shte-osadyat-kletiya-vodach-na-avtobusa--Toy-nyama-pari-za-skapi-advokati/162385/2/0", "text": "Христо Кирчев, бивш кмет на Варна, един от основателите на СДС и депутат в 39-ото и 40-ото Народно събрание, излезе със силно емоционален коментар във фейсбук по повод на трагедията в Искърското дефиле.                  ", "date": "2018.08.29", "title": "Христо Кирчев: Ще осъдят клетия водач на автобуса! Той няма пари за скъпи адвокати"}
{"url": "http://epicenter.bg/article/Fandakova--Sobstvenitsite-na-liftove-na-Vitosha-ili-da-gi-vazstanovyat--ili-da-gi-saboryat-/162386/2/98", "text": "Ако собствениците на лифтови съоръжения във Витоша не ги възстановят, тогава Общината ще си влезе в правото да се погрижи за това. Това каза кметът на София Йорданка Фандъкова по време на пресконференция за обявяването на запазването на титлата „Европейска столица на спорта“ и представянето на програмата от спортни прояви на фондация „София – Европейска столица на спорта“ за 2019 г., предаде репортер на Агенция „Фокус“.  „Аз възложих на главния архитект и Дирекция „Контрол по строителство“ да обследват състоянието на най-вече спрените лифтове. Очаквам резултатите от тази проверка, защото категорично съм казала на колегите да възложат възстановяване на собствениците. Ако те не ги възстановят, тогава Общината ще си влезе в правото и ролята да се погрижи за това, което вече няма да е собственост на приватизаторите. След приключване на проверката собствениците ще получат предписания или да възстановят лифтовите съоръжения, или да ги съборят за собствена сметка“, каза още Фандъкова.  Председателят на СОС Елен Герджиков също коментира темата.  „Лифтовете не са собственост на Столична Община за съжаление. Ние не веднъж сме говорили на тази тема. Всички сте запознати как се е случила въпросната приватизация и как тези лифтове са излезли от патримониума на Столична Община и въобще от системата на градския транспорт. Би било хубаво, ако са вътре, но не са. Очевидно има някакви обективни и субективни фактори, които пречат на собственика да обнови съоръженията. Той се оправдава със законови процедури, с противоречия с НПО-та и екологични организации. Ние проведохме много разговори с тях, но за съжаление до тук са ни възможностите“, каза още той.  „Оттук насетне трябва да се мисли за съвсем нови решения, ако не се реши въпроса със съществуващите съоръжения. Има идея за изменение на плана за управлението на Витоша. Едно такова изменение, което да позволи единствено и само реконструкцията на тези лифтови съоръжения в рамките на техните трасета без разширяване и изграждане на нови съоръжения би могло да стане, но трябва да се мине съответната процедура през МС и най-вече през МОСВ. На всички ни е ясно, че лифтовите съоръжения във Витоша са в окаяно състояние и трябва да се обновят“, допълни Герджиков.  ", "date": "2018.08.29", "title": "Фандъкова: Собствениците на лифтове на Витоша или да ги възстановят, или да ги съборят!"}
{"url": "http://epicenter.bg/article/Borisov-razporedi-na-oblastniya-upravitel-na-Burgas-da-spre-reshenieto-na-ObS-v-Tsarevo-za--Silistar-quot-/162389/2/0", "text": "Министър-председателят Бойко Борисов разпореди на областния управител на Бургас Вълчо Чолаков да предприеме всички законови мерки, за да спре изпълнението на решението на Общинския съвет-Царево във връзка с казуса „Силистар“. Това съобщиха от правителствената информационна служба. Областният управител ще упражни своите правомощия за контрол по законосъобразност на решението след постъпване на протокола от заседанието в Областна администрация. Ще бъде преценена възможността за връщане или оспорване пред съда на решението. Разглежда се и алтернативата да бъде сигнализирана Окръжна прокуратура.    Междувременно стана ясно, че общинският съвет в Царево е допуснал нарушение с взетото решение за промяна на подробния устройствен план на терен до плажа \"Силистар\". Това е установено след проверка на Регионалната инспекция на опазване на околната среда и водите /РИОСВ/ - Бургас. Това съобщи директорът й Тонка Атанасова, цитирана от БТА.  Резултати от проверката са изпратени до Министерството на околната среда и водите и областният управител на Бургас Вълчо Чолаков. С тях РИОСВ ги уведомява, че с взетото решение е допуснато нарушение на Закона за устройство на територията, тъй като заданието за изработване на проекта на подробния устройствен план за имота е следвало да бъде внесено в РИОСВ-Бургас за определяне на процедурите от Закона за опазване на околната среда и от Закона за биологичното разнообразие.  В РИОСВ-Бургас не е постъпвало такова задание. С цел недопускане на нарушения на законодателството се обръщаме към институциите за предприемане на действия в рамките на тяхната компетентност, заяви Атанасова.  Според кмета на Община Царево Георги Лапчев става въпрос за терен, който се намира на 500 метра от плажната ивица, а твърденията, че там ще се строи, били фалшиви новини.  Преди четири дни премиерът Бойко Борисов разпореди на Лапчев да задържи и да не изпълнява решението на общинския съвет по казуса \"Силистар\" до пълното убеждаване на обществеността в правотата на това решение. На място бе изпратена и проверка.  Според кметът на Община Царево целта на това решение е била да се обособи общински път, който да осигури безпрепятствен достъп до плажа.  ", "date": "2018.08.29", "title": "Борисов разпореди на областния управител на Бургас да спре решението на ОбС в Царево за „Силистар\""}
{"url": "http://epicenter.bg/article/Yordan-Michev-razmaha-prast--Iskam-obyasnenie-koy-publikuva-material-bez-saglanieto-na-avtora-mu-/162390/2/0", "text": "Вълнения обхванаха левия вестник „Дума“, след като се разбра, че има нов шеф – Йордан Мичев заменя на поста главен редактор Таня Джаджева.  С първите си стъпки новият главен редактор даде да се разбере, че ще налага и нов ред във вестника. Още повече, че имаше и повод – вестникът публикува без разрешението на автора Светослав Метанов от OFFnews.bg неговия текст „Кой съсипа БДЖ?“  Мичев, който живееше постоянно в Лондон веднага реагира във фейсбук. „Преди да се кача на самолета, искам да знам кой е публикувал на страниците на ДУМА в понеделнишкия брой тази статия без изричното разрешение на автора и на Offnews.bg. Следващата седмица искам подробни писмени обяснения и се надявам да са достатъчно аргументирани. Няма да стане така, колеги. Категорично нье“, написа той. И добави личните си извинения към Метанов.  Новият шеф на „Дума“ ще залага и на нови кадри за вестника, както става ясно също от негова публикация в социалната мрежа.  „Скъпи приятели и колеги, търся трима младежи - студенти, напълно грамотни с българския език, компютърно грамотни също, да са в крак с интернет и новите технологии, да знаят кой е Бетовен, Чърчил или Вили Бранд, с владеене поне на английски език, да имат силно желание, хъс и самочувствие да станат отлични журналисти и да се научат на този прекрасен занаят“, написа той.   Припомняме, че вчера Изпълнителното бюро на БСП взе решение да назначи Йордан Мичев за и.д. главен редактор на вестник ДУМА.  Той е с 6-месечен изпитателен срок и поема поста от досегашния ръководител на изданието Таня Джаджева.  Новият и.д. главен редактор бе представен на екипа от членове на ИБ на БСП и лидера на партията Корнелия Нинова.   По-късно самият Мичев обяви за назначението си във фейсбук и веднага получи поздрави и напътствени думи от колеги, с които е работил в едно издание или като парламентарен репортер. Те му пожелават успех, \"да задвижи нещата\", \"да бъде остър и обективен и с чужди, и със свои\". Под публикацията се включиха с коментар и политици. Иво Атанасов написа: \"Успех по трудния и сложен път!\" \"Успех ти желая от сърце! Надявам се да успееш да промениш това,което искаш!\", бяха пък пожеланията на Семра Изетова.  ", "date": "2018.08.29", "title": "Йордан Мичев размаха пръст: Искам обяснение кой публикува материал без съгланието на автора му!"}
{"url": "http://epicenter.bg/article/Svetovnata-sreshta-na-balgarskite-medii-tazi-godina-shte-bade-ot-24-do-28-oktomvri-v-Skopie-/162392/2/0", "text": "Четиринайсетата Световна среща на българските медии ще бъде от 24 до 28 октомври в Скопие, съобщи на пресконференция днес генералният директор на БТА Максим Минчев, съобщиха от агенцията.  Мотото на традиционната среща, организирана от БТА и Асоциацията на българските медии по света, тази година ще е \"Медии и памет\".  Сред работните подтеми са \"Различните лица на патриотизма\", \"Бизнес и национален дълг\", \"Пропаганда срещу журналистика\", но поканените ще могат също да правят предложения за теми.  Очакванията на Максим Минчев са във форума да участват представители на около 40 медии от чужбина от около 25 държави. Той се надява, че близостта на Скопие ще даде възможност на много български медии също да се включат в срещата. Има идея и за по-богата културна програма, като концерт, изложби, премиери на книги.  Генералният директор на БТА коментира, че са настъпили изключително позитивни промени в отношенията между България и Република Македония. Затоплянето продължава и трябва да бъде използвано, защото е от интерес както за България, така и за Република Македония, допълни той. Според него провеждането на световен форум на българските медии в Скопие ще бъде полезно и ще подпомогне националната българска политика за по-добри отношения с нашата съседка. В Скопие ще проведем хубава, богата, любопитна среща, посочи Минчев.  Основен партньор ще бъде Македонската информационна агенция /МИА/. Леснотата на придвижването ще даде възможност в Скопие да дойдат политици, представители на културните институции, на интелигенцията, на академичната общност, на бизнеса, коментира генералният директор на БТА. Той уточни, че сред партньорите са и българо-македонската камара, фондът \"1300 години България\" и други институции.  Продължава да е динамична и богата българската медийна палитра извън България, очакваме медии от Чикаго, Бостън, Канада, Западна Европа, отбеляза Максим Минчев. Той констатира, че има и леко раздвижване на нашите медии в Западните покрайнини.  Георги Лозанов, който е директор на Дирекция \"Културни комуникации\" в БТА, заяви, че световната медийна среща е форум, който помага за самооглеждането на медиите - процес, който е необходим за всяка професия. Тази среща успява да превърне българските медии в общност, коментира той. Според него форумът помага за общата толерантност, защото е важно тя да съществува като професионален стандарт.  Лозанов отбеляза, че от една година насам българо-македонските отношения започват да се превръщат в позитивен пример как могат да се изтласкват предразсъдъците и хората да общуват тук и сега. Този процес всъщност започна като медиен процес, между български и македонски медии, още преди пет години, и сега и самите политици го правят, посочи той.  В последните години имаме висок коефициент на полезно действие, коментира Минчев. Той отбеляза, че са много наболелите въпроси, свързани с медиите и с българските общности в чужбина.  Генералният директор на БТА припомни, че догодина на БТА й предстои също голямо медийно събитие - Шестият конгрес на информационните агенции през юни в София, в което ще участват медии от пет континента.  Четиринадесетата Световна медийна среща от 24 до 28 октомври е поредното издание на престижния форум, организиран от БТА и Асоциацията на българските медии по света, който от 2005 г. събира всяка година журналисти от България и целия свят, заедно с представители на бизнеса и държавните институции, политици, дипломати, интелектуалци, медийни експерти и значими обществени фигури.  Тринадесетте срещи, проведени досега в София, Чикаго, Рим, Мадрид, Варна и Бургас, Виена, Амстердам, Букурещ, Пловдив и Велико Търново, Босилеград и Цариброд, Атина, Прага и Кишинев, се превърнаха в национални събития със значим обществен ефект. На тези срещи се дискутират важни въпроси от национално значение, освен спояващо събитие за медийната гилдия, те са и своеобразна национална кауза, тъй като провокират диалога между сънародниците ни от всички континенти.  ", "date": "2018.08.29", "title": "Световната среща на българските медии тази година ще бъде от 24 до 28 октомври в Скопие "}
{"url": "http://epicenter.bg/article/Ministerstvo-na-turizma-zalichava-21-turoperatora-ot-Natsionalniya-turisticheski-registar/162393/2/0", "text": "Министерство на туризма заличава вписването на 21 туроператора от Националния туристически регистър (НТР). Причината е, че дружествата не са предоставили задължителна застраховка „Отговорност на туроператора“, което е изрично условие за извършване на туроператорска дейност. Това съобщиха от пресцентъра на министерството.   Компаниите са със седалище и адрес на управление в градовете София, Варна, Пловдив, Несебър, Поморие и с. Горна Малина.   Заличаването се предприема по заповед на министъра на туризма Николина Ангелкова, съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти.   Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона.   Определен е период от две години, през който заличените дружества нямат право да заявяват регистрация за извършване на туроператорска дейност. Срокът се определя считано от датата на издаване на настоящата заповед.   Според Закона за туризма всеки регистриран туроператор ежегодно трябва да сключва договор за застраховка „Отговорност на туроператора“ с дружество по смисъла на Кодекса за застраховането и да я представи на министъра на туризма, в 14 дневен срок от подписване на споразумението. След това тя се вписва и в Националния туристически регистър.", "date": "2018.08.29", "title": "Министерство на туризма заличава 21 туроператора от Националния туристически регистър"}
{"url": "http://epicenter.bg/article/Varna-se-vklyuchva-v-kampaniyata--Da-izchistim-Balgariya-zaedno-/162396/2/0", "text": "За поредна година година Община Варна ще подкрепи кампанията „Да изчистим България заедно“, която ще се проведе на 15-ти септември, съобщиха от пресцентъра общината.   Желателно е отпадъците да бъдат събирани разделно, както следва: в черните чували – смесени битови отпадъци, в жълтите чували – хартиени, пластмасови и метални опаковки, а в зелените – отпадъци от стъклени опаковки. Черните чували трябва да се поставят в контейнерите за битов отпадък, а цветните - в и до съдовете за разделно събиране на отпадъци от опаковки.   В рамките на инициативата е създадена организация за кампанийно разделно събиране на едрогабаритните отпадъци, образувани от ремонтната дейност на домакинствата. В тази връзка във всички райони са определени места, на които на 15-ти и 16-ти Септември 2018 гражданите безвъзмездно ще имат възможност да предават образуваните от тях едрогабаритни отпадъци, в количества до 2 м3, както следва:   - р-н „Одесос“, пл. „Лаврентий“;   - р-н „Одесос“, ул. „Братя Миладинови“ с ул. „Оборище“ срещу №124;   - р-н „Одесос“, ул. „Граф Игнатиев“ зад Морска администрация;   - р-н „Приморски“, ул. „Роза“, широк паркинг зад бл. 20;   - р-н „Приморски“, кв. „Чайка“, паркинг пред бл. 51;   - р-н „Младост, ж.к. „Трошево“, паркинга пред бл. 28;   - р-н „Младост“, ж.к. „Възраждане III“, паркинга до бл. 68;   - р-н. „Вл. Варненчик“, паркинг срещу бл. 408, вх. 15;   - р-н. „Вл. Варненчик“, паркинг южно от бл. 207;   - р-н. „Аспарухово“, ул. „Кирил и Методий“ до Бункера;   - р-н „Аспарухово“, кв. „Галата“, ул. „Боровец“ до детската площадка.   Подробни указания за местата, които са включени в кампанията за почистване, и за помощни материали (ръкавици и чували), може да бъде получена на място в администрациите по райони и населени места.   Допълнителна информация за инициативата е публикувана .   Повече информация можете да получите от 08.30 до 17.00 ч. всеки работен ден на следните телефони:   - Сектор “Екологичен контрол” при Община Варна – 052/820 152   - Еколози район “Одесос” – 052/612 877   - Еколози район “Приморски” – 052/359 158   - Еколози район „Младост“ – 052/820 784   - Еколози район “Аспарухово” – 052/370 130   - Еколози район „Владислав Варненчик“ – 052/575 720   - Еколози км. „Тополи“ – 052/741003   - Еколози км. „Казашко“ – 052/820664   - Еколози км. „Каменар“ – 052/671323   - Еколози км. „Константиново“ – 052/820797   - Еколози км. „Звездица“ – 052/820793.", "date": "2018.08.29", "title": "Варна се включва в кампанията „Да изчистим България заедно“"}
{"url": "http://epicenter.bg/article/Kiril-Dobrev--Tryabva-da-podkrepim-realnata-ikonomika--za-da-mozhem-da-pravim-sotsialna-politika/162399/2/0", "text": "Търсим партньори, с които да обсъдим „Визия за България” и заедно да вървим напред. Правим го, за да може нещата, които трябва да се променят, да не бъдат измислени лабораторно от политици, които няма да ги осъществят, а да бъдат обсъдени с хората в реалния бизнес.   Това каза зам.-председателят на НС на БСП Кирил Добрев на среща с представители на БСЧП „Възраждане” (Български съюз на частните предприемачи), съобщиха от пресцентъра на БСП.   Той добави, че социалистите осъзнават, че няма как да правят социална политика без развита икономика. „Затова трябва да подкрепим реалната икономика, за да можем да осъществяваме своите идеи в социалната сфера и сме застъпили тези идеи във Визията”, добави Добрев. Той заяви, че целта на левицата е всеки един българин да намери себе си във „Визия за България” и това е нейният смисъл. „Правим срещи с браншови организации и граждани, за да могат те да дадат своите предложения и да намерят себе в този документ”, каза още Кирил Добрев. „Много често партиите идват на власт и се чудят какво да правят с нея. Ние искаме да направим обратното - да знаем какво ще правим, когато хората ни дадат своето доверие. Отворени сме за откровен диалог с всички върху основните елементи на „Визия за България”. Това каза зам.-председателят на ПГ на „БСП за България” Крум Зарков. Той добави, че левицата е ангажирала екип, който събира всички предложения, за да може в края на годината да излезе пред българите с ясна визия за това, което трябва да се направи в България, за да излезем от порочния кръг, в който страната ни се намира.   „Вчера стана ясно, че чуждестранните инвестиции в страната ни са се стопили десетки пъти. Според НСИ, спрямо юни тази година, бизнес средата се е влошила драстично през лятото и то във всички сектори. Точно този модел искаме да обърнем”, припомни Крум Зарков. „Нужна ни е икономика, обърната към хората, които произвеждат. Затова трябва да изберем- дали средствата да се разпределят на близки до властта хора, както се случва в момента, или да разпределим ресурса на базата на приоритети. Ние предлагаме точно това, защото разпределянето на ресурса е разковничето”, поясни зам.-председателят на ПГ на БСП. „Визия за България” ни направи огромно впечатление със своята сериозност и задълбоченост. Хубаво е, че се мисли напред и БСП си дава сметка за това, което става в страната и че то не е добро”. Това каза по време на срещата председателят на БСЧП „Възраждане” Виктор Серов. Той добави, че България е най-бедната държава членка на ЕС, с най-висока смъртност, най-ниска раждаемост и най-висока корупция и тези няколко показателя ни определят като държава в момента. „Когато управлява, БСП трябва да реши тези проблеми, за да не бъдат българите малцинство в собствената си държава”, каза още Серов. Той заяви, че проблемите са много сериозни и това, че БСП ги вижда и разсъждава по тях, е много важно. „Хубаво е, че документът е плод на усилията на хора, които познават реалната обстановка в България”, каза още Виктор Серов.   ", "date": "2018.08.29", "title": "Кирил Добрев: Трябва да подкрепим реалната икономика, за да можем да правим социална политика"}
{"url": "http://epicenter.bg/article/Dashteryata-na-shofyora-ot-Svoge--Toy-kaza--che-za-nego-zhivotat-e-svarshil--VIDEO--/162403/2/0", "text": "Ковчег за живите и мъртвите. Така дъщерите на Григор Григоров наричат автобуса, с който баща им катастрофира, а 17 души загубиха живота си. От събота вечерта семейството на шофьора оплаква жив човек и се моли за справедливо наказание. Здравка е единственият човек, на когото Григор звъни минути след трагедията, разкадзва тя през сълзи пред бТВ.  “Tой ми каза: Здравче, случи се най-лошото. Много тежка катастрофа, полицаите казват, че има жертви, карат ме към ИСУЛ”, спомня си през сълзи дъщерята на Григоров.  Здравка вижда баща си пред болницата. И не може да познае най-близкия си човек.  „Не беше добре психически. Гледаше в една точка. Той каза, за мен животът беше до тук. Свърши! Просто съжалявам. Но той ми е баща, не може той да отнеме цялата вина”, допълва Здравка.  Дъщерите на Григоров разказват, че баща им возил групата повече от 8 години и всяко едно пътуване е запечатано със снимки. Според тях те са били като семейство, а той е знаел проблемите и болестите им.  „В момента се набляга на татко. Не, че някой не си е свършил работата или някой е прибрал пари, за да има сега толкова много жертви. Всички са жертви на една немарливост”, посочва Здравка.  Надеждата на семейството сега е Григоров, който е единствен обвинен за трагедията, да не остане и единственият наказан.  Често и жената до Григоров пътувала на екскурзии с него и знае как той подготвял автобуса за всяко пътуване. Липсата на втори преглед обясняват, като недоглеждане, а не умишлено.  „Щом чуе някакъв шум, тука нещо ми чука в ляво, веднага отива в сервиз и го оправя. Колите винаги, като тръгне, трябва да са в ред. Просто е пропуснал”, каза Христина Банкова.  „Аз не мога да ги помоля да му простят, че са загубили близките си. Просто ги моля да бъдат справедливи. Да бъдат милостиви, просто да бъдат милостиви към него”, допълни Здравка.  „Мечтаеше да си купи нов автобус. Аз се му казвах, че като спечеля пари, ще му подаря един. Купи си. И този бус стана ковчег за всички - и за живите, и за умрелите”, каза още дъщеря му.  ", "date": "2018.08.29", "title": "Дъщерята на шофьора от Своге през сълзи: Той каза, че за него животът е свършил (ВИДЕО) "}
