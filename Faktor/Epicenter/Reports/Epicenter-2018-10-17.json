{"url": "http://epicenter.bg/article/Tsvetanov-sashto-izkaza-saboleznovaniya-za-zhertvite-na-atentata-v-Krim-/166044/2/0", "text": "Изказвам своите най-искрени съболезнования към роднините и близките на загиналите в атентата в Крим. Моля се за живота на ранените. Това написа председателят на ПГ на ГЕРБ и заместник-председател на партията във Фейсбук.  Тероризмът е най-страшното явление на 21 век, затова основен приоритет на всяка една държава трябва да бъде опазването на сигурността на гражданите ѝ, написа още Цветанов.  ", "date": "2018.10.17", "title": "Цветанов също изказа съболезнования за жертвите на атентата в Крим "}
{"url": "http://epicenter.bg/article/Tsacheva--Komandirovani-sa-sluzhiteli-za-dovezhdaneto-na-Severin-Krasimirov-u-nas/166021/2/0", "text": " Това заяви правосъдният министър Цецка Цачева преди да бъде изслушана в парламентарната правна комисия, предаде Дарик.   По думите й     Красимиров е задочно обвинен за жестокото убийство на журналистката Виктория Маринова в Русе на 6 октомври тази година.   Цачева каза още, че      , каза още министърът на правосъдието, предаде агенция „Фокус“.   „ , обясни тя.   „ , коментира Цецка Цачева. „Обществената поръчка ще гарантира допълнително дисково пространство за нуждите на Търговския регистър, докато Агенцията по вписванията е задължена да съхранява огромен обем информация. Тя не е нужна за функционирането на агенцията и регистъра, но е за нуждите на разследването“, посочи правосъдният министър.     „Информацията, която имам е, че се спазват всички технологични правила с гарантиране архивиране на още две копия. Затова е осигурена техническа възможност“, каза още тя.  ", "date": "2018.10.17", "title": "Цачева: Командировани са служители за довеждането на Северин Красимиров у нас"}
{"url": "http://epicenter.bg/article/Aleksandar-Simov--Plevneliev-se-darzhi-kato-agent-za-vliyanie-v-polza-na-F-16--VIDEO--/166020/2/0", "text": "Лицето Росен Плевнелиев, по случайност било президент на България един мандат, се държи като агент на влияние в полза на самолетите Ф-16. Това заявява в свой видеокоментар депутатът и член на Националния съвет на БСП Александър Симов.  \"Говорим за агентите за медийно влияние, които шестват от сутрешен блок на сутрешен блок, от електронен сайт до страниците на голям вестник, за да ни убеждават или бъдат пускани като наказателен отряд да ни убеждават в определени каузи, които винаги опаковат с гръмки фрази като \"цивилизационен избор, \"евроатлантически ценности\", казва Симов.  Според него \"поредната битка, в която трябваше да бъдат пуснати тези агенти за влияние, очевидно е това, какви самолети да купи България. Няма да влизам в дискусия кои самолети са по-добри - Ф-16 или \"Грипен\", това е работа на експертите. Но съм убеден - както аз не разбирам кои самолети са по-добри, така и лицето Росен Плевнелиев, по случайност бил президент на България един мандат, също няма представа коя техника е по-добра за българската армия. Което не му попречи тези дни, в една от поредните си изяви по телевизията, да обяви: \"Заставам с името си зад Ф-16\", казва още депутатът-социалист.  \"Очевидно търговците на военна техника са извадили дебелите портфейл, раздали са малко пари като комисионна и ето - пуснатият наказателен медиен отряд да ни разстрелва пряко от екрана на телевизията и да ни продава пълни глупости\", коментира още той.  Симов твърди, че заради избора на бойни самолети, агентите на влияние Плевнелиев, Илиян Василев и Александър Йорданов, били отново активирани.  Народният представител коментира темата и във Фейсбук:  \"Цената за прословутите самолети F-16 започва да става все по-солена, защото търговците на военна техника през година-две трябва да изтупват джобовете си и да раздават комисионни у нас на медийните си агенти за влияние. Само преди десетина дни Илиян Василев обяви, че купуването на американски самолети е висш цивилизационен избор и на масата е поставен въпроса за окончателното ни откъсване от орбитата на Русия. Не че не оценявам поетичността на тази идея и нейния мелодраматичен лиризъм, но ми се струва, че тази теза граничи с международен и дипломатически скандал. Защото изборът на страната не е между руски и американски самолети, а между шведски и американски. Очевидно за Василев Швеция - това е Русия, което е обидно плоско за човек, който ни рекламират като геополитически експерт. Смятам, че всеки кандидат за геополитик трябва да познава географията, а когато се провали на този тест, тогава всичките му твърдения просто стават невалидни\", пише Александър Симов.  \"Днес на хоризонта е изплувал господин Росен Банов, пардон, Плевнелиев, който е креснал, че застава с името си зад F-16. Охх, това ми звучи по-скоро като реклама на телефонен мошеник, отколкото на реална декларация. За да можеш да застанеш с името си зад нещо, на първо място трябва да имаш име. Да оставим такова твърдение да мине, е все едно да позволим на Азис да реди програмата на Националната опера. Не знам какво точно си представят търговците на американски самолети, ама с такива рекламни агенти като едно нищо ще накарат дори и закалените евроатлантици да си мечтаят за руска военна техника...\", заключава Симов.  ", "date": "2018.10.17", "title": "Александър Симов: Плевнелиев се държи като агент за влияние в полза на Ф-16 (ВИДЕО) "}
{"url": "http://epicenter.bg/article/Karakachanov-e-gotov-da-pribere-balgarskite-granichari-v-MO--za-da-gi-zashtiti-ot-ekstraditsiya-v-Turtsiya/166023/2/0", "text": " Същите бяха обвинени в началото на 2017 г. от турския наказателен съд, че на 17 април 2008 г., когато турска лодка навлиза в българските териториални води, при опит за арест прострелват един от рибарите-бракониери.   , пише Каракачанов на страницата си във „Фейсбук“.   .   Каракачанов е категоричен:  .     В гр. Сливен бе водено разследване, което установи, че българските гранични полицаи са действали законосъобразно, а смъртта е следствие на т.нар. случайно деяние. С присъдите на Българския военен съд бракониерите са осъдени за незаконно преминаване на границата и за нанасяне на телесни повреди над граничарите. След сезиране от наследниците на починалия турски гражданин Европейският съд по правата на човека се произнесе през 2014 г. с решение, че българската държава е провела цялостно, обективно и ритмично разследване, като изводът ѝ за липса на престъпление е правилен.   България е подписала Европейската конвенция за екстрадиция с резерва, според която страната ни не екстрадира свои граждани. Освен това, според Конвенцията, има взаимно признаване на присъди и не може за едно и също нещо човек да получи наказание, след като в друга страна е било прекратено производството срещу него заради липса на престъпление.   Въпреки това турският съд повдигна отново обвиненията и граничните полицаи бяха призовани вчера в съда в Бургас. Делото беше отложено за ноември за набиране на необходимите документи от разследването и заверено копие от Съда за правата на човека, който през 2014 г. ги обявява за невинни.  ", "date": "2018.10.17", "title": "Каракачанов е готов да прибере българските граничари в МО, за да ги защити от екстрадиция в Турция"}
{"url": "http://epicenter.bg/article/Visokotehnologichnata-konferentsiya-Innowave-Summit---s-initsiativi-za-balgarskiya-biznes/166026/2/0", "text": "Два дни остават до провеждането на Innowave Summit - най-мащабната високотехнологична конференция в Югоизточна Европа, която ще се проведе във Варна, в Двореца на културата и спорта, на 19-ти и 20-ти октомври. Днес е последният срок, в който могат да бъдат купени билети на преференциални цени. Организатор е Български Бизнес Форуми, в партньорство с Община Варна.   Изложението ще бъде разделено на три части - експо, иновации и бизнес. Ще бъдат представени иновации в сферата на блокчейн технологиите, интернет на нещата, виртуалната реалност, изкуствения интелект, нано технологиите, финансовите технологии, дигиталното здравеопазване, стартъпите, маркетинга, продажбите, електронната търговия и др. По време на пилотното издание през 2017 г. във форума участие са взели над 800 души. Тази година регистрираните към момента са над 1500 от 23 държави по цял свят, съобщиха от пресцентъра на община Варна.   Какво предстои: За първи път в България пристига мениджър „Глобални маркетингови решения“ за Централна и Източна Европа във Facebook – Андрю-Уелд Мур, който ще разкаже на гостите как да глобализират бизнеса си. Генералният мениджър продажби в Google – Нанси Немес, ще говори за виртуалната и добавена стойност. Съвместно с българския европейски комисар по цифрова икономика и общество Мария Габриел ще бъде обявен проект, в подкрепа на жени, развиващи се в сферата на изкуствения интелект. Съоснователят и член на борда на Siri (Apple) – Норман Уинарски, ще разкаже историята и перспективите пред Siri. И още: Българска фирма ще покаже прототип на хуманоиден робот холограма.   Тазгодишното издание подготвя серия от инициативи, в помощ на българския бизнес да бъде глобален. Над 500 собственици и мениджъри от Балканите, Европа, Америка и Азия, са потвърдили участие във форума до момента, съобщават организаторите. Над 60 световно признати маркетолози и мениджъри във водещи международни компании, бизнес ангели и представители на инвестиционни фондове от три континента, сред които Apple, Google, Facebook, Alibaba, Salesforce, Amazon, Ebay, SAP, Yandex, Dell, Twitter, LinkedIn, Oracle, Vimeo, Booking, Space X и много други ще разкажат какви са тенденциите и какво се очаква да се случи в сектора.  ", "date": "2018.10.17", "title": "Високотехнологичната конференция Innowave Summit - с инициативи за българския бизнес"}
{"url": "http://epicenter.bg/article/Krasimir-Karakachanov-shte-nagradi-obshtestvenitsi-v-Gabrovo-i-shte-otkrie-sastezanie-za-komandosi/166029/2/0", "text": "Министърът на отбраната Красимир Каракачанов ще награди утре, 18 октомври, с юбилеен медал „100 години Първа световна война“ видни общественици от община Габрово за активна военнопатриотична дейност и безвъзмездна работа при осъществяването на Мемориални комплекси „Стена на Храбростта“ в гр. Трявна. Церемонията по награждаването ще се състои от 17.30 ч. в сградата на общината в града, съобщиха от пресцентъра на министерство на отбраната.   На следващия ден, 19 октомври (петък), министър Красимир Каракачанов ще открие международното състезание COMMANDO CHALLENGE 2018. То се организира по инициатива на бивши военнослужещи от 68-ма бригада Специални сили и СОБТ съвместно с международните центрове за специална подготовка „Алфа-Метал“.   Отбори от Специалните сили, МВР и НСО ще преодоляват една от най- тежките тактически полоси с препятствия, ще стрелят с автомат АК-47 и карабина М-4, ще оказват първа долекарска помощ на пострадали и ще пренасят ранени по определен маршрут. През втория ден, 20 октомври, ще се включат и отбори от цивилни граждани.   Тази година състезанието е посветено на петимата български военнослужещи, загинали преди 15 години при атентата срещу база „Индия“ в Кербала, Ирак. Състезанието започва в 9.00 ч. на 19 октомври (петък) на тактическия полигон на „Алфа Метал“ в района на с. Мичковци, Габровско.  ", "date": "2018.10.17", "title": "Красимир Каракачанов награждава общественици в Габрово и открива състезание за командоси"}
{"url": "http://epicenter.bg/article/Dimitar-Stoyanov-za-Nikolay-Nenchev--Lipsa-na-kompetentnost--kasa-pamet-ili---/166030/2/0", "text": "В отговор на статията на бившия военен министър Николай Ненчев, който зове да скъсаме договора за поддръжката на МиГ-29 и да закупим ф-16, главният секретар на президента Радев - Димитър Стоянов пише във Фейсбук:    Ненчев - \"Позицията ми е, че България трябва да избере именно Ф-16 „Вайпър“ от последната модификация, която САЩ ни предлагат.\"  Имаме и новина - Ненчев \"При все че като ремонтирах самолетите в Полша аз изпълних задълженията си към армията по конституция и закон. \"  Ненчев - \"Затова България трябва час по-скоро да подпише с американската страна договор за доставката на тези най-нови и модерни бойни многоцелеви самолети от поколение 4 плюс Ф-16. И да скъсаме веднага договора да поддръжката на МиГ-29!\"  Спазвайки призива на експертите по национална сигурност от Атлантическия съюз, няма да коментирам процедурата за доставка на нови самолети, въпреки явното лобиране за конкретен тип от техни представители!  Въпросът ми е г-н Ненчев от къде МО закупи двигатели РД-33 и кутии за самолетните агрегати КСА-2 за МиГ-29 на стойност над 60 млн. лв.? Колко самолета е отремонтирал в Полша? Да му напомня - нито един самолет не е отремонтиран в Полша! Липса на компетентност, къса памет или ....?  Знае ли колко е технологичното време от момента на доставка на самолетите до момента на постигане на оперативна готовност? Кога ще дойдат самите самолети?  Министър Каракачанов беше повече от ясен -\"това не е Rent a car, а е дълъг процес\".  Моят призив е, г-н Ненчев да насочи своята енергия в по-привична за него област, а националната сигурност да остави на истинските експерти!", "date": "2018.10.17", "title": "Димитър Стоянов за Николай Ненчев: Липса на компетентност, къса памет или ....? "}
{"url": "http://epicenter.bg/article/BSP--Ostro-osazhdame-atentata-v-Krim--otnel-zhivota-na-desetki-i-ranil-nad-50-dushi/166031/2/0", "text": "„Остро осъждаме атентата в Крим, отнел живота на десетки и ранил над 50 души. Изразяваме подкрепата и съпричастността си към семействата на пострадалите и загиналите граждани“.   Това се казва в позиция в позиция на БСП по повод атеннтата в Крим, който по последни данни отне живота на 18 души и рани други над 50.   „Ние, от БСП, винаги сме се противопоставяли и ще се противопоставяме на актовете на тероризъм, които не само демонстрират пълно незачитане на човешкия живот, но и подкопават основите на нашите общества. Насилието не признава граници, националност  или религия и затова трябва да се изправим пред това глобално предизвикателство заедно. Изразяваме най-дълбоките си съболезнования към жертвите и семействата им, се казва още в позицията на социалистите, изпратена до медиите.  ", "date": "2018.10.17", "title": "БСП: Остро осъждаме атентата в Крим, отнел живота на десетки и ранил над 50 души"}
{"url": "http://epicenter.bg/article/Germaniya-ni-vrashta-Severin-Krasimirov-dnes/165957/3/0", "text": "Заподозряният за убийството на журналистката Виктория Маринова – Северин Красимиров ще бъде екстрадиран в България от Германия, където бе задържан от местните власти. Очаква се това да стане тази вечер около 18 часа.    Той ще бъде върнат в страната под конвой от служители на „Съдебна охрана“ с полет от Франкфурт до София, след което веднага ще бъде откаран в Русе и изправен пред Русенския окръжен съд.   Очаква се първоначално Северин Красимиров да бъде задържан за 72 часа, а след това прокуратурата да поиска оставането му в ареста за постоянно, както и да му бъдат повдигнати обвинения за изнасилване, представляващо особено тежък случай и умишлено убийство, извършено с особена жестокост и по особено мъчителен за жертвата начин.   Пред германските власти Северин Красимиров е признал за убийството, но не и за изнасилването на Виктория Маринова. Той бе заловен след мащабна акция в град Щаде, близо до Хамбург, а по-късно Апелативният съд в град Целе постанови, че има достатъчно основания да бъде екстрадиран в България.    30-годишната телевизионна водеща бе изнасилена и убита в Русе на 6 октомври 2018 г. Сигналът за откритото ѝ тяло беше подаден същия ден в 14.18 часа. Смъртта е била причинена от удари в главата и задушаване.   Няколко дни по-късно, по настояване на българските власти, в Германия бе задържан 21-годишният Северин Красимиров. Задържаният мъж е роден през 1997 г. в Русе и има криминална регистрация за кражба на цветни метали.   Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата.  ", "date": "2018.10.17", "title": "Германия ни връща Северин Красимиров днес"}
{"url": "http://epicenter.bg/article/Sadat-v-Kipar-zasedava-po-deloto-za-falita-na--Olimpik-/165960/4/0", "text": "Започва делото за ликвидацията на застрахователя „Олимпик”. Процесът ще се гледа от съда в кипърската столица - Никозия.   Отнемането на лиценза на Застрахователната компания от кипърския надзор засегна 200 хиляди българи и около 10 хиляди кипърци. Очаква се днес съдът да назначи постоянен ликвидатор.   Властите в Кипър категорично отказаха да отговарят на въпроси как се е стигнало до фалита на компанията.   bTV разполага с документ от сметната палата, според който още през 2015 г. одиторите са предупредили застрахователния надзор в Кипър, че „Олимпик” може да се изправи пред сериозни финансови проблеми.", "date": "2018.10.17", "title": "Съдът в Кипър заседава по делото за фалита на „Олимпик”"}
{"url": "http://epicenter.bg/article/-quot-Galap-interneshanal-quot--Balgarite-tvardyat--che-useshtat-povishenie-na-tsenite-i-ochakvat-to-da-prodalzhi-/166006/11/0", "text": "  Това сочат данни на ежемесечното независимо във финансирането си национално представително изследване, известно като Политически и икономически индекс на „Галъп интернешънъл“. Въпросите се опитаха да уловят някои актуални теми.  Проучването този месец е проведено в периода от 5 до 12 октомври сред представителна за пълнолетното население на страната извадка от 820 души. Стандартно отклонение: ± 3.5% при 50% дялове. 1% от извадката е равен на около 55 хил. души.  70% от интервюираните заявяват, че в последните седмици са усетили увеличение на цените на стоките и услугите, които ползват. 18% не са усетили, а 3 на сто са отговорили, че са усетили намаление. Останалите или нямат мнение, или не са отговорили.   Възможно е това е да се дължи и на факта, че тези части от населението традиционно симпатизират на опозиционни формации. Отговорите действително са политически различаващи се – привържениците на БСП са усетили най-силно повишението на цените на стоките и услугите. Но дори и мнозинството от привържениците на ГЕРБ също твърдят, че са усетили увеличението – макар и не в същата степен, както и привържениците на БСП. Както може и да се очаква, хората с по-високи доходи проявяват и по-малка чувствителност към увеличението на цените. Но дори и в тези социални групи, усетилите увеличение на цените са мнозинство.  Разбира се, възможно е влияние да оказва и традиционният скептицизъм в общественото мнение по такива теми. Въпреки това обаче данните достатъчно ясно разкриват обществена тревога.  На трендовия въпрос, който се задава на всеки месец или тримесечие, „Според вас, какво ще става с цените на основните стоки в близките 2-3 месеца?“ 74% от интервюираните са на мнение, че цените ще растат, 14% отговарят, че няма да има промяна, а едва 2% вярват, че ще намаляват. Останалите се затрудняват да отговорят.  Това представлява осезаем ръст на очакванията за повишение на цените спрямо предишните месеци. Предишният подобен скок бе през пролетта на 2017 г., когато отново бе анонсирана възможност за повишаване на цените на енергоносителите. В последните няколко години очакванията за ръст на цените се движат в диапазони около и над 60% от българите, а около и под 20% от българите очакват цените да остават същите. По традиция, минимални са дяловете на онези, които очакват цените да се понижават.  Демографските показатели сочат, че привържениците на опозицията (БСП и ДПС) в по-голяма степен смятат, че цените ще се повишат, а привържениците на управляващата коалиция – също преимуществено смятат, че цените ще се повишават, макар и не в толкова голяма степен. Очаквано, по-възрастните са тези, които показват по-голяма тревога към евентуално повишение.  „Галъп интернешънъл“ провери и отношението към станалата напоследък тема за смяната на часовото време. 59% от интервюираните по-скоро не одобряват това, че часовото време по принцип се сменя. 20 на сто по-скоро нямат мнение по този въпрос, а 13% по-скоро одобряват сезонната промяна на времето. Останалите са се затруднили да отговорят.  Най-общо казано, по-възрастните и работещите по-чувствително не одобряват практиката за смяната на часовото време, а младите и неработещите нямат толкова ясно изградено мнение, макар че и сред тях противниците на смяната на часовото време са мнозинство.  ", "date": "2018.10.17", "title": "\"Галъп интернешънъл\": Българите очакват цените да продължат да растат "}
{"url": "http://epicenter.bg/article/-Vlast-ta-na-Tosho-Toshev/166004/6/0", "text": "„Властта и на Бог, и на Диктатор произтича от едно ярко усещане – Страх!“, пише Тошо Тошев в най-новия си роман „Власт“, издаван от „Ентусиаст“.   Книгата идва година след успеха на „Политическа орда“, с която известният журналист се завърна на литературната сцена миналата година.   Излизането на „Власт“ ще бъде последвано от официална премиера на 23 октомври от 19:00 часа в зала 6 на НДК. В книгата за пореден път проличава майсторството на автора да пресъздава истински политически процеси и събития през образите и отношенията на измислени персонажи. Писателят уточнява, че не трябва да се очаква документална точност в споменатите исторически имена и събития. Те, както и всички останали, са само образи от роман. Бурните действия във „Власт“ протичат пред погледа на необичаен наблюдател – младата и красива Рая. Главната героиня е свидетел на всички рокади във властта, на всички задкулисни игри и тайни, на промените, които водят до налагането на новия обществен ред. Кои обаче ще бъдат героите в новата игра? „Възможно е някои читатели да съзрат в съдбата на главната ми героиня Рая биографични черти на популярни дами от близкото минало. Няма да потвърдя, нито пък ще отричам каквото и да е впечатление от нейния образ“, пише Тошо Тошев в предговора на романа.   „Искам единствено да напомня, че кариерният бум, отключван чрез секс, не е откритие на модерната демокрация. Мощта на красивата млада жена е взривявала клетките на морала векове преди мощта на науката да взриви клетките на урана. В последно време много се изговори „за“ и „против“ комунизма, какъвто всъщност у нас не е съществувал. Факт е обаче, че негово подобие изживяхме. Този роман е опит да се покажат част от чертите му, довели и до срамни петна на родната демокрация, които тегнат над всички ни.“    Тошо Тошев е български журналист, писател и издател. Близо 20 години е главен редактор на ежедневния вестник „Труд“ (1991–2011), когато през по-голямата си част вестникът е с най-големия тираж в страната. Член на Съюза на българските писатели. От 2000 г. е съосновател и председател на Съюза на издателите на всекидневници в България.  Автор е на книгите: „Истина за лично ползване“ (1984 г), „Времето за умиране стига“ (1988 г), пътеписа „Китай в годината на Дракона“ (1989 г.), романа „Страх“ (2001 г.), „Лъжата, Жан, Иван и другите“ (2003 г.), „Лъжата, Жан, Иван и Величеството“ (2004 г.), „Лъжата, Бойко, Георги и разни негодници“ (2011 г.), „Политическа орда“ (2017 г.).  е удостоен с орден „Стара планина“ І степен за изключителни заслуги в областта на журналистиката.     *** Първият секретар съблече сакото си и го хвърли на стол край голямата заседателна маса. Разхлаби и тежкия възел на вратовръзката, което също показваше по-интим- ния характер на срещата. (Вратовръзката сутрин си връзваше сам и това му умение бе известно в целия комитет. Преди време някои по-амбициозни мъже от политическия състав поеха почин да усвоят тази интелигентна мъжественост. Решиха, че е важна като Питагоровата теорема за математиката.)   Рая не се притесняваше от първия кабинет на града,  но пристъпи с неясна усмивка – бе изненадана да я поканят точно сега. До конференцията оставаха няколко дни! Мъжът явно умееше да чете по лицето й, хвана я за ръка и с приятелски жест я поведе към къта за гости. Настани я, седна и той, като веднага натисна звънеца за секретарката си. –  Ще се намачка сакото ви, другарю Белов – поиска да го оправимомичето. –  Нищо му няма – издръжливо е, колкото мен.   В този момент тапицираната с кожа врата едва-едва се открехна и секретарката – достолепна другарка с побеляла коса, показа главата си: –  Дай ни две френски конячета, кафе и вода – нареди с мекия си глас първият секретар.   Рая бе чувала и другите му октави на шеф, макар че не ги бе пробвал за нея. Поне досега. Другарката не каза и дума... Просто главата се скри.   След малко донесе поръчката и момичето се отпусна: в първия миг малко се притесни какво ли ще си помисли тази жена за коняк по никое време? –  Отива ти униформата – огледа я първият секретар.   Рая беше дошла направо от лагера, в който няколко стотин комсомолци от окръга тренираха за предстоящата конференция. Тя бе утвърдена за командир на младежкия гарнизон и отговаряше за посрещането на важните гости от София. Отговаряше да се усеща подем, ентусиазъм и прочие. Така бе записано в Заповед номер Едно на окръжния щаб.   Е, в лагера имаше ред, живееха униформени, и Рая носеше дочен син панталон, яке от същия плат, а на якето, точно върху сладкия хълм над сърцето й, блестеше пагон: червен с три жълти звезди върху него.   –   Благодаря... Щом ме харесвате. Вие разбирате повече... –   Аз те харесах още при първата ни среща преди години. Рая пристигна до комитета спокойна, но сега, с тази кехлибарена течност пред двамата, главата й зашумя:   „Да не би?...“ Познаваше силата на красивото си лице – издължено, с изпъканали скули и зелени очи, на тънката си, висока снага и големи гърди, уравновесени отзад чрез сластния овал над дългите й бедра. В по-интимните кьошета на окръга се шушукаше, че другарят Петър Белов се слави като „ценител“.   Не се уточняваше какво точно цени. Нямаше думи за страст към пощенски марки или редки монети, не членуваше и в „ценителски“ дружества.   Рая обаче не се отъркваше из кьошетата. Познаваше отблизо младата прокурорка, пристигнала заедно с нея от София. Знаеше колко настървено като студентка я гонеха, но знаеше, че и трудно я стигаха. Освен ако тя сама не реши да поспре. И точно в централното кафене на града, а не из някакви потайни кьошета тя сама й призна кой в техния град е добрият спринтьор. –  Нека се чудят на какво е ценител, Белов! Каза го без „другаря“ пред името, което само по себе си означаваше близост. След като си ставаше ясно, че не означава ирония. Белов я поканил да обсъдят един специфичен казус при политическо престъпление. Труден дори за окръжния прокурор. Поканил я, значи, не в кабинета си, а в партийната резиденция. След което имало ивечеря. –   За другото нямам какво да говоря. А то пък няма и за какво...   Малко преди да тръгне от София, прокурорката Милена Радонова се бе обзавела със семеен другар, от когото старата й партийна фамилия не била във възторг. Баща му преди години едва се разминал с Народния съд...   –  Какво му е специфично на казуса? Рая познаваше окръжния прокурор, симпатяга, признат майстор на вино с ароматен танин и на яка ракия. О, и носеше страхотно на пиене. Веднъж окъснели в някакъв бар, та прокурорът сам ги разкарал с новата лада. От „Мототехника“ му я доставили само за месец, докато другите чакаха по седем-осем години. Едва се довлякъл до нея, подкрепял го милиционер от охраната. –   Нагласи ме да седна и си отивай, пази, че е пълно с пияници! – наредил, размахал и двете ръце, окръжният прокурор. – Сядайте всички! – обърнал се след това към компанията. – Щом пийна, съм много добър. Освен като славен пияч, беше чувала Рая, се славел и като добър прокурор.   –  Не е казус това! Върховна политика е то, така го нарече Белов. Някакъв влюбен юнак, младо момче, хукнал да бяга зад граница. И го заклещили, дето се вика, как „пресича браздата“. Доста преди да стигне любимата. –  Не, не е тръгнал на Запад... Искаше да уточни прокурорката, че не е тръгнал на юг, което (не съвсем географски) се падаше Запад. –   Тръгнал да бяга, няма никога да се сетиш, мила ми Рая – заливаше се от смях прокурорката, – тръгнал да бяга в Съюза! –  Как така в Съюза? За какъв съюз ми говориш? –  За същия. За Съветския съюз тръгнал да бяга. Нашите му отказали виза...   Това си беше за смях. Но страшното бе, че е и тежък политически казус. Бягството зад граница по закон се таксува като предателство. Но точно това? Как да осъдиш човек, устремен към Москва? Не е престъпление за решаване от съда, за окръжния комитет си е то. Даже за него не е!   Първият казал, че ще отнесе въпроса Нагоре. Може и до съветския посланик дори.   Всеки ценител на красиво изкуство неминуемо започва да събира колекция. Та може би другарят Белов, мислеше Рая, е открил и в нея достойнства за сбирката си...   Завъртя с любопитство очи – първият я бе настанил в специалното място за гости. Не помнеше колко пъти е идвала тук, но никога досега не беше канена в него.   В единия край на облечения с дъбова ламперия кабинет архитектурна приумица бе оставила ниша. В хармония с цвета на жълтеникавото дърво тя бе облечена с мастиленосин копринен тапет. Черен кожен диван и два дълбоки фотьойла обгръщаха в топла прегръдка резбовано старо бижу – масичка. Открита в някакво запустяло мазе, остарявала заедно с първата фабрика за текстил в техния град, затракала в началото на века. Бурните години след Девети сетември бяха запратили нейния собственик в революционната преизподня, а масичката в мазето. Впрочем там бе изровено и разнебитено старо бюро и няколко стола, изработени от същия майстор.   Когато Петър Белов, върнат в родния край от Централния комитет, ги съзря – това стана случайно, – веднага ги оцени. И сега – реставрирани, лъснати, но така, че пак да лъхат на старо, те пълнеха с шик кабинета му.   Над дивана висеше картина от местен художник, нарисувана по историческа снимка, известна от много албуми и от документалното кино. На снимката Генералният секретар, тогава само партиен лидер от София, млад и с малко подсилен перчем, стои до Георги Димитров. И не само стои, а говори. Пред лицето му стърчи микрофон, двамата са на балкончето на стария царски дворец, а в краката им бушува възторгът на софиянци.   Тази картина, казваха някои, бе засилила първия секретар направо в Централния комитет – членство, каквото не всички първи по окръзите достигаха. Защото едно е да си бил инструтор в ЦеКа, служител някакъв, макар и партиен, а друго е Член. Да можеш да обсъждаш решенията. Да гласуваш за тях! (Да гласуваш „против“ не бе съвем позволено...) А авторът на картината, учител по рисуване в местна гимназия, изведнъж, моля внимание, изведнъж бе поканен в Съюза на българските художници. Но после... Светлин Русев нещо го замотал и не ставаше ясно дали е записан.   Тези неочаквани чудеса сътвори първото посещение на Генералния секретар, след като Петър Белов бе върнат от инструктор в Централния комитет обратно в родния град.   И тогава, уловил блесналите очи на големия шеф пред картината, той направил нов решителен ход в кариерата си. –  Ако позволите, имам една скромна идея...   И показал на Генералния репортажна снимка от негова среща с деца. Пионерчета с бели ризи и вратовръзки – алени вратовръзки, полетели от вятъра, а красиво момиче, комсомолка навярно, поставяла нейните червени крила върху любимия приятел на всичкидеца. Той ги прегръщал щастлив и засмян.   Снимката била обработена специално: каширана, ретуширана, натъкмена от майстор и поставена в рамка. Рамката обаче била без стъкло. –   Красива е – харесал я Генералния. – Нема ли да й сложиш стъкло, така може да се изцапа? –  Разбира се, то дори е изрязано – отговорил Белов.   И помолил за автограф върху снимката. А след това и още нещо помолил: дали може да я постави над главата си в кабинета, наместо официалния протоколен портрет, който наистина изглеждал красив и мъжествен, но него го имат на всички места. В хиляди кабинети, по площади и прочие...   Замислил се Генералния, помълчал, харесал бил масления портрет, а и снимката му харесала, и великодушно решил: –   Абе, бех решил да немаме повторения, но добре, ти ще си вторият...   На Петър Белов било вече известно, че подобен репортажен портрет висял над главата на партийния секретар в родното градче на Генералния. Доскоро селце, но някак си изведнъж, вероятно случайно, извиси край него снага фабрика за половинчати проводници. Вярно, не се казваше точно така, но местните хора сами си я кръстиха, като таяха надежда след време „половинчатите“ да израснат до истински.   И стана селцето градче, с Указ го произведоха.", "date": "2018.10.17", "title": "„Власт“-та на Тошо Тошев описва чертите на родното подобие на Комунизъм"}
{"url": "http://epicenter.bg/article/Politicheski-astrolozi--Sled-2021-godina-shte-zazhiveem-v-savarsheno-drug-svyat-s-novi-veliki-sili/165983/7/0", "text": "Появи се политикоастрологичната прогноза на Павел Глоба, която е направена в началото на октомври 2018 г., пише Флагман.бг. С нея вече има три независими един от друг източника за едно и също предстоящо събитие. Те са трите най-ярки колоса на политическата астрология в света - хората, които имат по 90% познаваемост и на думите им може да се вярва.   Първият е украинецът  . Той описа в най-големи подробности предстоящите големи събития още през април тази година   Втора е англичанката  . Тази година тя издаде книгата си „Астрология 2020“, която излезе на български буквално в деня на американската ѝ премиера   И сега е руснакът, живеещ в Германия,  .   Най-ярките цитати от тримата са достатъчно показателни за мащабите на това, на което ще имаме възможност да станем свидетели през следващите три години, и което ще започне ударно още от следващата.   Константин Дараган:    Джесика Адамс:    Павел Глоба: “   До голяма степен казаното от Глоба преповтаря написаното и от Дараган, и от Адамс. А обобщено прогнозата на тримата може да се резюмира с няколко думи така.     Започвайки от Великобритания, която ще се разтресе доста мощно през 2019-та и ще загуби цялата си досегашна структура;    минавайки през една западноевропейска страна (не е назована, но може би ще е Германия), където ще избухне революция по подобие на тази в Румъния навремето; помитайки ЕС, който ще се изпразни от съдържание и ще заприлича на ОНД - има го на хартия, но го няма никакъв в действителност и приключвайки с Америка, където Тръмп ще затъне в санкции срещу целия свят, а противниците му, в опита си да го свалят, пък ще разтресат собствената си страна, а оттам и целия свят, в жестока финансова криза,  .   Всичко това ще е съпроводено с противопоставяне по линията САЩ - Русия+Китай, равносилно на Карибската криза.     Прочее, тези, които сме останали да живеем в България, съвсем скоро ще установим, че сме направили много добър избор, пише Флагман.бг.  ", "date": "2018.10.17", "title": "Павел Глоба: Идат катаклизми! След 2021 г. ще заживеем в свят с нови велики сили (Видео)"}
{"url": "http://epicenter.bg/article/TsRU-razsekreti-senzatsionen-doklad-za-seksualnite-otkloneniya-na-Hitler-/165991/7/0", "text": "Лидерът на Третия райх Адолф Хитлер е имал садомазохистични наклонности и е съчетавал в себе си хомосексуална и хетеросексуална ориентация. Това се твърди в разсекретен доклад на ЦРУ за живота на нацисткия фюрер, предава РИА Новости.  70-страничният документ е изготвен през 1943 г от антрополога Хенри Фийлд за Управлението на стратегическите служли на САЩ, предшественик на ЦРУ. Докладът се основава на изследванията на Ернст Франц Седжуик Ханфщенгел, близък приятел на Хитлер през 20-те и 30-те години на ХХ век, който след това изпада в немилост пред фюрера и емгрира в САЩ.  Според документа, в младостта си Хитлер проявявал \"садомазохистични наклонности с уклон към хомосексуализъм\". Освен това, той изпитвал сексуално влечение към своя бъдещ заместник в националсоциалистическата партия Рудолф Хес, с когото лежат заедно в затвора през 20-те години. Хес, както се твърди в доклада, е бил хомосексуалист и имал прякор \"фройлайн Ана\" за навика си да се облича в женски тоалети.  Освен това, отбелязва авторът на доклада, Хитлер изпитвал \"естетическа наслада от наблюдаването на млади юноши\". А от 1910 до 1913 г, като млад художник във Виена, фюрерът живеел в мъжки пансион, който \"имал репутацията на място, в което възрастни мъже търсели по-лади партньори\".  В документа се подчертава, че през целия си живот Хитлер е съчетавал двойнствена сексуална ориентация.  \"Сексуалният му живот е двойнствен, също като политическия. Той едновременно хомоскесуалист и хетеросексуален, социалист и ярък нацист, мъж и жена\", пише в доклада.  Освен фактите около сексуалния живот на Хитлер, в доклада е представена информация за неговото детство, образование, любима храна, музика и други навици.   ", "date": "2018.10.17", "title": "ЦРУ разсекрети сензационен доклад за сексуалните отклонения на Хитлер "}
{"url": "http://epicenter.bg/article/Bremennostta-na-Megan-vdahnovi-avstraliyskite-dami-da-pletat-bebeshki-dreshki/165976/10/99", "text": "Петгодишно момченце дръпна силно червената брада на  от него и съпругата му Меган в  , съобщи Ройтерс, цитиран от Дарик.   Кралската двойка пристигна днес в града, разположен на 390 км северозападно от Сидни, където местните фермери се борят с тежка суша. Дълга редица  , а сред множеството се виждаха момиченца с блестящи диадеми и възрастни жени с букети цветя, наред с типичните австралийски широкополи шапки Акубра. , която е бременна с първото дете на двойката, бе , комбинирани с черни ботуши и вързана на опашка коса.   , който страда от Синдрома на Даун и обожава Дядо Коледа. Той  , за да е на неговата височина. След това    Принцът се пошегува със свой почитател в Австралия, който пробва да подари огромен букет цветя на жена му Меган Маркъл. И въпреки че такова нещо е обичайно по време на техни визити,   „Не може да й даваш толкова голям букет.”, провикна се внукът на кралицата. Любовният „враг” Мат де Груут пък отвърна, че донесъл букета като майтап. Но не очаквал принцът да реагира.  Събщението, че Хари и Меган очакват дете, пък вдъхнови ", "date": "2018.10.17", "title": "Бременността на Меган вдъхнови австралийските дами да плетат бебешки дрешки"}
{"url": "http://epicenter.bg/article/Klub--Pushkin--vidyan-ot-klientite-na-Sofia-Restaurant-week/166008/9/0", "text": "Клуб \"Пушкин\" се включи в есенното издание на Sofia Restaurant Week в периода 16-22 септември. Събитието продължи седмица и е посветено на разнообразната и качествена храна в избрани ресторанти в столицата.   През посочения период, участващите ресторанти предлагат тристепенно меню на фиксирана цена от 29 лв, без включени напитки.   Селекцията ресторанти е направена, чрез оценка на качеството на храната в тях, качеството на обслужването, интериора и наличието на комфортна градина или някой друг забележим фактор.   Следвайки тези критерии, в  списъка място намира и   благодарение на отличната кухня и богатата селекция винени напитки.      Страхотна храна, перфектно обслужване и невероятна атмосфера! Лавракът беше много пресен – като току-що уловен! Впечатление ми направи и поднасянето на виното. Поръчахме бутилка розе от винената листа и се насладихме на правилното му поднасяне – охладено до точната температура, с правилен тест на виното от келнера. Прекрасна обстановка, отлично обслужване и вкусна храна. Много изискан ресторант с вкусна храна! Food and service are wonderful! Great location – downtown, but from all traffic. Would want to come back! Много красиво място с хубави и вкусни ястия. Изключително вкусна храна и много добро обслужване. Excellent food in a beautiful building. This really feels like a \"special night out\" experience for Restaurant Week. Service was top quality.   Приятна обстановка и хубава селекция от вина.   Изключително вкусна храна и отлично обслужване. Атмосферата беше много приятна.   Отлично обслужване и храна! Amazing service, delicious food. За първи път посетихме ресторанта, но със сигурност няма да е за последен.   Fantastic restaurant with very stylish interior. One of the best services I have ever met in Bulgarian restaurants. The menu was very interesting. Храната беше много вкусна, точно подправена. Обслужването беше на много високо ниво. Специални благодарности на нашия сервитьор Калоян за професионалното, мило и искрено отношение!   Много добро обслужване, храната беше изрядна, а виното … по етикет!   Величествена обстановка, царско обслужване, изтънчена и изпълваща с наслада храна! Челна позиция в класацията ми за ресторанти не само в София, а изобщо! Браво!   Неповторима атмосфера и добро обслужване.   Brilliant! Същински кулинарен празник и обслужване от най-високо ниво. Адмирации!   Обстановката, обслужването и винената листа в ресторанта наистина впечатляват с класа и стил.   Много вкусна храна, приятна обстановка и отлично обслужване! Благодарим ви за хубавата вечер!   Изключително приятно изживяване - храна, атмосфера, обслужване!  ", "date": "2018.10.17", "title": "Клиентите на Sofia Restaurant week оцениха високо обслужването в клуб „Пушкин”"}
{"url": "http://epicenter.bg/article/Dve-godini-zatvor-grozyat-Sofi-Marinova--pevitsata-se-pokateri-varhu-zashtiten-obekt/165980/10/100", "text": "Две години затвор грозят певицата Софи Маринова, защото се покатери върху защитения обект Каменни гъби край Кърджали.  Това гласи чл. 278 от Наказателния кодекс (НК), засягащ обругаването и повреждането на природни защитени обекти. Причината ромската перла да се метне върху скалните масиви бе най-новият й клип \"Мили, мили\", в който участие взима и партньорът й Гринго. Той от своя страна също е заснет да ходи по каменните масиви.  Който унищожи или повреди защитен природен обект и с това причини вреда, се наказва с лишаване от свобода до две години или с поправителен труд\", гласи ал. 1 от НК. Според кодекса, ако не са причинени значителни вреди, но има такива, лицето може да бъде глобено с 20 хил. лв.  Местни хора са категорични, че Скалните гъби се рушат по всяко време на годината, а катеренето по тях със сигурност ги съсипва. Природният феномен е защитен от 1974 г., а значителна човешка намеса може да застраши животински видове като орел змияр, египетски лешояд и испанско каменарче.  Самата Маринова потвърди, че видеото на песента й е заснета именно при Скалните гъби.  От години легендите около природния обект не стихват, а местни жители са категорични, че формациите могат да лекуват рак.  \"Скалните гъби нямат лечебни свойства, дори са опасни за здравето, защото съдържат клиноптилолит, който е вреден\", коментира минералотерапевтът Гергана Митева, пише в. \"България днес\".  Скалите са изградени от вулканичен туф и вид скала - риолит. За жалост, през годините те се рушат заради многобройните туристи.  Митева разкри, че голяма част от гъбите са разрушени заради вредата от хората, които освен че ги посещават, си чупят от скалите и си ги взимат за спомен. Само преди години иманяри взривиха най-голямата и най-красива гъба в местността. Метеорологичните условия също вредят на скалите, които не спират да се ронят.", "date": "2018.10.17", "title": "Две години затвор грозят Софи Маринова, певицата се покатери върху защитен обект"}
{"url": "http://epicenter.bg/article/Eto-kakvi-pravila-tryabva-da-spazva-Megan-po-vreme-na-bremennostta-si/165990/10/99", "text": "На 15 октомври на официалната страница на двореца Кенсингтън се появи потвърждение на информацията, че Меган Маркъл очаква дете. То ще се роди през пролетта на следващата година. Наследникът й обаче едва ли ще седне на трона, тъй като ще е едва 7-ми по реда на унаследяване.    И след обявяването на голямата новина, подобно на другите членове на кралското семейство, Маркъл, ще трябва да следва редица правила.    - Първото е, че  у. Това важи не само за нея, а за всеки един член на кралското семейство.   - Второто правило, което Меган ще трябва да спазва, е да сведе буквално до минимум всичките си въздушни пътувания.    - Бъдещата майка няма право да организира бебешко парти. Тези церемонии не са особено популярни във Великобритания, ето защо    . Например, докато Кейт Мидълът бе бременна имаше екип от 20 професионалисти, които й забраняваха десетки неща, включително и да напуска града през последните 3 месеца от бременността. Три акушерки са помогнали на херцогинята на Кеймбридж да роди, толкова най-вероятно ще се грижат и за Маркъл.   - Поредното правило гласи, че      а след като съпругата му вече е родила, ще може да информира семейството си. Едва тогава ще се публикува и официално съобщение на страницата на кралското семейство.    Меган също трябва да спазва редица традиции.  След това двамата родители ще      - На  и да не прибягват до услугите на медицински сестри, както се е случвало преди. Тази традиция води началото си от кралица Елизабет Втора.   Източник: Блиц", "date": "2018.10.17", "title": "Ето какви правила трябва да спазва Меган по време на бременността си"}
{"url": "http://epicenter.bg/article/Silvestar-Staloun-snima--quot-Rambo-5-quot--u-nas/165996/10/100", "text": "Великият Силвестър Сталоун снима \"Рамбо 5\" на родна територия. Преди няколко дни снимачните екипи се настаниха край Благоевгадското село Бистрица, пише struma.com. След почти 12 часов работен ден снимките приключили. Заснет е епизод от \"Рамбо 5 - Последна кръв\".   Действието на лентата се разиграва освен в България, във Великобритания и Канарските острови.   Първата част на филма е заснет пред 1982 година, като продукцията струва 15 000 000 лева, а печалбата надхвърля 150 млн. лв.   Според близки до екипа на 72 -годишния актьор, Силвестър Сталоун е поверил храненето си, докато снима у нас, на известната диетоложка Енджи Касабие, която го придружава по време на снимките.   \"Не успях да дойда за снимките в село Бистрица, поради други ангажименти, но се грижа за храненето на актьора, който е силно дисциплиниран\", каза красивата Енджи Касабие.   След дълго проучване природата на село Бистрица силно впечатлила продуцентите, които избрали именно родната местност за част от продукцията. ", "date": "2018.10.17", "title": "Силвестър Сталоун снима \"Рамбо 5\" у нас"}
{"url": "http://epicenter.bg/article/-Sabudi-se--s-nova-vodeshta/166035/10/0", "text": "Мартина Ганчева е новото лице на уикенд предаването на Нова тв „Събуди се“. Тя ще замести излязлата по майчинство Лора Крумова в неделната сутрин.   Дебютът си ще направи на 21 октомври. Мартина вече е позната като репортер. В последните издания на предаването тя показа интервюта с човека, предизвикал последния референдум в Румъния - Адриан Коман, с една от 100-те най-влиятелни жени в Лондон - Джийн Стивънс и с рапър Coolio.   „Мартина Ганчева е журналист със задълбочени познания в сферата на международните политически отношения, историята и литературата, следи отблизо културния живот в България и Европа. Прави впечатление умението й с лекота да разговоря със своите събеседници. Сигурна съм, че с дългогодишната водеща на „Събуди се“ Мира Иванова, която по традиция открива уикенд формата на NOVA в събота, ще са отличен екип“ – коментира Вяра Анкова, генерален директор „Информация“ в Нова Броудкастинг груп.   Мартина Ганчева започва професионалния си път в БНР като стажант, а първият досег с телевизията се случва през 2004 г в телевизия „ДЕН“. В последните 7 години е била водещ и продуцент в Bulgaria ON AIR. Тя е единственият български журналист, правил интервю с Траян Бъсеску като действащ президент на Румъния. Преводач е и на автобиографията на настоящия румънски президент Клаус Йоханис. Пред микрофона й са заставали еврокомисарят Вера Юрова, заместник-председателят на Европейската комисия Юрки Катайне и редица евродепутати, сред които Моника Маковей и Ска Келер.", "date": "2018.10.17", "title": "„Събуди се“ с нова водеща"}
{"url": "http://epicenter.bg/article/Hipnotik-otkrivat-sezona-s-unikalna-viziya--vdahnovena-ot-tangoto/166040/10/0", "text": "Сексапилните брюнетки определено карат кръвта да закипи, не само заради емблематичния ритъм на Libertango, но и заради спираща дъха фотосесия. Следвайки модерната максима, че днес музиката се слуша и с очите, Хипнотик буквално омагьосват с елегантен стайлинг и ефектно присъствие.   Кадрите са дело на изключителната Диляна Флорентин, пред чиито обектив са заставали: Ивет Лалова, Веско Ешкенази, Яна Маринова, Теодора Духовникова, Елена Петрова и още други любими български звезди.   „Позволихме на Диляна да надникне и в нашия по-личен свят. Снимахме визия без „тонове грим“, без изкуствени мигли, няма нищо излишно… - споделят дамите от Хипнотик- Искахме да покажем нашата индивидуалност, чувственост и смелостта да бъдеш самия себе си. Този образ е в пълен унисон с посланието, което музиката ни носи, а подкрепата на публиката и нашите партньори от Fibank ни подсказват, че посоката, в която вървим е правилната.“   Именно заради публиката Мария, Марина и Бистра решават да споделят непубликувани кадри от заснемането на фотосесията. Бекстейдж снимките заемат своето ексклузивно място в обновения сайт на триото  , а виртуалното пространство на Хипнотик събира и  техни аудио и видео материали.   Специален подарък за феновете е и клипът към Libertango на Пиацола. Заради огромния интерес към версията на Хипнотик, момичетата решиха да „опаковат“ нотите във визия. Видеото е заснето по време на лайф изпълнение от бляскаво събитие, като за стайлинга си дамите се доверяват на Елена Златева. Зад модерния „превод“ на Libertango стои един от най-актуалните млади  композитори, Светлин Къслев и оркестрацията на Мария Новева. Докоснато от тях тангото звучи по-страстно от всякога и за пореден път доказва, че Хипнотик успяват да разчупят музикалните стереотипи.   Продуцент HYPNOTIC® Музика: Astor Piazzolla Аранжимент: Светлин Къслев (Star Light Records), Мария Новева (оркестрация)   Продуцент HYPNOTIC® Dir/DOP Константин Антонов Постпродукция и монтаж: Константин Антонов Оператори: Константин Антонов, Запрян Кокилков, Радина Ганчева", "date": "2018.10.17", "title": "Хипнотик откриват сезона с уникална визия, вдъхновена от тангото"}
{"url": "http://epicenter.bg/article/Obezglavili-Kashogi-pod-muzikalen-saprovod-v-sauditskoto-konsulstvo-v-Istanbul-/165994/7/0", "text": "\"Шокиращи диалози\" съдържат записи от саудитското консулство в Истанбул, направени по времето, когато изчезналият саудитски журналист Джамал Хашоги е бил измъчван, пише днес в. \"Йени шафак\", цитиран от БТА и Дир.бг. На единия от записите, с които изданието се е сдобило, генералният консул на Саудитска Арабия Мохамад ал Отайби казва: \"Направете това отвън, ще ми докарате ядове\", а друг глас го предупреждава: \"Ако искаш да живееш, мълчи\".  Хашоги е в неизвестност от 2 октомври, откакто влязъл в саудитското консулство в Истанбул, за да получи документи за предстоящата си женитба. Има подозрения, че Хашоги, който е критично настроен към властта в Рияд и пише най-вече за в.\"Вашингтон пост\", може да е бил убит в консулството.  Според \"Йени шафак\" саудитският престолонаследник принц Мохамед бин Салман е изпратил 15-членен екип за екзекуцията на журналиста, в който влизал и ръководителят на саудитската съдебномедицинска служба. Преди да бъде убит, Хашоги бил подложен на изтезания - по време на разпита пръстите му били отрязани, а убийството било извършено чрез обезглавяване, твърди \"Йени шафак\".  \"Има престъпление, няма труп\", пише в заглавие днес в. \"Тюркие\". Турската полиция намери доказателства, че Джамал Хашоги е бил убит, а турски официален представител разкри, че саудитците са разчленили тялото \"под музикален съпровод\", отбелязва вестникът. Пред телевизия Ал Джазира същият турски представител уточнил, че убийството е било извършено два часа след влизането на саудитеца в консулството.  \"Тюркие\" посочва, че веднага след разпространяването на новината, че при извършения в консулството обиск са открити доказателства за престъплението, консулът \"хванал първия самолет и напуснал Турция\".  \"Два камиона доказателства\", гласи заглавието на в. \"Ватан\", който пише, че по време на деветчасовия обиск от турската полиция в консулството на Саудитска Арабия са били иззети доказателства, които били натоварени в два камиона. Претърсването на сградата продължи от 19.30 ч. в понеделник до 4.25 ч. във вторник. Полицията изследва внимателно сградата, покрива и градината на консулството.  Агенция \"Догу хабер\" откроява въздействието, което случаят Хашоги има върху отношенията между Саудитска Арабия и САЩ. Вестникът пише за завой от страна на президента на САЩ Доналд Тръмп, който първоначално предупреждаваше, че ако твърденията за убийството на журналиста се окажат верни, Саудитска Арабия ще бъде наказана от Вашингтон. Когато обаче и Рияд заяви, че е готов да отвърне на евентуални мерки, Тръмп заяви, че саудитският принц \"действително не знае\" за случая и обвърза престъплението със \"свирепи убийци\", посочва \"Догу хабер\".  ", "date": "2018.10.17", "title": "Обезглавили Хашоги под музикален съпровод в саудитското консулство в Истанбул "}
{"url": "http://epicenter.bg/article/Vashington-podkrepi-Vselenskata-patriarshiya-v-tsarkovniya-spor-s-Rusiya-/165998/7/0", "text": "Държавният департамент на САЩ подкрепи решението на Вселенската патриаршия да удовлетвори искането на Украйна за „автокефална\" църква, като определи патриарх Вартоломей като „глас на религиозна толерантност и диалог между врагове\", съобщава електронното издание на гръцкия вестник Kathimerini, цитирано от Агенция \"Фокус\".  Помолен да коментира съобщението на Руската православна църква, че ще прекъсне отношенията с Константинополската патриаршия заради решението й, служител на Държавния департамент подчерта, че американската администрация подкрепя утвърждаването на правото на религиозна свобода в Украйна, както и териториална цялост на страната.  Разколът се разглежда като демонстрация на сила от страна на Москва, коментират от редакцията.  ", "date": "2018.10.17", "title": "Вашингтон подкрепи Вселенската патриаршия в църковния спор с Русия "}
{"url": "http://epicenter.bg/article/Tramp-ostavi-Melaniya-bez-chadar-pod-prolivniya-dazhd--Video-/166001/7/0", "text": "Да бъдеш съпруга на Доналд Тръмп е тежка и на моменти - неблагодарна задача.    Това може да бъде потвърдено от две бивши съпруги и може би от една настояща, която засега само се усмихва мълчаливо.    Президентът на САЩ за пореден път успя да привлече вниманието на медиите с липса на такт, като в дъждовен ден изобщо не се сети да приюти съпругата си, Мелания, под чадъра, който носеше.    В понеделник, Доналд Тръмп говори с репортери малко преди да отлети за Флорида, за да види щетите от урагана Майкъл. Докато там се изливаше дъжд, президентът изобщо не сметна за необходимо да предложи на съпругата си да се скрие под чадъра му.    Това се случи едва на няколко метра, преди двамата да се качат в хеликоптера.    Потребителите на социалните мрежи веднага забелязаха меко казано некрасивия жест на Тръмп.  \"Много мило, Тръмп и Мелания и той има собствен чадър. Това е мъжки свят.\", коментира Франк Хензъл. \r\n \r\n \r\n Това не е първият случай, в който Тръмп се \"проявява\". Всички помним как той избута премиера на Черна Гора - Душко Маркович, а моментите, в които Мелания отбягва контакт с него са повече от многобройни.   Източник: Vesti.bg", "date": "2018.10.17", "title": "Тръмп остави Мелания без чадър под проливния дъжд (Видео)"}
{"url": "http://epicenter.bg/article/Partiynata-televiziya-Alfa-vazstanovi-izlachvaneto-si/165988/2/0", "text": "Партийната телевизия Алфа възстанови излъчването си два дни и половина след като то бе прекъснато по воля на самата медия.   Телевизията, която има лиценз за обществен оператор, прекъсна програмата си в неделя. На черен фон на екрана се изписваше надпис, който призоваваше за спирането да бъде попитано правителството.   Набързо стана ясно, че нито една държавна институция, вкл. СЕМ, не е намесена в прекъсването на сигнала. Във вторник, отново чрез текстови съобщения от екрана, телевизията изсипа серия от цитати на лидера на \"Атака\" Волен Сидеров, атакуващи вицепремиера и коалиционен партньор на \"Атака\" Валери Симеонов. Малко преди обед днес телевизията отново започна да излъчва. Междувременно от СЕМ коментираха, че не са информирани за спирането на \"Алфа\" и са изпратили запитване до медията.", "date": "2018.10.17", "title": "Партийната телевизия Алфа възстанови излъчването си"}
{"url": "http://epicenter.bg/article/Biser-Petkov--Pravitelstvoto-odobri-proekta-na-Zakona-za-horata-s-uvrezhdaniya/165989/2/0", "text": " Това каза министърът на труда и социалната политика Бисер Петков на брифинг в Министерски съвет, предаде аенция „Фокус“.   „Днес на редовното си заседание Министерски съвет одобри проекта на Закона за хората с увреждания.  “, каза още Петков и посочи, че    „  – както финансова, така и подкрепа за изграждане на достъпна среда и подкрепа за работодателите за устройване и приспособявне на работни места за хора с увреждания.  ., който консолидира наличния финансов ресурс за тази политика в Министерството на труда и социалната политика, 133 млн. лв. от бюджета на Държавното обществено осигуряване, които се плащат сега като социални инвалидни пенсии в непълен размер, и допълнителните 150 млн. лв., които премиерът и правителството обещаха.  “, каза още социалният министър.   Петков обясни, че  “, каза още министърът.   Той посочи още, че  . „Очакваме в рамите на едномесечния срок за обществени консултации заинтересованите страни да представят становище, така че  \", каза Петков.     каза министърът на труда и социалната политика.   „По отношение на искането за увеличаване на минималните пенсии правителството още в управленската програма на коалицията и в първите месеци на своето управление направи първи стъпки за значително увеличение.    “, каза още Петков.   Той посочи, че    „В проекта на бюджета на Държавното обществено осигуряване за следващата година е предвидено индексиране от 1 юли с 5,7%. Общо планираните разходи за пенсии за следващата година приближават границата от 10 млрд. лв. – това е повече от 500 млн. лв. от тези, които са за тази година.  . Водим разговор с организацията на пенсионерите, вслушваме се и се опитваме реалистичните искания да бъдат удовлетворени“, коментира социалният министър.  ", "date": "2018.10.17", "title": "Бисер Петков: Правителството одобри проекта на Закона за хората с увреждания"}
{"url": "http://epicenter.bg/article/Korneliya-Ninova-se-sreshtna-s-poslanika-na-Ruskata-federatsiya-N--Pr--Anatoliy-Makarov/165992/2/0", "text": "Председателят на НС на БСП се срещна днес с Н. Пр. Анатолий Макаров, извънреден и пълномощен посланик на Руската федерация. Това съобщиха от пресцентъра на НС на БСП.   По време на разговора бяха обсъдени двустранните отношения между България и Русия, както и възможностите за задълбочаване на икономическото сътрудничество между двете държави. В рамките на разговора бе дискутирана и възможността България да бъде мост в отношенията между Русия и Европейския съюз.   Корнелия Нинова представи на посланик Макаров проекта \"Визия за България\", като ключов документ в алтернативната управленска програма на БСП.   Корнелия Нинова уточни, че \"Визия за България\" поставя акцент върху формирането и въвеждането на ефективни политики, които са в интерес на българските граждани.   Председателят на БСП изтъкна, че проектът внася нова перспектива в образованието, науката, здравеопазването и икономиката, като поставя и приоритети в областта на вътрешната сигурност, обществения ред и външната политика.   Ето какво написа Нинова във Фейсбук:", "date": "2018.10.17", "title": "Нинова се срещна с руския посланик Макаров: България може да е мост между Русия и ЕС"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/165993/2/0", "text": "  Правителството прие Национална програма за елиминация на морбили и рубеола 2019-2022 г. Основните дейности на програмата са насочени към намаляване възприемчивостта на население към морбиления и рубеолен вирус, осигуряване на допълнителна възможност за имунизация на групи с повишен риск от заразяване чрез целеви ваксинални кампании, укрепване на системата за надзор на морбили и рубеола и постигане на показателите на Световната здравна организация за ефективност на надзора, подобряване на достъпността и качеството на информацията по отношение на заболяванията, ползата и риска от имунизацията срещу морбили и рубеола.   Необходимите средства за изпълнението на Програмата са за сметка на утвърдения бюджет за съответната година на Министерство на здравеопазването. Финансирането на разходите за ваксини ще се извършва рамките на осигурения бюджет за доставка на ваксини за задължителни и целеви имунизации и реимунизации.   Морбили и рубеола са ваксинопредотвратими инфекции, които в световен мащаб продължават да са причина за заболяемост и смъртност в детската възраст. Характерни за морбилната инфекция са значителен леталитет и тежки, водещи до инвалидизиране усложнения. Рубеолната инфекция има увреждащ по време на бременност ефект - налице е висок процент спонтанни аборти, мъртвораждания или синдром на вродена рубеола.   В медицинската практика са познати високо ефективни ваксини, които осигуряват 90-95% защитеност срещу морбили и рубеола. Досегашният опит от приложението на тези ваксини показва, че пълно прекъсване на разпространението на инфекцията се постига само при трайно поддържане на висок имунизационен обхват (> 95%). В противен случай, снижението на заболяемостта е временно.   През последното десетилетие епидемични подеми на морбили и рубеола се регистрират в редица европейски държави. В България, през 2009-2011 г., след дълъг междуепидемичен период (7 години), се разви епидемия от морбили - с 24 365 заболели и 24 смъртни случая. В периода 2011-2013 г. епидемии от морбили бяха регистрирани във Франция, Украйна, Грузия и Турция. Епидемии от морбили в Европа продължават да се регистрират и сега, като само за първите пет месеца на тази година са отчетени 8 343 случая, с най-голям брой заболели във Франция, Гърция, Италия и Румъния.     Правителството отпуска 135 274 лева за повишаване на квалификацията на държавни служители от Западните Балкани и страните от Източното партньорство. Това реши Министерският съвет, като одобри промени на утвърдените разходи по области на политики по бюджета на Министерството на външните работи за 2018 г. Проектите ще бъдат изпълнени от Дипломатическия институт към министъра на външните работи по линия на бюджетната програма „Международно сътрудничество за развитие и хуманитарни въпроси“.   Първият проект е „Специализиран семинар по енергийна дипломация“, който ще се проведе в София до края на 2018 г. и е предназначен за младши дипломатически служители на държавите от Западните Балкани и Източното партньорство (Албания, Босна и Херцеговина, Косово, Република Македония, Сърбия, Черна гора, Армения, Грузия, Молдова и Украйна).   Вторият проект - „Изграждане на институционален капацитет на структура, занимаваща се с обучителна и публична дейност, към Министерството на външните работи и европейската интеграция (МВнРЕИ) на Молдова“ ще постави основите на бъдещия дипломатически институт в Кишинев.     Кабинетът отпусна 991 128 лева на Министерството на транспорта, информационните технологии и съобщенията, за нуждите на Авиоотряд 28, свързани с покриване на разходи по извършване на базово техническо обслужване на самолет Еърбъс A319.   С цел поддържане на постоянна летателна годност, повишаване безопасността и сигурността на полетите, базовото техническо обслужване на самолет Еърбъс A319 се извършва периодично на всеки 2 години. От 28 май 2009 г., когато самолетът е приет за експлоатация в Авиоотряд 28, са извършени 5 базови технически обслужвания, като последното, правено през тази година, е с най-голям обем от изпълнени дейности и поради това, продължителността и стойността на прегледа е най-висока.   Извършването на базово техническо обслужване осигурява продължаване на летателната годност, висока безопасност и сигурност на полетите със специално предназначение, като при неизпълнение на тези дейности самолетът трябва да бъде спрян от експлоатация.     Министерският съвет разреши продажбата на имоти, собственост на „Български пощи“ ЕАД. Чрез търг с тайно наддаване ще бъде продаден недвижим имот в гр. Троян, както и поземлен имот в Разград, който представлява една втора идеална част от територия, предназначена за склад, с обща площ 14 155 кв. м.  Чрез търг с тайно наддаване ще бъдат продадени и недвижими имоти в гр. Първомай, гр. Доспат, с. Ясна Поляна и с. Горна Росица.    На община Димитровград дружеството ще продаде своя дял  от общ недвижим имот – сграда със застроена площ 172 кв. м.   – на цена не по-ниска от определената от независим оценител.   „ Български пощи“   ЕАД ще продаде  и  три неизползвани помещения от сграда в Сърница на общинската администрация в града, която е и съсобстеник на имота. Дружеството не ползва част от помещенията, които са негова собственост, а в същото време общинската администрация има нужда от допълнителни помещения за осигуряване на услуги на гражданите на Сърница. Продажбата ще се извърши чрез пряко договаряне по цена, не по-ниска от определената от независим оценител.   Също така „Български пощи“ ЕАД ще продаде на Агенция „Митници“ дела си от административната сграда на територията на ГКПП „Калотина“. Имотът е със застроена площ от 41 кв. м и не се ползва от дружеството. Съсобственикът Агенция „Митници” е направил предложение за покупка във връзка с изпълнението на проект „Реконструкция на ГКПП-Калотина” и предвиденото разширяване на трасето за влизащи автомобили.     Министерският съвет прие решение, с което разрешава изпращането и използването на рота и национален поддържащ елемент - до 140 военнослужещи и до 40 единици военна техника, от въоръжените сили на Република България в състава на силите за оперативен резерв на операцията на НАТО в Косово (KFOR).   Предвижда се българските рота и национален поддържащ елемент за междинен резерв на военната операция на Европейския съюз в Босна и Херцеговина EUFOR ALTHEA да могат да бъдат изпращани и използвани и в силите за оперативен резерв на операцията KFOR. Те ще бъдат разположени на територията на Република България и ще поддържат 10-дневна готовност за развръщане.   Увеличаването на приноса ни към KFOR с рота към силите за оперативен резерв ще допринесе за попълване на критичния недостиг от сили за тази операция и ще повиши видимостта на нашето участие в операциите на Балканите, като при това ще се реализира и икономия на сили и ресурси.     Правителството прие Решение, с което разрешава участието на до четирима военнослужещи от въоръжените сили на Република България с личното им оръжие и екипировка в мисията на НАТО в Ирак (NATO Mission Iraq - NMI) за срока на мисията.   На срещата на върха на НАТО в Брюксел през юли 2018 беше решено да се сформира небойна мисия за подготовка и изграждане на капацитет в Ирак. Мисията на НАТО ще има за задача да съветва служителите в Министерството на отбраната и Службата на съветника по национална сигурност и да обучава инструктори в професионалните военни учебни заведения, за да помогне Ирак да развие капацитета си за изграждане на по-ефективни национални структури за сигурност и професионални военни учебни заведения, което е от ключово значение за стабилността на страната и по-широкия регион, както и за сигурността на страните-членки на НАТО.   Включването на България в мисията на НАТО в Ирак е практически израз на приноса ни към усилията на Алианса в борбата с тероризма и в подготовката и изграждането на капацитет на силите и институциите за сигурност в Ирак.     Правителството одобри ревизираната Конвенция на Съвета на Европа за кинематографичната копродукция. Началото на подписването на документа е поставено на 30 януари 2017 г. в Ротердам и от тогава вече 20 държави са подписали, а пет и ратифицирали новия текст.   Ревизираната конвенция на Съвета на Европа е в сила от 1 октомври 2017 г. Някои от основните промени, които целят по-голяма гъвкавост за копродуцентите са, че максималните и минималните участия в многостранна копродукция стават съответно 80% вместо 70% , и 5% вместо 10%. В двустранна копродукция минималното участие става 10% вместо 20%, а максималното- 90% вместо 80%.   Друга важна промяна е отварянето на новата Конвенция за подпис и ратификация от страни извън Европа. Така в бъдеще всяка страна по Конвенцията ще може да получава официален статус на копродукция със страна извън Европа, която също е участник в Конвенцията без да се налага двете страни да имат помежду си двустранен договор.   България е участвала на всички етапи от работата по промяна на документа, като е била представена от експерти от НФЦ и е одобрила окончателния вариант, който е предложен за подписване.     Правителството прие решение за подписване на Споразумението за свободна търговия между Европейския съюз и Република Сингапур.   Със споразумението се определят условията за икономическите оператори от ЕС в т.ч. и от България да се възползват в пълна степен от възможностите, създадени в Сингапур. С подписването на документа за българските износители ще се създадат и условия за подобрен достъп до пазара на стоки и услуги в Сингапур. Споразумението надхвърля съществуващите в рамките на СТО ангажименти в много сфери, като услуги, обществени поръчки, нетарифни бариери и защита на интелектуалната собственост и др.   Очаква се Споразумението за свободна търговия между Европейския съюз и Република Сингапур да бъде подписано по време на 12-та среща на върха Азия-Европа (АСЕМ) на 18-19 октомври 2018 г.     Правителството одобри проект на Меморандум за разбирателство за сътрудничество в областта на земеделието между Министерството на земеделието, храните и горите на България и Министерството на земеделието на Ливан.   Документът предвижда задълбочаване и конкретизиране на сътрудничеството в областта на селското стопанство по теми от взаимен интерес. Ще бъдат насърчавани инвестициите в земеделието и създаването на съвместни дружества. Чрез меморандума ще се подпомага изграждането на връзки с неправителствени организации в сектора, ще се осъществява сътрудничество в областта на законодателната и регулаторна рамка в селското стопанство и др. Документът предвижда още и ускоряване на финализиране на процедурите за одобрение на вноса на селскостопански продукти.   Страните ще създадат съвместна работна група, която ще разработи подробен План за действие за постигане на целите на настоящия меморандум за разбирателство. Влизането в сила на документа ще прекрати действието на досега действащото споразумение между страните, подписано и влязло в сила в София на 25 юни 1998 г.     Правителството одобри резултатите от неформалното заседание на Съвета на ЕС по икономически и финансови въпроси (ЕКОФИН), което се проведе на 7-8 септември във Виена, Австрия. В първия ден от заседанието финансовите министри обмениха мнения относно постиженията и бъдещите предизвикателства пред Европейската инвестиционна банка, въздействието на покачването на лихвените проценти върху финансовата стабилност, както и икономическия потенциал и риска от криптоактивите. На втория ден се проведе дискусия по задълбочаването на икономическия и паричен съюз в контекста на Многогодишната финансова рамка 2021-2027 г. с акцент върху програмата на ЕС за инвестиции  „InvestEU”  и върху засилването на структурните реформи и макроикономическата стабилизация. Министрите обсъдиха и справедливото данъчно облагане на цифровата икономика.    Одобрени са също резултатите от неформалния Съвет на ЕС по образование, младеж, култура и спорт, част „Младеж“, който се проведе на 3 септември във Виена. В рамките на заседанието бяха обсъдени три основни теми - глава „Младеж“ от програмата „Еразъм“, начини за улесняване на ползотворния диалог и участие в рамките на „Еразъм“ и Европейската стратегия за младежта и европейския младежки диалог.     Министерският съвет прие Отчет за изпълнение на дейностите от Плана за изпълнение на Стратегията за противодействие на радикализацията и тероризма през 2017 година и План за изпълнение на стратегията през тази година.   Двата документа са в съответствие с целите и изискванията на приетата Стратегия за противодействие на радикализма и тероризма (2015-2020 г.) за ежегодно отчитане и приемане на планове, определящи секторни дейности в това направление. В тези планове са включени структури от компетентните министерства и държавни агенции, а изпълнението им се координира от междуведомствена работна група.     Българската държава предоставя безвъзмездно за ползване на Дружеството на българите в Унгария имот, находящ се на ул. „Вагохид“ 15 в гр. Будапеща. Имотът ще се използва единствено и само за църковна и училищна дейност, съгласно Договор за дарение през 1933 г. Имотът няма да се използва за извършване на икономическа дейност.     Кабинетът реши да се създадат изменения във връзка със сертифицирането на организациите за техническо обслужване на гражданските въздухоплавателни средства. Това е една от промените, залегнали в Закона за гражданското въздухоплаване. Предлагат се допълнения при сертифицирането на дейности, представляващи високорискови операции за търговски и нетърговски цели, в съответствие с европейското законодателство.   Изготвени са нови разпоредби по отношение авиационната сигурност, с които се създават конкретни основания за осъществяването на административен контрол, върху дейностите, свързани с авиационната сигурност както на гражданските летища, така и по отношение обучението на служителите отговарящи за сигурността.   В националното законодателство се въвежда понятието „пълноправен контрольор“. Създават се също така административнонаказателни разпоредби за извършването на полети с безпилотно управляемо въздухоплавателно средство (дрон) без разрешение. Към момента липсва санкция за нарушаване на правилата, според които полетите с дронове се извършват след писмено разрешение на ГД „Главна въздухоплавателна администрация“ в резервирано въздушно пространство.     Министерският съвет одобри проект за изменение и допълнение на Закона за прилагане на Общата организация на пазарите на земеделски продукти на Европейския съюз.   Съгласно една от промените се предвижда да отпадне задължението на земеделските производители да подават декларации всяко тримесечие, за произведени количества зърно по видове. Декларация ще се подава веднъж годишно от всички производители, с което се намалява административната тежест, а получената информация ще обхваща цялото произведено зърно.   Във връзка с премахването на производствените квоти за захар и изоглюкоза в ЕС от 1 октомври 2017 г. от закона отпадат разпоредбите, уреждащи производствените квоти и одобрението на рафинериите и на производителите на изоглюкоза. Промяната в сектор „Захар“ е свързана и с приемането на Регламент на Комисията, който урежда задължение за предоставянето на данни от държавите-членки до ЕК относно цени, производство и информация за пазара на захар и изоглюкоза.     Правителството прие постановление за изменение и допълнение на Правилника за прилагане на Закона за лова и опазване на дивеча. Отпада изискването за присъствието на длъжностно лице от държавното горско или държавното ловно стопанство при индивидуален лов на дива свиня в ловностопанските райони, предоставени на ловните дружини. Изменението е поради спешната необходимост от редуциране броя на дивите свине в страната, с цел превенция на заболяването африканска чума по свинете.   При провеждане на индивидуален лов на дива свиня в държавните ловни стопанства и ловностопанските райони към държавните горски стопанства, изискването за присъствието на длъжностно лице остава, когато лова се провежда по линия на организирания ловен туризъм.   Облекчаването на изискванията при провеждане на индивидуално ловуване на дива свиня в ловностопанските райони, предоставени на ловните дружини, е с цел увеличаване на интензивността при отстрела на вида.     Правителството прие промени в Наредбата за реда за класифициране на растенията и веществата като наркотични.   Под контрол се поставят нови шест вещества чрез включването им в Списък I на Наредбата - „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“.   Решението е на Комисията по наркотичните вещества към ООН, с което се поставят под международен контрол нови вещества чрез включване в списъците на Единната конвенция на ООН по упойващите вещества от 1961 г., ратифицирана от Република България.   Новите шест вещества, които се добавят към Списък I на Наредбата, са Акрилоилфентанил, Карфентанил, Окфентанил, Тетрахидрофуранилфентанил, 4-Флуороизобутирфентанил и Фуранилфентанил. Те са синтетични аналози на фентанила. Съгласно доклада и препоръките на Световната здравна организация те не намират приложение в медицината, а разпространението им и злоупотребата с тях предизвикват висок риск за общественото здраве. Очакваният резултат от предлаганата промяна е да се ограничи рискът от злоупотреба с тези вещества, както и да се предотвратят трафикът и разпространението им.     Правителството прие изменение на Наредбата за администриране на нередности по Европейските структурни и инвестиционни фондове. Целта е съкращаване на срока по чл. 10, ал. 3 от Наредбата, съгласно който определеният тримесечен срок за приключване на проверките по сигнали за нередности може да се удължава до три месеца. Промяната е продиктувана от направен анализ, че увеличаване на броя на подадените сигнали за нередности би довело до забавяне на темпа на изпълнението на програмите. По тази причина срокът по разпоредбата се редуцира от 3 месеца на 45 дни.     Правителството одобри изменения и допълнения в Закона за чистотата на атмосферния въздух. Една от целите е хармонизиране и привеждане в съответствие с европейското на национално законодателство, посредством транспониране на част от Директива (ЕС) 2016/2284 за намаляване на националните емисии на някои атмосферни замърсители. С промените в закона се регламентират изисквания за качество на твърдите горива (въглища и брикети), използвани за битово отопление от населението и определяне на контролен орган по прилагане на тези изисквания. Целта е намаляване на емисиите на фини прахови частици (ФПЧ) и серен диоксид, посредством използването на по-качествени твърди горива за битово отопление.   Промените са част от мерките, предприети на национално ниво, за изпълнение на решение на Съда на ЕС по дело С-488/15, според което България не е спазила нормите за ФПЧ на територията на цялата страна, и с които се цели предотвратяване на възможността за налагане на финансови санкции на страната при неизпълнение на решението на съда. В допълнение, в Преходни и заключителни разпоредби на проекта се дава основание за разработване в наредба на изискванията за дървесината, която се предлага на населението за битово отопление.   Въвеждат се обективни критерии за оценка на напредъка по постигане на целите на общинските програми за качество на атмосферния въздух и съответно санкциониране при неизпълнение. Целта е ангажираност на местната власт по проблема с наднорменото замърсяване на атмосферния въздух.   Подобряване на качеството на данните за емисиите на флуорсъдържащи парникови газове и намаляване на тежестта за бизнеса и администрацията във връзка с годишното докладване са също сред целите на законопроекта.     Правителството одобри проект на Закон за хората с увреждания, с който се уреждат обществените отношения, свързани с насърчаването, защитата и гарантирането на равноправното и пълноценно упражняване на техните права. С предлаганата нормативна уредба по нов начин се дефинират областите и средствата за необходимата подкрепа за социално приобщаване на хората с увреждания.   Проектът на Закон за хората с увреждания въвежда нова индивидуална оценка, която е комплексна и ще отразява потребностите на човека с увреждане, изследвайки неговото здравословно състояние, функционалните затруднения и наличието на бариери при изпълнение на ежедневните му дейности, както и вида на необходимата подкрепа.   От 1 януари 2019 г. на хората с увреждания над 18 годишна възраст ще се предоставя месечна финансова подкрепа, която ще компенсира разходите, породени от увреждането и представлява сума, в зависимост от степента на увреждане. Размерът на финансовата подкрепа ще се определя в зависимост от линията на бедност. През 2019 г. хората с над 90% степен на увреждане с право на чужда, които получават социална пенсия за инвалидност, ще получават 57% от линията на бедност или 198 лв. на месец.   Със законопроекта се предвижда от 1 януари 2021 г. да се създаде Държавната агенция за хората с увреждания като нова структура към Министерския съвет. Тя ще изготвя индивидуалната оценка на потребностите на хората с увреждания и ще има водеща роля при координацията на цялостната държавна политика за техните права. Новата структура ще е правоприемник на сегашната Агенция за хората с увреждания. Към нея ще бъдат насочени служители от Агенцията за социално подпомагане, които до настоящия момент изпълняват политиките по социално-икономическа защита на хората с увреждания. Предвижда се разработване и изпълнение на Национална програма в подкрепа на работодателите за финансиране на дейности по приспособяване и/или оборудване на работни места и осигуряване при необходимост на достъп до тях, с цел стимулиране и подпомагане на работодателите за наемане на хора с трайни увреждания. С проекта на Закона за хората с увреждания се регламентира защитената заетост за хора с тежки и множество увреждания. Предвижда се създаване на центрове за защитена заетост, като механизъм в подкрепа на трудовата интеграция на хора с тежки и множество увреждания.   Предвижда се изграждане на информационна система за хората с увреждания, която да служи за наблюдение и анализ на социално-икономическия статус на хората с трайни увреждания, за планиране на дейности, свързани със задоволяване на индивидуалните им потребности и за разработване на секторни политики. Информационната система ще поддържа профил на всеки човек с трайно увреждане с възможност за индивидуален достъп до персоналните данни за лицето чрез идентификация по реда на Закона за електронната идентификация.   Със законопроекта се създават възможности за публично финансиране на проектен принцип на дейности за изграждане на достъпна среда, с цел премахване на съществуващи пречки и прегради пред достъпността и в подкрепа на мобилността на хората с увреждания, по реда на Национална програма за достъпна жилищна среда и лична мобилност. Предвижда се от 01 януари 2020 г. финансирането и предоставянето на помощни средства, приспособления, съоръжения и медицински изделия за хората с увреждания да премине към системата на здравеопазването.     „Национална електрическа компания“ ЕАД ще може да продаде на АЕЦ „Козлодуй“ ЕАД ротор високо налягане от турбина К-1000-60/1500-2М. Роторът е част от старото оборудване за АЕЦ „Белене“ и в момента се намира на площадката. Продажбата ще бъде извършена чрез пряко договаряне между двете дружества. Това е регламентирано в решение на Министерския съвет, взето на днешното му заседание.   Възможността за подобна сделка е регламентирана в Правилника за упражняване правата на държавата в търговските дружества с държавно участие в капитала. В неговите текстове е посочено, че началната цена за продажбата се определя от независим оценител след прието решение на Министерския съвет.   Роторът високо налягане от турбина К-1000-60/1500-2М е от съществено значение за изпълнение на програмите за продължаване на експлоатационния ресурс на двата блока на АЕЦ „Козлодуй“ и увеличаване на мощността им до 104%. По време на плановия годишен ремонт на 5-ти блок за 2018 г. е доказано, че роторът може да бъде използван за нуждите на централата. Производител на ротора високо налягане е ПАО „Турбоатом“, който е и собственик на всички необходими лицензионни и квалификационни документи. Доставката на ротора от друг производител е несъвместима със съществуващото оборудване и ще доведе до съществени технически затруднения при експлоатацията.     България ще представи кандидатурата си за член на Съвета на Международния съюз по далекосъобщения по време на Конференцията на пълномощните представители на организацията. Преизбирането на страната ни за осми пореден мандат, ще утвърди България като страна с водеща роля в региона в сферата на информационните технологии и съобщенията.   Събитието ще се проведе от 29 октомври до 16 ноември в Дубай, Обединени арабски емирства. Министерският съвет одобри позицията и състава на българската делегация за участие в конференцията.   По време на форума предстои избор на ръководство на Съюза. Ще бъдат обсъждани административни и финансови въпроси, както и стратегически план за следващия 4-годишен период.     Правителството одобри допълнителни разходи по бюджета на Министерството на младежта и спорта за 2018 г. в размер на 3 663 000 лв. Със средствата ще бъде финансирано изграждането на многофункционална спортна зала в гр. Кърджали по проект, представен от областния управител на Област Кърджали по реда на Наредба № 2 от 08.05.2014 г. за финансово подпомагане на строителството и ремонта на спортни обекти и съоръжения.   В проекта се предвижда изграждане на многофункционална спортна зала, която да се използва основно, но не само, за тренировъчна и състезателна дейност по волейбол, баскетбол и футзал. Реализацията на проекта ще доведе до устойчиво развитие и популяризиране на физическото възпитание и спорта сред подрастващите и активно занимаващите се със спорт в област Кърджали. Ще се създадат условия за създаване и изпълнение на тренировъчни и състезателни програми и възстановителни режими, както и за организиране и провеждане на състезания.     Правителството одобри българската позиция за заседанието на Европейския съвет, което ще се проведе на 18 октомври в Брюксел.   Срещата на лидерите на ЕС ще започне с дебат по темите „миграция“, „вътрешна сигурност“ и „външни отношения“. По темата за миграцията България смята, че се изисква комплексен, структуриран и координиран общоевропейски отговор. По вътрешната сигурност Българското председателство на Съвета на ЕС инвестира значителни ресурси в новата архитектура на информационния обмен и успя да постигне обща позиция на Съвета.   Заседанието ще продължи със среща на върха на държавите от еврозоната. За България е важно да бъде осигурено еквивалентно третиране на държавите- членки извън еврозоната относно управлението на Европейския механизъм за стабилност.   Одобрена е също така българската позиция за  заседанието на Европейския съвет (член 50), което ще се проведе на 17 октомври в Брюксел. Заседанието ще бъде във формат ЕС - 27 с участието на премиера на Обединеното кралство Тереза Мей, която ще представи виждането на британската страна по преговорния процес и вероятността за постигане на споразумение и преходен период. След това останалите лидери ще изслушат оценката на главния преговарящ на ЕК и ще обсъдят по-нататъшните действия на ЕС при всички възможни сценарии.       Правителството одобри допълнителни разходи по бюджета на Министерския съвет за 2018 г. в размер на 1 300 000 лв. От тях 200 000 лв. са за довършителните дейности по новостроящия се катедрален храм „Св. Св. Кирил и Методий“ в гр. Ловеч, а 500 000 лв. - за довършителни дейности по новостроящия се храм „Св. Николай Чудотворец“ в гр. Бургас, кв. Меден рудник. С останалите 600 000 лв. ще бъде направен основен ремонт на Пловдивдска духовна семинария „Св. Св. Кирил и Методий“.   С постановлението на правителството, храмовете и семинарията ще се превърнат в духовен център на областните градове, съчетавайки религиозна, просветна и социална дейност.     С над 163 млн. лв. ще се финансира развитието на спешната медицинска помощ в България по Оперативна програма „Региони в растеж“ 2014-2020 г. За целта Министерският съвет даде съгласието си ръководителят на Управляващия орган на програмата да подпише договор за безвъзмездна финансова помощ с Министерството на здравеопазването за изпълнението на проект „Подкрепа за развитие на системата за спешна медицинска помощ“.   237 обекта от системата на спешната медицинска помощ в цялата страна ще бъдат обхванати от предвидените по проекта дейности, които включват ново строителство, реконструкция, ремонт, преустройство, подобряване на достъпа за лица с увреждания до сградите и на прилежащото околно пространство. Така ще се обновят сградният фонд и оборудването в спешните отделения на лечебни заведения с над 50% държавно участие в капитала, 27 центъра за спешна медицинска помощ и разкритите към тях 170 филиала и 6 изнесени екипа. Ще бъдат купени 400 съвременни линейки с оборудване и апаратура, отговарящи на Медицинския стандарт „Спешна медицина“ и на най-добрите европейски практики и изисквания за своевременност, достатъчност, качество и безопасност.   Проектът „Подкрепа за развитие на системата за спешна медицинска помощ“ е с голяма обществена значимост и е един от най-мащабните и важни по оперативната програма. Изпълнението му ще осигури подходяща и ефективна здравна инфраструктура, допринасяща за подобряване на качеството и безопасността на медицинската помощ и за осигуряването на равнопоставен достъп до качествена медицинска помощ.", "date": "2018.10.17", "title": "Вижте решенията на правителството от днес"}
{"url": "http://epicenter.bg/article/Premierat--Otpuskame-600-hil--lv--za-Plovdivskata-duhovna-seminariya/165995/2/0", "text": ", предаде агенция „Фокус“.   , каза Борисов. Премиерът посочи, че кабинетът ще отпусне и 500 хил. лв. за довършването на голямата църква в кв. „Меден рудник“ в Бургас и 200 хил. лв. за катедралата в Ловеч.   посочи министър-председателят.  ", "date": "2018.10.17", "title": "Премиерът: Отпускаме 600 хил. лв. за Пловдивската духовна семинария"}
{"url": "http://epicenter.bg/article/Pravitelstvoto-otpusna-163-mln--lv--za-speshnata-pomosht/165997/2/0", "text": "С над 163 млн. лв. ще се финансира развитието на спешната медицинска помощ в България по Оперативна програма „Региони в растеж“ 2014-2020 г. За целта Министерският съвет даде съгласието си ръководителят на Управляващия орган на програмата да подпише договор за безвъзмездна финансова помощ с Министерството на здравеопазването за изпълнението на проект „Подкрепа за развитие на системата за спешна медицинска помощ“.   237 обекта от системата на спешната медицинска помощ в цялата страна ще бъдат обхванати от предвидените по проекта дейности, които включват ново строителство, реконструкция, ремонт, преустройство, подобряване на достъпа за лица с увреждания до сградите и на прилежащото околно пространство. Така ще се обновят сградният фонд и оборудването в спешните отделения на лечебни заведения с над 50% държавно участие в капитала, 27 центъра за спешна медицинска помощ и разкритите към тях 170 филиала и 6 изнесени екипа.   Ще бъдат купени 400 съвременни линейки с оборудване и апаратура, отговарящи на Медицинския стандарт „Спешна медицина“ и на най-добрите европейски практики и изисквания за своевременност, достатъчност, качество и безопасност.   Проектът „Подкрепа за развитие на системата за спешна медицинска помощ“ е с голяма обществена значимост и е един от най-мащабните и важни по оперативната програма. Изпълнението му ще осигури подходяща и ефективна здравна инфраструктура, допринасяща за подобряване на качеството и безопасността на медицинската помощ и за осигуряването на равнопоставен достъп до качествена медицинска помощ.  ", "date": "2018.10.17", "title": "Правителството отпусна 163 млн. лв. за спешната помощ"}
{"url": "http://epicenter.bg/article/Dvama-balgari-zadarzhani-v-Yaponiya--nadraskali-memoriala-v-Hiroshima-s----quot-Loko-Sofiya-quot-/165999/2/0", "text": "Двама българи бяха задържани в Япония заради надписа \"Локо София\", който се появи върху мемориала за жертвите от ядрената атака над Хирошима, съобщи Нова телевизия.   Официални източници съобщиха за телевизията, че двамата мъже са служители на Националната опера.   Външното ни министерство определи случилото се като възмутително. Дипломатите ни поднасят извинения на Япония.     Софийска опера и балет изразява искреното си възмущение и потрес от извършеното посегателство срещу Мемориалния парк на мира в гр. Хирошима, за което японските власти проверяват двама служители от техническия екип на турнето на Операта в Япония. Това съобщиха от пресцентъра на Софийската опера и балет.   „Осъждаме този вандалски акт, който засяга по недопустим и непристоен начин паметта на жертвите на атомната бомбардировка от 06.08.1945 г. Това е ужасно поругаване по хулигански подбуди на символа на една световна трагедия.   Поднасяме извиненията си на японския народ, който стана жертва на необмислените постъпки на български граждани, решили да изразят футболните си пристрастия по крайно обиден и неуместен начин. Те трябва да понесат с цялата тежест на закона последствията от действията си“, се посочва в позицията на Софийската опера и балет.   Институцията категорично се разграничава от извършителите, като същите нямат място в трупата ни и затова прекратяваме напълно отношенията си с тях.   Софийската опера и балет изразяват готовността си за всякакъв вид съдействие на японските власти при провеждане на разследването по случая.   „Признателни сме за щедрото гостоприемство, с което бяхме посрещнати на японска земя. Изразяваме искреното си съжаление, че плодотворната ни съвместна дейност вече 20 години, посветена на красотата и изкуството, както и последните триумфални успехи на представленията на „Кармен“ и „Турандот“ на Софийската опера и балет в Япония, бяха помрачени от този неприятен инцидент“, допълват от операта.  ", "date": "2018.10.17", "title": "Операта уволни драскачите, извини се на японския народ"}
{"url": "http://epicenter.bg/article/Tsvetanov-s-namek-da-gonim-ruski-diplomati-sled-novite-dokazatelstva-za-Skripal-/166000/2/48", "text": "Председателят на парламентарната група на ГЕРБ Цветан Цветанов намекна, че след новите доказателства по отравянето на Скрипал трябва и ние да изгоним руски дипломати. Само преди два-три дни английският посланик Ема Хопкинс предостави нови доказателства по аферата на премиера Бойко Борисов на среща с него в Министерския съвет, както и за хакерската атака срещу седалището на организацията за забрана на химическите оръжия в Хага, припомня Канал 3.  \"Доказателствата вече са много по-ясни и трябва да се съобразим с това, която направиха всички развити европейски държави\", отсече Цветанов, който от самото начало е на тази позиция още от избухването на скандала през пролетта, когато страната ни се нареди сред малцината членки на ЕС, които не изгониха руски дипломати. Тогава позицията на Цветанов се размина с тази на премиера и правителството, които не го направиха.  \"Не бих искал в момента да иззема функцията на изпълнителната власт, но много е тревожно това, които излезе като доказателства и категоричността, която декларираха държави като Великобритания, Австрия, Германия, Франция и САЩ\", коментира днес Цветанов.  Вторият човек в ГЕРБ добави още, че една от потенциалните заплахи за региона и страните-членки на ЕС са хибридните атаки. \"И това, които е направено като извод от много държави от ЕС, е, че Русия е една от държавите, която действително е потенциална заплаха с хибридните атаки, които прилагат и в Западните Балкани, и в държавите от ЕС, и в държави извън ЕС\", отсече Цветан Цветанов.  ", "date": "2018.10.17", "title": "Цветанов с намек да гоним руски дипломати след новите доказателства за Скрипал "}
{"url": "http://epicenter.bg/article/Fandakova-naredi-proverka-na-izmenenieto-na-proekta-za-tramvaynoto-trase-na-ul---quot-Graf-Ignatiev-quot--/166002/2/0", "text": "„По моя заповед дирекция „Вътрешен одит“ извършва пълна проверка на обстоятелствата, довели до необходимостта от изменение на проекта за релсовия път по ул. „Граф Игнатиев“ в хода на изпълнение на строително-монтажните дейности“.   Това съобщи кметът на София Йорданка Фандъкова във Фейсбук.  „На 29 юни 2018 г. Специализираният експертен съвет по устройство на територията е разгледал искане от „Столичен електротранспорт“ ЕАД за необходимостта от преработка на проекта в частта „релсов път“. По реда на чл. 154 ал. 5 от Закона за устройство на територията експертният съвет е възложил изготвянето на нов инвестиционен проект, с който да се намерят решения за отводняването на релсовия път, промяна на кривите при ул. „Алабин“, така че трамваите да могат да се разминават без светофар и цялостно решение за околорелсовата еластична виброизолационна система, в съчетание с носеща конструкция тип „плаваща плоча“, което е довело до промяна на един от влаганите материали, както и изпълнение на дренажна система“, обяснява Фандъкова.  „Процедурата при замяна на материал е подробно разписана в Закона за обществените поръчки – изготвят се заменителни таблици и „анализна цена“. Цената на новия материал се доказва от изпълнителя и се одобрява от възложителя, Столична община. Столична община заплаща реалната пазарна цена, а не оферираната за материал, който няма да бъде вложен. Общественият интерес е да не бъде платено повече за нещо, което струва по-малко при промяна на материалите, и това е разписано като процедура в договора“, пише още кметът на София в социалната мрежа.  ", "date": "2018.10.17", "title": "Фандъкова нареди проверка на трамвайното трасе на ул. \"Граф Игнатиев\" "}
{"url": "http://epicenter.bg/article/Nikolay-Barekov-pokani-Valeri-Simeonov-i-Krasimir-Karakachanov-za-evropeyskiya-forum-v-Kishinev/166003/2/0", "text": "Николай Бареков отправи покана към Валери Симеонов и Красимир Каракачанов за европейския форум в Кишинев, съобщиха от пресцентъра на ПП \"Презареди БГ\". Ето текста на поканата:   Като лидер на единствената призната политическа партия в Европа /ПП „Презареди България” и член на европейското ръководство на консерваторите /АКРЕ/ с огромна тревога наблюдавам всекидневните скандали в консервативно-патриотичната част на българското управление.   Не съм очаквал, че отправената от мен покана в качеството ми на европейски политик, получил международно признание, към трите политически партии да се присъединят към фундаментален патриотично-консервативен блок за европейските избори ще предизвика подобен емоционален изблик и дори проява на завист и агресия от лидерите на тези формации.   Оказва се, че искайки да направя добро за консервативната идея в България и в Европа, съм на път да разпадна цяло правителство на „стабилността”, без дори да присъствам на територията на България, а много често и на територията на европейския континент. Надявам се случващото се пред очите ни да не е заради личното отношение на определени политици към моята персона.   Тук е мястото да отправя благодарност към Волен Сидеров и ПП „Атака”, че единствено откликнаха на поканата ми и ще присъстват на форума на консерваторите в Кишинев, на който ще представим идеята за създаване на голям консервативен блок, който да поведе битката срещу неолиберализма на предстоящите европейски избори.   Обръщам се към Валери Симеонов, лидер на НФСБ, и Красимир Каракачанов, лидер на ВМРО, с призива да обмислят събитията от последните дни, да откликнат също на моята покана и да вземат участие в най-висшия форум на европейските консерваторите. За целта публично обявявам, че ще покрия от личните си средства разходите им по пътуването до Кишинев.   Обръщам се и към колегите ми от България с молбата да не изпитват ревност към моята позиция, носеща ми легитимация в Европа, защото ще положа необходимите усилия опитът, натрупат в най-висшите консервативни среди, да бъде предаден на моите политически наследници в България.  ", "date": "2018.10.17", "title": "Николай Бареков покани Валери Симеонов и Красимир Каракачанов за европейския форум в Кишинев"}
{"url": "http://epicenter.bg/article/Za-parvi-pat-v-EP-byaha-predstaveni-folklorna-izlozhba-i-kniga-za-kan-Tervel---spasitelyat-na-Evropa/166005/2/0", "text": "В сградата на Европейския парламент в Брюксел по инициатива на евродепутата и заместник-председател на ВМРО Ангел Джамбазки във вторник вечер се проведоха две събития, представящи красотата, уникалния фолклор и великата история на България и българския народ. Поставена бе изложба фолклорна фотография на Асен Великов и бе представено изданието на английски език на книгата „Кан Тервел - спасителят на средновековна Европа“ с автор проф. Георги Атанасов, съобщиха от пресцентъра на ВМРО.   Изложбата представя красивия български фолклор, бит и традиции. Посветена е на Европа, която ние – българите, защитихме, за да съществува в сегашния си вид. Това е уникално събитие. Благодарение на нашата работа тук, в Европейския парламент, сега сме свидетели на нещо невиждано – разкриваме красотата на нашата родина и връщаме историческата памет за това колко важна е страната ни за съществуването на днешна модерна Европа.   България без фолклора и историята си няма бъдеще, каза в приветствието си Ангел Джамбазки. Той благодари на стотиците български и чуждестранни журналисти и гости на събитието и изрази радостта си, че много наши сънародници от чужбина проявяват интерес и присъстват на представянето.   Историкът проф. Пламен Павлов, който е рецензент на „Кан Тервел – спасителят на средновековна Европа“, разкри пред присъстващите, че изданието показва, че българите сме първите в Европа. Благодарение на кан Тервел са стопирани опитите на Халифата да завладее Стария континент. Битката при Константинопол е най-важната, за да я има днешна Европа, каза проф. Павлов.   Авторът проф. Георги Атанасов заяви, че това е единствената книга на английски език, която може да информира европейската общественост за тези мащабни процеси, които са основополагащи за Европа – такава, каквато е в момента.   Проф. Атанасов изрази благодарността си към вицепремиера, министър на отбраната и лидер на ВМРО Красимир Каракачанов, който е откликнал веднага за създаването на инициативен комитет за честванията на 1300 години от победата на кан Тервел над арабите при Константинопол.   Книгата е издадена като част от работата на този национален инициативен комитет, който е под председателството на Каракачанов. Авторът напомни, че паметник на българския владетел вече е издигнат в Св. Влас, очаква се поставянето на паметници на кан Тервел и в други български градове.  ", "date": "2018.10.17", "title": "За първи път в ЕП бяха представени фолклорна изложба и книга за кан Тервел – спасителят на Европа"}
{"url": "http://epicenter.bg/article/V-meditsinskite-izdaniya-se-spomenava-za-samo-oshte-dva-podobni-sluchaya-v-sveta/166007/2/0", "text": "55-килограмов тумор на яйчника е бил изваден от пациентка след няколкочасова интервенция в най-голямата акушеро-гинекологична болница в страната \"Майчин дом\". В медицинските издания се споменава за само още два подобни случая в света, съобщиха от лечебното заведение.   65-годишната пациентка е била доведена от близките ѝ за преглед в \"Майчин дом\" без болки, но със силно подут корем, който затруднявал свободното ѝ придвижване. Жената споделила, че е забелязала първите промени още през 2010 г., но в последните няколко години коремът ѝ нарастнал значително, което пречело на всекидневните ѝ занимания и на свободното й движение без придружител.   След прегледа се установява, че проблемите са предизвикани от гигантска туморна формация, срастнала към предната коремна стена на жената. Спешно е формиран екип, воден от д-р Алън Начев и включващ д-р Весела Карамишева, д-р Светослав Йоров и д-р Николай Гешев, които се заемат с операция по отстраняване на туморното образувание.   По време на оперативната консултация екипът заключва, че това е карцином на яйчника, който е растял бавно в последните 8 години. При сложната интервенция, продължила няколко часа, екипът на д-р Начев извежда от тялото на пациентката над 48 литра течност и отстранява изцяло туморната формация, като хистологичните резултати показват, че става въпрос за злокачествено раково образувание.   Постоперативният период, продължил две седмици, също се оказва тежък за наблюдаващия екип и пациентката, тъй като огромният размер на тумора е предизвикал промяна в наляганията в организма и са приложени редица реаниматорни мероприятия с изключителна сложност от екипа на професор Силви Георгиев - завеждащ реанимацията на \"Майчин дом\", които буквално спасяват и връщат към живота 65-годишната жена.   \"Този случай е изключително рядък и рекорден за територията на България. Поне ние не можахме да открием подобен казус в литературна и интернет справка, с изключение на един сходен в Бразилия и един в Нигерия, затова можем спокойно да заявим, че данните ще предизвикат вълнение в света на медицината. От всички ракови заболявания, ракът на яйчниците е сред често срещаните, но благодарение на добрата диагностика в последните години е почти невъзможно да попаднеш на случай на такъв растеж. Изключително горд съм от действията на екипа, който за пореден път доказва, че в \"Майчин дом\" работят най-добрите специалисти\", заяви директорът на болницата професор Иван Костов.", "date": "2018.10.17", "title": "Извадиха 55-килограмов тумор от жена в \"Майчин дом\" "}
{"url": "http://epicenter.bg/article/Borisov-vazlozhi-na-ministar-Ananiev-da-predlozhi-zakonodatelni-promeni-po-otnoshenie-na-donorstvoto-/166011/2/0", "text": "Министерството на здравеопазването да изготви предложения за законодателни промени, които максимално да улеснят донорството в България – това разпореди министър-председателят Бойко Борисов по време на днешното правителствено заседание. След като по-рано днес се срещна с близките на Адриан Петков, премиерът Борисов възложи на министър Кирил Ананиев да направи консултации в Народното събрание и да се започне работа по темата. Това съобщиха от правителствената информационна служба.  „Има още 15 чакащи за бял дроб и 1200 за бъбреци“, отбеляза министър-председателят и добави, че може да се направи така, че много човешки животи да бъдат спасени.  На днешното правителствено заседание беше одобрен и проектът на Закон за хората с увреждания. По време на обсъждането министърът на финансите Владислав Горанов и вицепремиерът Валери Симеонов изразиха резерви към текстовете на чл. 40 от проекта.  Министър-председателят Бойко Борисов заяви категоричната си подкрепа за Закона за хората с увреждания.  „Ние водихме многократен диалог, поехме ангажимента и държа да си го приемем, така както Бисер Петков го предлага. Ние сме парламентарна република и Парламентът да преценява, в края на краищата те са нашите работодатели. Така че ние сме сложили подписите си, гарантирали сме си, че този текст ще приеме Министерският съвет“, допълни премиерът Бойко Борисов.   Ананиев, как продължи срещата със семейството на Адриан?   Изразиха родителите на Адриан благодарност от разговорите днес, защото са преминали в добронамерен и полезен дух.   Свържи се с депутатите от Патриотичния фронт, с депутатите от ГЕРБ, разясни им конкретния случай и ги запознай с идеите, които семейството предлага за донорството. Както вече възложих на Даниела Дариткова, която е председател на здравната комисия в НС и на теб, като министър, отворете дебат за промяна – така че когато има предварително заявено желание за донорство, да не се стига до ситуации семействата да отказват, както в случая предлагат родителите на Адриан. Отворете дебата в парламента, стартирайте кампания за донорството, да се чуят позиции и „за“, и „против“. Проследете европейската практика.   Възложил съм утре до обяд шефа на Агенцията по трансплантации да даде конкретни текстове, които да ги обсъдим в ръководството на министерството и да ги предадем по най-възможно бързия начин на Комисията по здравеопазване в Народното събрание.   Защото на практика сега има още 15 чакащи за бял дроб и 1200 за бъбреци, а в същото време особено след катастрофи или подобни инциденти може да се направи така, че много човешки животи да бъдат спасени. Седнете, отворете темата, още веднъж ви казвам, и вземете най-правилното решение, за да не се стига хора да чакат с месеци за донор с мисълта, че всеки ден ти е предпоследен, ако не се намери такъв.  ....   Петков, това ли е, което сме поели като ангажимент?   Да, това е проектозакона, който поехме като ангажимент на днешното заседание да бъде разгледан от Министерски съвет, за да постъпи в Народното събрание. Проектът е разработен в съответствие с основните положения на Конвенцията за правата на хората с увреждания и отговаря на основните искания на организациите на хората с увреждания, включително и на протестиращите майки от инициативата „Системата ни убива“.   Това ли е, което с Владислав Горанов и ти подписахте с тях?   Да, това е.   Нямаме изречения, думи променени, които да възникне нещо проблем от това, което Горанов като мой представител там подписа? Кажи Горанов?   Само аз да кажа, законопроектът беше подкрепен от Националния съвет за интеграция на хората с увреждания, вчера на Националния съвет за тристранно сътрудничество не получи подкрепа от работодателите, не са съгласни с въвеждането на квоти за хора с увреждания в законопроекта, това е основното им несъгласие. Така че това е ситуацията, той е внесен във вида, в който получи подкрепа в Националния съвет за интеграция за хора с увреждания.   Горанов!   Господин премиер, много внимателно проследихме при разглеждането на материала за днешното заседание да не се отклоним от поетите ангажименти и не сме се отклонили на сантиметър от поетите ангажименти, но аз продължавам да не подкрепям чл. 40, който създава ангажимент и формира квоти по отношение на минимален брой заети хора с увреждания. Предвидено е в законопроекта работодателите да се задължават да назначават работници и служители с увреждания, като работодател със списъчен състав или наети служители от 50 до 99 две лица с трайни увреждания, за работодатели със сто и над сто работници и служители 2 % от средно списъчния състав. Има разбира се хипотези за освобождаване от задължението да наемат такива хора, но ако не са освободени от задължението и не изпълнят квотата, работодателят дължи ежемесечно компенсационна вноска са го нарекли, това си е квази данъчно облагане, 30 на сто от минималната заплата за всяко незаето работно място за човек с трайно увреждане. Според мен по този начин няма да се реши проблема със заетостта на хората с увреждания. Този проблем не трябва по реда на принудата да бъде прехвърлян върху реалния сектор и за мен такъв ангажимент аз не бих и не подкрепям. Мнозинството в Министерски съвет да реши каквото прецени. Одобрил съм финансовата обосновка с поетия ангажимент за осигуряване на допълнителен ресурс в размер на 150 милиона за политики за хората с увреждания, но тази мярка, предвидена в закона, не я подкрепям. Ако вие решите обаче, подкрепяйте, за мен това е грешка.   Колега Симеонов!   Също съм упълномощен от съвета за тристранно сътрудничество да ви информирам, че работодателските организации са категорично против точно този член 40 в двете му алинеи, в едната, в която се налага задължението за 2% назначаване на инвалиди във фирмите, които са с над 50 човека, и второто, налагане на санкция в размер на 30% от минималната работна заплата за всяко незаето от инвалид място. Ситуацията в България в момента е такава, че всеки неистово навсякъде търси работна ръка, работна ръка не достига и никой не гледа дали са инвалиди, дали са здрави хора. Но с това изискване ние създаваме една невъзможност за реализирането на тези законови текстове, тъй като вчера беше изложена информацията, че фирмите с между 50 и 100 човека са 5500, в които работят 1 200 000, с други думи трябва да бъдат назначени при прилагането на закона 24 000 инвалиди. Хайде да видим откъде ще ги намерим тези 24 000 инвалиди. И тъй като няма откъде да ги намерим, санкцията в размер на 30 % , точно както казва министър Горанов, се превръща в данък, в един косвен скрит данък върху дребния бизнес. Точно този дребен бизнес, който ние в програмата сме поели ангажимент да насърчаваме и да подкрепяме. Така че, аз категорично няма да подкрепя този законопроект. Благодаря на министър Горанов, че станахме двама. Не апелирам към колегите да не го подкрепят, защото законопроектът е много смислен, много съдържателен в останалата си част, той например решава въпроса с повишаването на заплащането, което беше изисквано и необходимо на съвременния етап от развитието на българското общество. От друга страна, създава задълженията за създаване на достъпна среда, така че законът трябва да бъде приет, но тук трябва да има корекция, точно заради това, че той нанася удар върху дребния бизнес аз няма да подкрепя закона.  В заключение, ако позволите, едно изречение извън темата. Искам лично да благодаря на министър Петков и на екипа, който работи толкова време, близо половин година, под огромен натиск, напрежение, бих казал под истерия, и въпреки че беше заченат в грях, все пак законопроектът е смислен и е добре направен. Благодаря на хората, които работиха и събота и неделя, нямаха почивка и август, все пак те успяха достойно да свършат задълженията, които трябваше да свърши изпълнителната власт. Благодаря.   Горанов!   Възможни са два варианта или ако се обединим, че изпълняваме ангажимента си подобен законопроект отговарящ 99 на сто, защото вътре в него има още неща, които за мен остават неразумни и ги приемам под натиск. Ако приемем, че изпълняваме някакъв ангажимент го внасяме така, дори с чл. 40. Аз обаче не смятам, че правителството, на която и да е било държава трябва под натиск да прави глупости в нормативната уредба, било и във всички други свои решения. Не съм съгласен независимо от това какви демократични или не демократични способи се използват за въздействие върху общественото мнение ние да раждаме ирационални норми само и само да угодим на някой.  Два са вариантите, или го приемаме във вида, в който е предложен от Петков с тази и някои други несъвършенства, но тази е най-неприемлива за мен или го приемаме на вносител, има техническа възможност за няколко часа Петков да си го прередактира, ангажимента ни е да бъде внесен до петък, би могъл да бъде внесен до петък с отпадането поне на тази мярка, така както е предвидена в законопроекта.  За мен независимо от натиска, трябва правителството да си запазва физиономията и рационалността, и тук освен поздравленията към екипа на министър Петков, ще добавя и това, че независимо кой е срещу него, а това е най-социално уязвената група – родители на деца с трайни увреждания, не бива тежките социални проблеми да водят до това да приемаме глупави решения, а в закона има такива и сега. И понеже знам, че в Парламента няма политически капацитет да се окаже отпор на решения в полза на уязвими групи хора, поне ние да си запазим физиономията и да махнем неща, които са ирационални.  Това са двата варианта или веднага отива или се редактира в тази му част.   Аз категорично подкрепям закона, защото всички тези изброени организации, които сега реагират, когато вървяха протестите услужливо си мълчаха. Така че, ние водихме многократен диалог, поехме ангажимента и държа да си го приемем, така както Бисер Петков го предлага. Ние сме парламентарна република и Парламентът да преценява, в края на краищата те са нашите работодатели. Така че ние сме сложили подписите си, гарантирали сме си, че този текст ще приеме Министерският съвет.  Приемаме закона, гласувайте, два „против“ дотук има, останалите са „за“, така че го приемаме.  Има аргументи, но пак казвам, когато възникне веднъж проблема, тогава трябва веднага да се реагира, а не месеци след това да търсим рационални решения. Това трябваше още юли, август да бъде приключило!  Приемаме точка Б7 с два гласа „против“.  ", "date": "2018.10.17", "title": "Борисов нареди на министър Ананиев да предложи законодателни промени за улеснение на донорството "}
{"url": "http://epicenter.bg/article/BSP-Sofiya-iska-ostavkata-na-kmeta-Fandakova-zaradi-skandala-s-remonta-na-Grafa/166012/2/0", "text": "Общинските съветници от групата на ”БСП Лява България” в своя позиция относно скандала с ремонта на столичната улица ”Граф Игнатиев” поискаха Йорданка Фандъкова да поеме персонална отговорност и да подаде оставка.   \r\n Ето какво се казва в позицията на общинските съветници от БСП: \r\n   \r\n             Поредният скандал, свързан с ремонта на столичната улица \"Граф Игнатиев\", е доказателство, че отговорността за всички проблеми по него, както и по извършените досега ремонти на ремонтите в София, я носи изцяло Столична община. \r\n   \r\n           По тази причина ние, общинските съветници от групата на БСП, настояваме кметът Йорданка Фандъкова да поеме персонално тази отговорност и да подаде оставка. \r\n   \r\n           Очевидно Столична община не разполага с необходимия административен капацитет, за да се справи с управлението на града. А вече стана ясно, че и безобразно нарушава Закона при провеждането на обществените поръчки, както и при реализирането на самия инвестиционен процес. \r\n   \r\n           В последните години сме свидетели на многобройните опити на управляващите в Столична община да прехвърлят отговорността за проблемите, свързани с ремонтите на ключови обекти в града, на инвеститора, на надзора, беше ни показвано как кметът Йорданка Фандъкова инспектира, след това смело заплашва със санкции и с прекратяване на договори. \r\n   \r\n           Днес обаче категорично стана ясно, че всъщност самите управляващи в Столична община стоят в основата на всички проблеми. В разследване на телевизия bTV беше показана скандална промяна на предмета на обществената поръчка, а именно - материал, който е използван за ремонт на трасето на столичната улица \"Граф Игнатиев\".  \r\n           Това е драстично нарушаване на Закона за обществените поръчки. Тук вече не говорим нито за визия, нито за естетически критерии, нито за недовършен обект. Става въпрос за конкретно нагло нарушение на Закон, което е престъпление. \r\n           \r\n           Вече сме поставени пред хипотезата на една незаконно провеждаща се обществена поръчка с всички реални последици от това – не признаване на европейските средства с всички последващи негативи. И тук дори не става дума за репутационния риск. Става въпрос за възможни финансови щети по отношение на Столична община. \r\n   \r\n           Затова кметът Йорданка Фандъкова трябва персонално да поеме отговорността и да подаде оставка. Няма да приемем ново бягство от отговорност на кмета с възможността удобно да се скрие зад \"бушон\", за какъвто може да бъде използван заместник-кметът по транспорта Евгени Крусев. Няма да приемем и ново прехвърляне на отговорността на изпълнителя на обекта и несправедливо опетняване на строителния бранш в България. \r\n   \r\n           Настояваме и за ясни отговори от страна на кмета Фандъкова на два въпроса: \r\n           1. На какво основание е променена виброизолационната подложка, която е елемент на обществената поръчка за ремонт на ул. \"Граф Игнатиев\" и заради която един от кандидатите за изпълнение на обекта е бил отстранен? \r\n           2. Вярно ли е, че този материал е бил закупен предварително, за да може да бъде вложен и от кого? \r\n   \r\n           Тъй като днешният скандал, свързан с ремонта на ул. \"Граф Игнатиев\", води до обосновани съмнения за наличие на престъпни действия, ние, общинските съветници от групата на БСП, настояваме съответните органи в лицето на Прокуратурата и на всички институции, имащи отношение към контрола и начина, по който се разходват европейски средства, да се самосезират и да направят необходимите проверки. Вярваме, че те ще извършат тези проверки и ще бъдат обективни в изводите си. \r\n   \r\n           Българското общество има нужда от това! \r\n           София повече не може и не трябва да бъде заложник на личните интереси на управляващите от ГЕРБ! \r\n", "date": "2018.10.17", "title": "БСП-София иска оставката на кмета Фандъкова заради скандала с ремонта на Графа"}
{"url": "http://epicenter.bg/article/Tsvetanov--Kolegite-ot-BSP-ezhednevno-rushat-avtoriteta-na-NS--a-to-e-chast-ot-natsionalnata-sigurnost/166013/2/0", "text": "Колегите от БСП ежедневно рушат авторитета на парламента, а той е част от националната сигурност на страната. Това каза председателят на ПГ на ГЕРБ Цветан Цветанов по време на дебатите по доклада за националната сигурност на България за 2017 г. , предаде агенция „Фокус“.   „Това, което мога да заявя е, че от ПГ на ГЕРБ ще подкрепим доклада, защото сме убедени, че това е правилният и доста всеобхватен доклад, който може да бъде представен на Народното събрание, това, че колегите от ляво няма да го подкрепят, то е показателно с тяхното отсъствие от пленарна зала“, допълни Цветанов.   По думите му всеки един може да си направи извода кой иска да прави реални политики, кой иска да обсъжда реалните теми, които стоят днес пред обществото и пред парламента като институция.   „Част от националната сигурност е авторитетът на институцията Народно събрание. Колегите от БСП ежедневно рушат авторитета на Народното събрание, неучаствайки в заседанията и абдикирайки от своята ежедневна дейност“, допълни още Цветанов.   По отношение на срещите на БСП по „Визия за България“ Цветанов заяви, че ГЕРБ се среща с хората в извънработно време.    ", "date": "2018.10.17", "title": "Цветанов: Колегите от БСП ежедневно рушат авторитета на НС, а то е част от националната сигурност"}
{"url": "http://epicenter.bg/article/Desetki-pensioneri-ot-tsyalata-strana-protestirat-pred-MS/166014/2/0", "text": "Десетки пенсионери от цялата страна се събраха пред Министерски съвет с искане да им бъдат за преизчислени пенсиите. Възрастните хора обявиха, че през последните години са подложени на геноцид от българските управляващи. Постоянно се говори за излишък в бюджета, но според тях никой не мисли и не отделя достатъчно.   \r\n Първото конкретно искане на пенсионерите е да бъде направен закон за възрастните хора, който да ги защитава, както и да им бъдат преизчислени пенсиите, както и да падне таванът им. Основното им искане е от 1 януари идната година всички пенсии да се преизчислят чрез средния осигурителен доход за 2017 г. \r\n   \r\n   \r\n Възрастните хора са категорични, че протестните им действия няма да престанат, докато не им бъдат решени проблемите. \r\n   \r\n Протестиращите пенсионери блокираха движението по бул. “Цар Освободител“ и преминаха в шествие до НС, съобщава БНР. \r\n", "date": "2018.10.17", "title": "Десетки пенсионери от цялата страна протестират пред МС"}
{"url": "http://epicenter.bg/article/Prezidentat-Radev-shte-bade-na-poseshtenie-vav-Velikobritaniya-po-pokana-na-N-V--kralitsa-Elizabet-II/165922/2/0", "text": ", съобщиха от прессекретариата на президента.   , в което се планират и контролират всички морски дейности на Алианса. Румен Радев  . Очаква се двамата да обсъдят съвместните операции и учения, в които България участва, както и сътрудничеството на Военноморските сили на България в рамките на НАТО.       По-късно през деня  , основана през 1823 година. Държавният глава      По време на посещението във Великобритания ", "date": "2018.10.17", "title": "Президентът Радев заминава на посещение във Великобритания по покана на Н.В. кралица Елизабет II"}
{"url": "http://epicenter.bg/article/Volen-Siderov-napadna-Simeonov--obyavi-go-za-chovek-na-Soros/165958/2/0", "text": "\r\n \r\n   \r\n \r\n Припомняме, на 15 октомври беше спряно излъчването на телевизията и на екрана се появи съобщението „Телевизия Алфа спря. Питайте правителството защо“. Вчера от СЕМ обявиха, че не са били уведомени за спирането на телевизията и поискаха да разбере от ръководството ѝ каква е конкретната причина. \r\n   \r\n От снощи обаче на черен фон с бели букви едно след друго се появиха няколко съобщения, за чийто автор се посочва Волен Сидеров. В тях един от председателите на Обединени патриоти обяви коалиционния си партньор Валери Симеонов за човек на милиардера Джордж Сорос. \r\n   \r\n Според Сидеров от действията на вицепремиера са застрашени  Православието, българската нация и идентичност. \r\n   \r\n \r\n „Сорос от десетилетия работи за разбиването с християнството, българската нация и идентичност. Той налага джендъризма и еднополовите бракове. Днес той има свой вицепремиер в българското правителство. Битката срещу соросоизма е битка на утрешния ден! Българи, определете а чия страна сте“. \r\n   \r\n „Как Сорос още управлява България - Истанбулската конвенция щеше да мине под натиска на ГЕРБ - Цветанов и НФСБ - Валери Симеоноов ако не бях се противопоставил яростно“. \r\n   \r\n „Как Сорос още управлява България - На 15 октомври вицепремиерът Симеонов по БНТ влезе в ерес по повод искането за разкол в Македония, нанесе удар по българската история и се постави над църковните канони с думите: „Не виждам защо канонът трябва да бъде спазван...“ Призовавам премиера да каже това позиция на българското правителство ли е“. \r\n   \r\n „Човекът на Сорос в правителството - Валери Симеонов атакува Православието в разрез с всички църковни канони. Работи за разкол на църквите в Украйна и Македония. Призовах премиера да вземе отношение. Не взе“. \r\n \r\n \r\n \r\n \r\n  ", "date": "2018.10.17", "title": "Волен Сидеров нападна Симеонов, обяви го за човек на Сорос, който налага джендъризма у нас"}
{"url": "http://epicenter.bg/article/BSP-predstavya--quot-Viziya-za-Balgariya-quot--v-Kardzhali-i-v-Plovdiv/165961/2/0", "text": "\r\n На 17 октомври 2018 г., сряда, народните представители от ПГ на \"БСП за България\" ще представят \"Визия за България\"  в областите Кърджали, Пловдив и София. \r\n \r\n \r\n   \r\n \r\n   \r\n В 17 часа, в читалище \"Иван Буюклиев\", с. Пчеларово, общ. Черноочене, народните представители Александър Симов и Любомир Бонев ще се срещнат с граждани. \r\n   \r\n В 17:30 часа, в залата на общината в гр. Крумовград, ще се проведе среща със зам.-председателя на ПГ на левицата Драгомир Стойнев и народните представители Жельо Бойчев и Иван Ибришимов. \r\n   \r\n В 17:30 часа, в центъра на с. Кирково, Визията ще представят депутатите  Румен Георгиев, Стефан Бурджев и Станислав Владимиров. \r\n   \r\n В 17:30 часа, в читалище \"Бяло море\", с. Черничево, общ. Крумовград, ще се проведе среща с народните представители  Явор Божанков, и Чавдар Велинов. \r\n   \r\n В 17:30 часа, в центъра на с. Егрек, общ. Крумовград,  депутатите Цветан Топчиев и Тодор Байчев ще се срещнат с оществеността. \r\n   \r\n В 17:30 часа, в читалище \"Нов живот\", в Момчилград, Визията на левицата ще представят народните представители Николай Тишев, Кольо Милев и Ирена Анастасова. \r\n   \r\n В 17:30 часа, в заведение в центъра на гр. Джебел, ще се проведе среща с представителите на ПГ на левицата Петър Витанов и Иван Ченчев. \r\n   \r\n В 17:30 часа, в центъра на гр. Ардино, народните представители  Николай Бошкилов, Димитър Георгиев и Иван Иванов ще се срещнат с обществеността. \r\n   \r\n В 18 часа, в читалище \"Обединение\", в гр. Кърджали, Визията ще представят народните представители проф. Румен Гечев, проф. Иво Христов, Тома Томов и Валери Жаблянов. \r\n   \r\n \r\n \r\n В 17:15 часа в Радиното читалище, в гр. Сопот, ще се проведе среща с говорителя на ПГ на \"БСП за България\" Елена Йончева и народните представители Валентина Найденова и Николай Пенев. \r\n   \r\n В 17:30 часа, в р-н \"Асеновец\", в  гр. Асеновград, депутатите проф. Георги Михайлов, Манол Генов и Кристина Сидорова ще се срещнат с обществеността. \r\n   \r\n В 18 часа, в залата на Общинския съвет, в гр. Първомай, с гражданите ще се срещнат депутатите  Васил Антонов и Илиян Тимчев \r\n \r\n В 18 часа, пред общината в с. Калояново, народните представители  Виолета Желева и Никола Динков ще се срещнат с обществеността. \r\n   \r\n В 18 часа, в залата на Общинския съвет,  с. Кричим, депутатите Георги Стоилов и Надя Клисурска ще представят проекта  \"Визия за България\". \r\n   \r\n В 18 часа, в клуба на БСП, в р-н Северен, гр. Пловдив на ул. \"Пантелей Генов\" 1, депутатите Иван Генов и Кристиан Вигенин ще се срещнат с граждани. \r\n   \r\n В 18 часа, в клуб \"Васил Марков\" на ул. \"Павел Калпакчиев\" 43, в р-н Южен, гр. Пловдив, народните представители Николай Иванов и Теодора Халачева ще се срещнат с  обществеността. \r\n   \r\n В 18 часа, в клуба на БСП, в р-н Тракия,  бл. 16, гр. Пловдив, ще се проведе среща с депутатите Димитър Стоянов и Георги Йорданов. \r\n   \r\n В 18 часа, в клуба на БСП, в с. Ягодово, общ. Родопи, Визията ще представят народните представители Георги Търновалйски и  Красимир Янков \r\n   \r\n В 18:30 часа, в заведение до парка в с. Цалапица, общ. Родопи, депутатите Валентин Ламбев и Лало Кирилов ще се срещнат с обществеността. \r\n   \r\n В 18:30 часа, в кафене \"Бялата къща\",  в с. Първенец, общ. Родопи, ще се проведе среща с народните представители Даниел Йорданов и Йордан Младенов \r\n   \r\n В гр. София, в 18 часа, в читалище \"Възраждане\", в кв. Подуяне, Визията ще представят депутатите Димитър Данчев, Дора Янкова и Иван Иванов. \r\n   \r\n В 18:00 часа, в кв. Слатина, в зала \"Универсиада\", ще се проведе среща със зам.-председателите на ПГ на \" БСП за България\" Георги Свиленски и Христо Проданов.  \r\n   \r\n В клуб \"Добротич\", в кв. Красна поляна, в 17:00 часа, с граждани ще се срещнат депутатите Александър Симов, Таско Ерменков и Стоян Мирчев. \r\n   \r\n \r\n", "date": "2018.10.17", "title": "БСП представя \"Визия за България\" в Кърджали и в Пловдив"}
{"url": "http://epicenter.bg/article/Pochivame-5-dni-po-Koleda--rabotim-navrah-Nova-godina/165963/2/0", "text": "Общо 5 дни ще почиваме за Коледа тази година, но затова пък ще работим навръх Нова година - на 31 декември. Почивните дни за коледните празници започват още от 22 декември - събота, и продължават чак до 26 декември. Официалните почивни дни са 14,25,26 декември. Първият работен ден след Коледа се пада на 27 декември, четвъртък. 31 декември обаче е понеделник, което го прави работен ден. За Нова година ще почиваме само на 1 януари 2019 година. Първият работен ден за идната година ще е 2 януари. Припомняме, че в края на 2016 г. Народното събрание прие промени в Кодекса на труда, с които се прекрати практиката на сливане на делнични дни с празнични уикенди. На сайта на парламента 31 декември тази година също не е отбелязан като официален почивен ден.", "date": "2018.10.17", "title": "Почиваме 5 дни по Коледа, работим навръх Нова година"}
{"url": "http://epicenter.bg/article/Yotova-/165964/2/0", "text": "\r\n \"Това е един въпрос, който като мантра се развява непрекъснато във всяко едно студио и във всеки един разговор - така вицепрезидентът Илияна Йотова отговори на въпроса има ли политическо противопоставяне между президентството и Министерския съвет. И допълни - \"ако въпросът ви е дали има личен конфликт между министър-председателя и президента, категоричният ми отговор е не\". \r\n   \"Ако въпросът ви е защо прехвърчат тези искри, защо има различни виждания, защо има различен разговор от този, който бяхме свикнали в предишните пет години, отговорът ми е, защото има екипи, които имат различно виждане за това как трябва да се развива България напред. Аз не си представям добрите отношения между институциите като отношение на съглашателство.   \r\n \r\n В България дълго време бяхме свикнали, може би в предишните 5 години, когато министър-председателят се обади на президента и му нареди какво да прави. Този период приключи, категорична беше Йотова. \r\n   \r\n Ние дойдохме в тази институция с конкретни обещания към българските избиратели и смятам, че за година и 9 месеца, не сме изневерили на това, което сме говорили в предизборната кампания, подчерта тя. \r\n   \r\n Според вицепрезидента политиците трябва да се срещат по-често- \"нека си останат различията, но да има срещи\". \r\n   \r\n По повод вота на недоверие от страна на БСП на тема здравеопазване Йотова коментира, че това е част от демократичния процес в една страна. Докато не се обърне философията в здравеопазването и в нейния център наистина не остава грижата за човека, няма как да повярват хората, че тази система ще работи в техен интерес, смята вицепрезидентът Илияна Йотова. \r\n   \r\n Тя разказа и за посещението си в Украйна, където са били в 7-8 села с компактно население от български произход, както и сред българската общност в два големи града в Украйна. Разговаряхме откровено за всички проблеми. Това са хора истински родолюбци, сподели Йотова. Най-голямата им болка и тревога е свързана с опазването на българския език, допълни още тя. \r\n   \r\n Толкова много хора от България вече живеят извън територията на страната - не говорим само за историческите диаспори, но и за новата икономическа миграция, обясни вицепрезидентът.. \r\n   \r\n Няма как да ги върнем, без да създадем достатъчно мотиви на тези млади хора да се върнат у нас. Да видях какво им предлага България, какво развитие им предлага. И това важи не само за тях, това важи и за собствените ни деца тук. \r\n Демографската криза е нещо, което обикновено е много хубава тема в предизборни кампании и след това като че ли няма никакво развитие, обясни тя. \r\n   \r\n \"Аз бях изненадана много от една новина, която се промъкна вчера по отношение на правата на младите жени в майчинство. Едно предложение да не им се дава въобще никаква почивка след раждането на бебето - е, така ли се стимулира една страна, в която има толкова тежка демографска криза? \r\n   \r\n Какво предлагаме на младите хора, казали ли сме как ще развиваме България през следващите 10-15 години, има ли го в нечия програма, попита тя. И допълни, че трябва да се определят 4-5 приоритета, в които държавата има ресурс да се справи. \r\n   \r\n Нека, когато говорим за национален консенсус и приоритети, да направим така, че тези програми да се изпълняват дългосрочно, независимо кой ще победи на следващите избори, когато и да са те и която и политическа партия да дойде. \r\n \r\n", "date": "2018.10.17", "title": "Йотова: Няма личен конфликт между премиера и президента, има различни виждания за България"}
{"url": "http://epicenter.bg/article/Aktivisti-na-DPS-ot-Turtsiya-gostuvaha-na-evrodeputata-Filiz-Hyusmenova-v-Bryuksel/165970/2/0", "text": "Активисти на ДПС, живеещи в Турция, посетиха столицата на Белгия по покана на евродепутата и зам.-председател на ДПС Филиз Хюсменова. В продължение на два дни те успяха да разгледат Европейския парламент и да се запознаят с неговата работа, с дейността на евродепутатите, включително и на представителите в него от ДПС.   Сред гостите на Хюсменова бяха координаторите на ДПС за районите Тракия, Мармара, Бурса, Истанбул, зам.-кметът на гр. Чорлу, председателите на „Дружество за солидарност и култура Балканлълар” и „Дружество на Балканските турци” в Истанбул, на „Дружество Балканлълар” в Черкезкой, техни учредители, както и представителите на ДПС в градовете Истанбул, Бурса, Текирдаг, Сарай, Измит, Курткьой, Гебзе, Ялова.   Специална презентация в Европарламента обогати знанията и впечатленията на гостите от най-голямата демократична европейска институция, а евродепутат Хюсменова лично ги запозна с работата си в комисиите, на които е член, с позициите на групата на Алианса на либералите и демократите за Европа и със задълженията си като нейн зам.-председател.   Гостите посетиха културни и научни забележителности на Брюксел, и отнесоха незабравими спомени от посещението си.  ", "date": "2018.10.17", "title": "Активисти на ДПС от Турция гостуваха на евродепутата Филиз Хюсменова в Брюксел"}
{"url": "http://epicenter.bg/article/Shestima-dushi-sa-postradali-pri-intsident-v-zavod--Arsenal-/165972/2/0", "text": "Шестима души са пострадали при авария в цех 120 на Завод 3 в „Арсенал“, това съобщиха от ръководството на завода, предаде Радио „Фокус“. От там поясниха, че инцидентът е станал при локално запалване, причините за което се изясняват.   И шестимата пострадали са мъже, те са откарани в Спешния център на Казанлък. Единият от пострадалите е в по-тежко състояние, но без опасност за живота. Останалите са с различни повърхностни наранявания, също без опасност за живота.   Пострадалите са на възраст от 23 до 60 години: Димитър Д., Михаил Б., Десислав И. Георги Г., Румен П. и Митко С.   Най-тежко е пострадал 23-годишният Димитър Д.   Няма опасност за разрастване на аварията.      ", "date": "2018.10.17", "title": "Шестима души са пострадали при инцидент в завод „Арсенал”"}
{"url": "http://epicenter.bg/article/Aleksandar-Simov-za-zam-kmeta-Evgeni-Krusev--Kade-gi-proizvezhdat-tozi-tip-arogantni-chinovnitsi-/165973/2/0", "text": "  Едва днес добих визуална и интелектуална представа от явлението наречено \"заместник-кмет Евгени Крусев\". Почвам да подозирам, че някъде има тайна фабрика, където произвеждат на конвейр този тип арогантни чиновници. Не издържах този коктейл от тъпотии, обяснения, увъртания и лъжи, но от това, което хванах чух две огромни глупости. Крусев обяви, че не познавал закона за обществените поръчки в детайли. Така ли? Това е все едно хирургът в болницата успокоително да ви каже, че има  само най-обща представа от медицина.  И тогава дойде фундаменталното разкритие - проектът за ремонтите бил полутехнически. Полутехнически! Това е буквален цитат от Крусев.    Хареса ми какво каза по този повод колегата   - \"колкото може да има полуидиот, толкова може да има и полутехнически проект!\". Такова животно не съществува в правния мир. Идиотщината е особено явление наистина. Тя никога не е полу. Винаги е обсолютно пълна и завършена. Цял заместник-кмет на София го доказа.", "date": "2018.10.17", "title": "Александър Симов за зам.кмета Евгени Крусев: Къде ги произвеждат този тип арогантни чиновници?"}
{"url": "http://epicenter.bg/article/Trus-vav-vlastta--Deputatite-na-Valeri-Simeonov-poiskaha-i-ostavkata-na-Volen-Siderov-/165974/2/0", "text": "  \"Следващата стъпка, която ще предприемем, когато има коалиционен съвет, е да се обсъди председателството на Волен Сидеров\", заяви зам.-председателят на НФСБ и зам. на ПГ Борис Ячев.   По-рано партията излезе с писмена позиция, с която сне доверието си от Волен Сидеров.   Причините обобщиха депутатите от НФСБ пред медиите, след като повториха декларацията си - клеветите по адрес на Валери Симеонов и Цветан Цветанов.   Става дума не само за украинската църква и Истанбулската конвенция. Не можем да приемем клеветата, че Валери Симеонов е вицепремиер на Сорос, изтъкна и Валентин Касабов, който заедно с Ячев оттук насетне ще представляват депутатите на НФСБ.", "date": "2018.10.17", "title": "Трус във властта! Депутатите на Валери Симеонов поискаха и оставката на Волен Сидеров "}
{"url": "http://epicenter.bg/article/VMRO-na-distantsiya---nyamat-zhelanie-da-zaemat-strana-v-konflikta-Simeonov-Siderov-/165978/2/0", "text": "ВМРО остава на дистанция от разрива между останалите двама партньори в малката управляваща коалиция - НФСБ и \"Атака\". Войводите на Каракачанов нямат желание да се намесват в разправията, стана ясно от коментара на зам.-председателя на ПГ на ОП Искрен Веселинов. Според него е абсолютно незряло да се разрушава постигнатото патриотично обединение, предаде Канал 3.  \"Няма да влизаме в диалог. Нямаме желание да заемаме страна в този конфликт. Достатъчно неприятно е, че между нашите двама партньори има такова напрежение\", заяви депутатът от ВМРО.  \"Търсим разговор на коалиционен съвет и се надяваме събитията да са обратими\", изрази надежда Веселинов.  Разговорът ще се проведе на заседанието на коалиционния съвет, където и ВМРО очакват от НФСБ да поставят на дневен ред искането на оставката на Сидеров като лидер на ПГ на ОП, каза той. Но подчерта, че и тогава войводите ще се стремят да запазят коалиционното единство.  ", "date": "2018.10.17", "title": "ВМРО на дистанция - нямат желание да заемат страна в конфликта Симеонов-Сидеров "}
{"url": "http://epicenter.bg/article/Mineralni-bani-uchastva-v-planinsko-izlozhenie-v-Smolyan/165979/2/0", "text": "Община Минерални бани участва на Международното туристическо изложение „Планините на България – гостоприемство в четири сезона”, което ще се състои от 17 до 20 октомври в Смолян.   Щандът на националния курорт е разположен в сградата на Родопския драматичен театър „Николай Хайтов”, където са и всички останали участници.   Изложението за планински туризъм се провежда в средата на месец октомври, когато вече е приключил летния сезон. В него участват представители на местните и държавни власти, туроператори, хотелиери и техни сдружения, медии, членове на неправителствени организации в туристическия бранш от България, както и представители на туристическия бизнес от чужбина.   Целта на изложението е да се представи богатата палитра на туристическите продукти от планинските райони на страната, да се срещнат представители на бизнеса и специалисти от туристическия сектор, които в продължение на два дни получават информация за актуалното туристическо предлагане и могат да дискутират проблеми на туристическото развитие във формат „Кръгла маса”.", "date": "2018.10.17", "title": "Минерални бани участва в планинско изложение в Смолян"}
{"url": "http://epicenter.bg/article/Borisov-privika-na-speshna-sreshta-ministar-Ananiev--razgovaryaha-s-brata-na-pochinaliya-Adrian-/165981/2/0", "text": "Премиерът Бойко Борисов проведе извънредна среща в Министерски съвет с министъра на здравеопазването Кирил Ананиев, с Жени Начева, зам.-министър на здравеопазването, и с брата на починалия, докато чакаше белодробна трансплантация Адриан Петков - Алберт, съобщи ПИК.  По-рано днес Алберт разкри, че семейството много е искало да се срещне с Кирил Ананиев, докато брат му е бил жив, но това така и не е станало. Самият Адриан е бил на всички митинги и е писал писма до министъра на здравеопазването, но среща така и не се е състояла.  29-годишният Адриан почина преди дни в Правителствена болница, докато чакаше белодробна трансплантация.  \"Господин Борисов беше отворен към нашите предложения, че трябват реформи в донорската програма. Трябва да осигурим повече и повече донори и по-малко жертви. Имам предложения за промени в цялото донорско законодателство и съм сигурен, че с помощта на г-н Борисов ще доведем реформата докрай. Но на първо място имаме нужда от помощта на хората\", коментира след срещата братът на починалия Адриан.  \"Радвам се, че се стигна до крайно и положително решение на проблема. Трябва да се подкрепяме като един народ. Правим това за хората. Всичко зависи от нас, ние ще направим чрез съвместната си работа с Министерството на здравеопазването и премиера Борисов популяризиране на донороството и опростяване на процедурите по донорство\", каза още той.  \"Радвам се, че нещата се случиха така, както искаше брат ми\", заключи Алберт.  По темата говори и министър Кирил Ананиев.  \"Разговорът при господин Борисов беше изключително ползотворен и добронамерен. Без да имаме донори, ние няма как да спасяваме толкова много животи. Ние подкрепяме тази донорска кампания и правим всичко възможно трансплантациите да се извършват в България\", заяви той.  \"Без донори ние няма как да успеем. Трябва да имаме годишно 70 донора, а ние имаме под 10. Ако съберем необходимото донорство, ние ще можем да ползваме и клиниките в Европа\", каза още министърът.  \"Разпоредих на инспектората на Министерството на здравеопазването да се направи пълна проверка какви разговори и взаимооотношения са водени с австрийската клиника, с евротрансплант и къде в този период от време не е свършена рабоата както трябва, за да се стигне до този фатален край с Адриан. Искаме да стигнем докрай в нашите разследвания\", Кирил Ананиев.  ", "date": "2018.10.17", "title": "Борисов привика на спешна среща министър Ананиев, разговаряха с брата на починалия Адриан "}
{"url": "http://epicenter.bg/article/Elena-Yoncheva--Pravitelstvoto-e-v-agoniya--teche-bitka-za-postove-i-razpredelenie-na-finansovo-vliyanie/165982/2/48", "text": "Правителството е в агония, тече битка за постове и разпределение на финансово влияние. Това каза пред журналисти говорителят на ПГ на „БСП за България“ Елена Йончева за отношенията в коалиция „Обединени патриоти“, предаде репортер на Агенция „Фокус“.  „Това, което наблюдаваме днес – правителството е в агония. Тече битка за постове, за разпределяне на финансово влияние. Правителството на ГЕРБ е бедствие за България, това правителство си отива, но то остава след себе си катастрофа във всяка една сфера, включително в здравеопазването“, каза Йончева.  Тя поясни, че битката на БСП оттук нататък е как ще започне възстановяването на България.  ", "date": "2018.10.17", "title": "Елена Йончева: Правителството е в агония, тече битка за постове и разпределение на финансово влияние"}
{"url": "http://epicenter.bg/article/Mustafa-Karadaya--Za-vota-na-nedoverie-na-tema--Zdraveopazvane--imame-argumenti--razlichni-ot-BSP/165984/2/48", "text": "\"Тази тема за разводите ще я оставим на адвокатите да направят изявление.\" Така коментира лидерът на ДПС Мустафа Карадайъ по адрес на Патриотите и дрязгите в тяхната коалиция.  \"Г-н Карадайъ не е адвокат по бракоразводни тела\", разсмя журналистите с вметката си колегата му Хамид Хамид, цитиран от Канал 3.  Повод за шегите на ДПС станаха скандалите между Атака и НФСБ, респективно - Волен Сидеров и Валери Симеонов, където едните обвиняват другите, че са соросоиди, а другите им отвръщат, че са русофили.  По повод вота на недоверие, внесен от социалистите, ДПС има свои аргументи, коментира другата актуална политическа тема лидерът на движението.  Той напомни, че ДПС още за първия вот беше предложило той да бъде за темата \"Здравеопазване\" за тази секторна политика.  \"Така че ние си имаме нашите аргументи, които са различни от мотивите и аргументите на БСП, но в сектора картината не е добра\", обобщи лидерът на движението.   ", "date": "2018.10.17", "title": "ДПС за скандала при патриотите: Това е тема за бракоразводен адвокат"}
{"url": "http://epicenter.bg/article/Chetirima-ot-postradalite-pri-intsidenta-v--Arsenal--sa-nastaneni-v-bolnitsata-v-Kazanlak/165985/2/0", "text": "Окръжният прокурор на Стара Загора, директорът на ОДМВР и представители на Инспекция по труда пристигнаха на мястото на инцидента в завод „Арсенал“. Аварията стана тази сутрин към 9.10 часа, предаде Радио „Фокус“.   При инцидента пострадаха шестима работници от фирмата. Петима са леко пострадали и са без опасност за живота, като им е оказана помощ в Спешния център в Казанлък.   До болницата в Стара Загора е откаран 23-годишният Димитър Д., който е с гръдна травма, но без опасност за живота.     Имаме готовност, ако се наложи, пострадалите при инцидента да бъдат транспортирани до София, създадена е организация. Това каза пред журналисти в Казанлък старши комисар Георги Хаджиев, директор на ОДМВР – Стара Загора.   Старши комисар Хаджиев поясни, че шестима са пострадалите при инцидента. От тях двама са обработени и освободени, трима са с фрактури и счупени ребра и са оставени за лечение в болницата в Казанлък, а в Университетската болница в Стара Загора е транспортиран един от шестимата пострадали, който е с фрактура на ръката и с политравми. Няма опасност за живота на ранените.  ", "date": "2018.10.17", "title": "Четирима от пострадалите при инцидента в „Арсенал“ са настанени в болницата в Казанлък"}
{"url": "http://epicenter.bg/article/Prof--Rumen-Gechev--Shte-podkrepim-vetoto-na-prezidenta--upravlyavashtite-pravyat-opit-za-pladneshki-grabezh-/165986/2/48", "text": "Ще подкрепим ветото на президента, тъй като с измененията в Закона за държавната собственост управляващите правят опит за пладнешки грабеж. Това каза народният представител от ПГ на „БСП за България“ проф. Румен Гечев пред журналисти за наложеното от държавния глава Румен Радев вето върху Закона за държавната собственост, предаде Агенция „Фокус“.  „Запознахме се с мотивите, те са написани блестящо юридически. Да го преведем на разбираем език. Ние ще подкрепим мотивите на президента за ново разглеждане на измененията на Закона за държавната собственост“, каза още проф. Гечев.  По думите му управляващите се опитват да създадат възможности за скрита приватизация на дружества от забранителния списък.  „Процесът на приватизация в България е почти приключен. В забранителния списък са останали малко фирми и е изключителна наглост управляващите да се опитват с промени в закона да разрешат така наречените апортни вноски, след което да бъдат приватизирани или на безценица, или почти безплатно дружествата от забранителния списък. Прави чест на президентството, че връща закона за ново гласуване, тъй като в пленарна зала и в комисията бяхме против тези изменения“, коментира още проф. Гечев.  По думите му това е опит за пладнешки грабеж от страна на управляващите.  ", "date": "2018.10.17", "title": "Проф. Румен Гечев: Ще подкрепим ветото на президента, управляващите правят опит за пладнешки грабеж "}
{"url": "http://epicenter.bg/article/Tsvetanov--Nyama-razpad-v-koalitsiyata/165987/2/0", "text": "  Това каза пред журналисти в парламента председателят на ПГ на ГЕРБ и зам.-председател на партията Цветан Цветанов по повод скандала между председателя на ПГ на Обединените патриоти Волен Сидеров и вицепремиера Валери Симеонов, предаде  Novini.bg .   , посочи Цветанов.   Надявам се, че всеки един ще си изпълни ангажимента към коалиционната програма. Към момента никой не е казвал, че се оттегля от ангажимента си за 4-годишен мандат, в който да изпълним управленската програма, заяви Цветан Цветанов.   По думите му    Председателят на ПГ на ГЕРБ уточни, че     Доказателствата са много по-ясни и трябва да се съобразим с това, което направиха европейските държави. Много е тревожно това, кеото излезе като доказателства и категоричността, която декларираха държави като Великобритания и САЩ, заяви Цветанов.   , каза още Цветан Цветанов.    Само разбрах, че е наложил вето. Сега ще влезем в процедура за запознаване с мотивите, каза Цветанов по повод ветото, което държавният глава Румен Радев наложи върху Закона за държавната собственост, съобщи агенция „Фокес“.   „Правната комисия ще направи заседание и след това ще има гласуване в пленарна зала“, посочи той. „Ако се съберат над 121 гласа, това означава, че ветото е преодоляно“, каза още Цветан Цветанов.", "date": "2018.10.17", "title": "Цветанов: Притеснен съм от отношенията в ОП, но няма разпад в коалицията"}
{"url": "http://epicenter.bg/article/Borisov-shte-uchastva-v-redovnoto-zasedanie-na-Evropeyskiya-savet-v-Bryuksel-/166015/2/0", "text": "Министър-председателят Бойко Борисов ще участва в редовното заседание на Европейския съвет на 17, 18 и 19 октомври в Брюксел. Това съобщиха от правителствената информационна служба.  Заседанието на Европейския съвет ще започне в сряда вечерта с обсъждане на Брекзит във формат ЕС-27. На него се очаква лидерите да вземат решение за придвижване на преговорите, въз основа на препоръка от главния преговарящ от страна на ЕС - Мишел Барние.  На заседанията в четвъртък и петък във формат ЕС-28 се очаква канцлерът на Австрия Себастиан Курц да информира за напредъка по приоритетите на Австрийското председателство на Съвета на ЕС.  Държавните и правителствени ръководители ще обсъдят още миграцията, сигурността, защитата на външните граници, сътрудничеството с трети страни, борбата с контрабандата и киберсигурността.  Премиерът Бойко Борисов ще участва и в срещата Азия - Европа (АСЕМ), която тази година се домакинства от Европейския съюз.  ", "date": "2018.10.17", "title": "Борисов ще участва в редовното заседание на Европейския съвет в Брюксел "}
{"url": "http://epicenter.bg/article/Georgi-Gyokov--Upravlyavashtite-ne-chuvat-pensionerite/166016/2/0", "text": "„Управляващите не чуват пенсионерите.  Те трябва да разберат, че повече така не може да се отнасят с 2 200 000  български пенсионери  и трябва да започнат да решават техните проблеми“. Това каза народният представител от ПГ на „БСП за България“ Георги Гьоков пред журналисти  в парламента.   Той добави, че исканията на протестиращите пенсионери са справедливи, защото те искат, най-вече, достоен живот. „Достоен живот се осигурява с достойни доходи, но управляващите не го разбират“, коментира народният представител. Георги Гьоков каза още, че  трябва да се стартират разговори, а не да се неглижират проблемите на пенсионерите.     „Ще се постараем парламентът да предприеме действия за удовлетворяване на исканията на българските пенсионери, доколкото е възможно. Едно от предложенията, които със сигурност ПГ на \"БСП за България\" ще подкрепи, е увеличаването на максималния осигурителен доход, защото така ще бъдат увеличени и ниските пенсии“. Това каза зам.-председателят на ПГ на „БСП за България“ Антон Кутев. Той добави, че преизчисляването на всички пенсии също ще бъде част от предложенията на левицата. „Като председател на Комисията по жалбите и връзките с гражданското общество, поканих представители на протестиращите да присъстват на заседанието на комисията днес“, обяви Кутев.     „Голяма част от исканията на българските пенсионери ще бъдат подкрепени от ПГ на „БСП за България“. Обяви секретарят на ПГ на „БСП за България“ Филип Попов. Той добави, че след съгласуване, БСП ще внесе отново Закона за възрастните хора, който бе отхвърлен от управляващите, със съответните корекции. Попов каза още, че исканията на пенсионерите ще намерят място и в предложенията на БСП  в бюджетната процедура.", "date": "2018.10.17", "title": "Георги Гьоков: Управляващите не чуват пенсионерите"}
{"url": "http://epicenter.bg/article/Izvanredno--Teroristichen-akt-v-Krim--10-ubiti-i-nad-50-raneni--VIDEO--/166009/7/97", "text": "Тринадесет души загинаха, над 50 са ранени при взрив в политехническия колеж в град Керч в Крим. Това съобщават руските медии, като се позовават на информация от министерството на извънредните ситуации. Според властите повечето от жертвите и пострадалите са учащи се. Двадесет ранени са приети в Първа градска болница със средно тежки рани, поясняват от ведомството. Взривът е избухнал в столовата на учебното заведение. Самоделното взривно устройство е било натъпкано с метални отломки. На мястото на произшествието работят бригади на бърза помощ, специалисти от министерството на извънредните ситуации и служители на Федералната служба за сигурност.  Оперативният щаб на Националния антитерористичен комитет координира работата на службите, за да бъдат предотвратени евентуални повторни взривове.  Следственият комитет на Руската федерация е образувал наказателно дело.  От Кремъл съобщиха, че президентът Владимир Путин е запознат със ситуацията. Той е наредил да бъде осигурен превоз на пострадалите във водещите медицински институти в страната.  За Керч пътува управителят на Крим Сергей Аксьонов. Изпратен и и самолет Ил-76 на министерството на извънредните ситуации.   В Крим е обявен тридневен траур.  ", "date": "2018.10.17", "title": "Извънредно! Терористичен акт в Крим, 13 убити и над 50 ранени (ВИДЕО) "}
{"url": "http://epicenter.bg/article/18-godishen-student-vzrivil-bombata-v-Kerch--strelyal-po-svoi-vrastnitsi--sled-koeto-se-samoubil-/166022/7/0", "text": "Атентаторът в техническия колеж в кримския град Керч е 18-годишният студент четвърти курс Владислав Росляков. Това съобщават руските медии, като се позовават на съобщение на Следствения комитет на Руската федерация. Мотивите му засега не са известни.  \"Според данните от местопрестъплението следствието предполага, че именно той е взривил бомба, стрелял по намиращите се в колежа хора, след което е извършил самоубийство\", казват от Следствения комитет.  Взривеното от него самоделно устройство е било поставено в столовата на колежа. Първоначалният оглед показва, че някои от жертвите са загинали от огнестрелни рани. Бомбата е била натъпкана с метални отломъци.  В резултат от стрелбата и взрива са загинали 50 души, мнозинството от тях учащи се в колежа. Следствието приема случилото се като терористичен акт.  \"Стояхме в двора на колежа, всичко беше както обикновено. Изведнъж се чу взрив, след това изстрели, които продължиха, както ми се стори, около 15 минути\", разказва пред РИА Новости третокурсникът Юрий Керпек.  \"След взрива всички в паника побягнаха от сградана и започнаха да прескачат оградата\", продължава разказа си очевидецът.  От Кремъл съобщиха, че президентът Владимир Путин е запознат със ситуацията. Той е наредил да бъде осигурен превоз на пострадалите във водещите медицински институти в страната.  За Керч пътува управителят на Крим Сергей Аксьонов. Изпратен и и самолет Ил-76 на министерството на извънредните ситуации.  В Крим е обявен тридневен траур.    ", "date": "2018.10.17", "title": "18-годишен студент взривил бомбата в Керч, стрелял по свои връстници, след което се самоубил "}
{"url": "http://epicenter.bg/article/Gratskiyat-vanshen-ministar-Nikos-Kotsiyas-podade-ostavka/166025/7/0", "text": "Министърът на външните работи на Гърция Никос Коцияс подаде оставка, предава агенция „Франс пред“, като уточнява, че оттеглянето му бе предшествано от разгорещен спор за договора за името на Македония.   „Министър-председателят Алексис Ципрас прие оставката на външния министър“, се казва в изявление на кабинета на гръцкия премиер. Уточнява се, че именно Ципрас ще поеме временно функциите на външен министър.   Във вторник Никос Коцияс заплашил да се подаде оставката. Причината е липса на достатъчно подкрепа от страна на премиера Алексис Ципрас в спора на Коцияс с министъра на отбраната и лидер на партията „Независими гърци“ Панос Каменос Разногласията между двамата министри Каменос и Коцияс са прераснали в жлъчен спор по време на вчерашното заседание. Ябълката на раздора, както и по-рано, е бил договорът за името на Македония. Атмосферата обаче е била нажежена и от коментарите на Каменос за тайните фондове на гръцкото външно министерство. „Според информацията, министърът на външните работи обмисля дори възможността за подаване на оставка, тъй като смята, че в конфронтацията с министъра на отбраната, няма достатъчно подкрепа от Алексис Ципрас“, пише гръцкият вестник „Та неа\", цитиран от скопската медия. Както съобщи кореспондента на МИА от Атина, същата информация са обявили и редица други гръцки медии. Изданията в южната ни съседка са поместили скандала между двамата министри на първите страници на водещите ежедневници. Темата е била основна и в новинарските емисии на гръцките телевизии. Част от медиите в Гърция публикуваха и откъси от разговора между Каменос и Коцияс. Според информационния портал Inn, разговорът е преминал по следния начин: Каменос: Запазвам мнението си за името на БЮРМ. Няма да се присъединя към правителствения опит за натиск. Коцияс: Стремите се да направите външната политика тежест на правителството и на страната, за да служите на своите политически и лични стремежи! Каменос: Имаше потвърждение от външното министерство, че въпросът за Скопие ще влезе в парламента след изборите ... Коцияс: Няма такова нещо. Стъпките, които бяха предприети, бяха одобрени от министър-председателя и от компетентните органи. Може да сте пропуснали някои правителствени сесии. Каменос: Изяснихме нашата позиция. Тя не е фалшива като на Мицотакис. Моята оценка е, че споразумението няма да влезе в парламента, защото процесът в Скопие няма да бъде финализиран. Във всеки случай, ние няма да се идентифицираме с „Нова демокрация“, която се опитва да свали правителството. Ципрас: Споразумението е на правителството, а не външното министерство. Според част от медиите в Гърция, разногласията и враждата между Каменос и Коцияс са продължили около фондовете в гръцкото външно министерство.", "date": "2018.10.17", "title": "Гръцкият външен министър Никос Коцияс подаде оставка"}
{"url": "http://epicenter.bg/article/Vitsepremierat-na-Krim-arestuvan-v-Moskva-po-podozreniya-v-koruptsiya-/166028/7/97", "text": "Вицепремиерът на Крим Виталий Нахлупин е задържан в Москва по подозрение в получаване на подкупи, съобщиха от пресслужбата на правителството на руската република. Пръв за задържането на съобщи държавният глава на Крим Сергей Аксьонов.  \"Вицепремиерът Виталий Нахлупин е задържан в Москва. Водят се следствени действия по отношение на редица длъжностни лица и структури\", пише още в съобщението. Подробностите по разследването са следствена тайна.  52-годишният Нахлупин е заместник министър-председател на Крим от януари 2016 г. От 2010 до 2016 г. е оглавявал комисията на кримския парламент по икономическа, бюджетно-финансова и данъчна политика.  По данни на Аксьонов, разследват се и служители на държавния комитет на пътното стопанство, комитета по конкуренцията, службите за пътно управление и държавните предприятия \"Крымэнерго\" и \"Крымгазсети\".  \"Органите на властите оказват цялото необходимо съдействие на разследването, предоставят се всички необходими документи и информация,\" заяви Сергей Аксьонов.  Нахлупин не е първият вицепремиер на Крим, който е задържан за корупция след присъединяването на полуострова към Русия. През януари 2017 г. в Симферопол бе арестуван вицепремиерът Олег Казурин по обвинение в получаване на подкуп от 27 млн рубли (около 400 000 евро). През юни тази година той бе осъден на 11,5 години в затворническа колония.   ", "date": "2018.10.17", "title": "Вицепремиерът на Крим арестуван в Москва по подозрения в корупция "}
{"url": "http://epicenter.bg/article/Samoletat-na-Melaniya-Tramp-katsna-avariyno-/166033/7/0", "text": ", в който е пътувала първата дама на  , е кацнал  заради  на борда, съобщи телевизия CNN, цитирана от ТАСС. По данни на  медия около 10 минути след излитането в предната част на самолета се появил дим и замирисало на изгоряло. Самолетът се е приземил благополучно в авиобазата Андрюс край Вашингтон.   Причината за инцидента е \"незначителен механичен проблем\", съобщи представител на Белия дом.   е летяла за  , щата Пенсилвания, за да се срещне с деца.   Източник: Новини.бг", "date": "2018.10.17", "title": "Самолетът на Мелания Тръмп кацна аварийно "}
{"url": "http://epicenter.bg/article/Aleksis-Tsipras--Nyama-da-toleriram-izvartaniya-i-obsluzhvane-na-lichni-interesi-/166036/7/51", "text": "Министър-председателят на Гърция Алексис Ципрас заяви в сряда, че поема Министерството на външните работи след оставката на Никос Коцияс, за да осигури успешното прилагане на споразумението за името с Македония, пише онлайн изданието на Kathimerini, цитирано от Агенция \"Фокус\".  В изказване пред журналистите в своята резиденция Максимос, премиерът призова политическите сили в Македония да подкрепят конституционните промени след завършването на дебата, който се провежда в момента в парламента на страната и добави, че Гърция няма да допусне членството на Скопие в международните институции под името „Република Македония“.  Ципрас благодари на Коцияс за „безценния му принос през всички тези години за повишаването на геополитическата роля на страната“. Министър-председателят обаче добави, че „няма да толерира извъртания и обслужване на лични интереси“.  „Катимерини“ припомня, че Коцияс си подаде оставката като Министър на външните работи в сряда един ден след напрегната среща на кабинета, по време на която той е влязъл в конфронтация с министъра на отбраната Панос Каменос относно Преспанското споразумение. Лидерът на младшия коалиционен партньор „Независимите гърци“ (АНЕЛ) е против договора със Скопие.  Съгласно твърденията на източници на изданието, Коцияс се е почувствал предаден, след като Ципрас не го е подкрепил в спора с Каменос. Според твърденията, по време на заседанието на кабинета във вторник, министърът на отбраната е обвинил външния министър в неразумно управление на тайните средства на ведомството му и в това, че е човек на американския милиардер Джордж Сорос.  Източници, близки до Коцияс, са разкрили, че той се е почувствал „дълбоко оскърбен“ от нападките.  В туит след оставката, Коцияс посочи, че Ципрас и още няколко министри са „решили с кого да бъдат“, след което цитира гръцкия поет Динос Кристианопулос: „Те направиха всичко възможно, за да ме погребат – Но забравиха, че аз съм семе“.  ", "date": "2018.10.17", "title": "Алексис Ципрас: Няма да толерирам извъртания и обслужване на лични интереси "}
{"url": "http://epicenter.bg/article/Premierat-na-Polsha--Rusiya-e-strana--koyato-razpalva-voyni-v-Evropa-/166045/7/0", "text": "Министър-председателят на Полша Матеуш Моравецки заяви пред местно издание, че Русия е страна, която разпалва войни в Европа, пише киевският ежедневник „День“, цитиран от Агенция \"Фокус\".  „Русия е държава, която разпалва войни в Европа и прибягва до въоръжена агресия във външната си политика. Това е държава,, която заплашва света и подкопава опитите за диалог и разбиране, даже и на най-ниското, външнополитическо и междуличностно ниво. В такава ситуация, всъщност е трудно да си представим всякакво „презареждане““, е заявил полският министър председател, според цитата на изданието.  По неговите думи, условията за връщане на Русия в редиците на цивилизованите държави е прекратяването на агресивната й политика спрямо съседите, съблюдаването на международното право и приемането на правилата на демократичните страни в сферата на международната политика.  „Готови сме да помогнем за такова изменение на руската политика, но ние няма да постигнем тази цел, ако забравим с кой си имаме работа в момента“, отбеляза Моравецки.   Той добави, че Полша е адвокат за реалистична политика по отношение на Русия, чиято цел е защитаването на мира и сигурността в Европа.  ", "date": "2018.10.17", "title": "Премиерът на Полша: Русия е страна, която разпалва войни в Европа "}
{"url": "http://epicenter.bg/article/Mayk-Pompeo-dade-na-Riyad--nyakolko-dni--za-da-obyasni-izchezvaneto-na-Dzhamal-Hashogi-/166046/7/96", "text": "Саудитска Арабия има „няколко дни“, за да обясни каква е била съдбата на изчезналия критик на властите в Рияд Джамал Хашоги, заяви държавният секретар на САЩ при завръщането си от обиколката в региона, пише онлайн изданието на вестник Washington Examiner, цитирано от Агенция \"Фокус\".  „Разумно е да им дадем още няколко дни, за да го завършат и да го направят правилно, така че да е обстойно и пълно“, заяви Помпео пред репортери, докато пътуваше за Брюксел. „Имах възможност да говоря с годеницата на Джамал. За всички е по-добре да е по-рано, отколкото по-късно“.  Помпео беше в Саудитска Арабия и Турция през тази седмица, на фона на гнева от изчезването и предполагаемото жестоко убийство на Хашоги, журналист от Washington Post и гражданин на САЩ. Той е видян да влиза в консулството на Саудитска Арабия в Истанбул и според информацията на турските медии, е бил измъчван и убит, което предизвика международна криза.  „Убеден съм, че саудитите разбират сериозността на Америка по въпроса и се надявам да го вземат на сериозно, както ми казаха вчера, че ще направят“, обясни държавният секретар. „Определено времето ще покаже; ние ще видим разследването и неговите резултати“.  ", "date": "2018.10.17", "title": "Майк Помпео даде на Рияд „няколко дни“, за да обясни изчезването на Джамал Хашоги "}
{"url": "http://epicenter.bg/article/-Entusiast--publikuva-vtori-tom-s-tvorbite-na-Andersen/166010/6/0", "text": "След като откриха някои от любимите си творби в първия том „Събрани приказки и разкази“ на Ханс Кристиан Андерсен, българските читатели имат възможността да се насладят на още обичани произведения в ТОМ №2, който „Ентусиаст“ публикува в средата на октомври. Освен оригиналния превод на приказките от датски език на Петър Милков Петров, книгата съдържа и илюстрациите на Вилхелм Педерсен – първия художник, създал рисунки по произведенията на Андерсен преди повече от 150 години. В Дания и до ден днешен тези илюстрации се смятат за неразделна част от Андерсеновите приказки. Вторият том включва обичаните творби „Дивите лебеди“, „Цветята на малката Ида“, „Малката русалка“, която е вдъхновението на дизайнера Стоян Атанасов за сътворяването на корицата. Изданието разкрива и една малко позната глава от творчеството на Ханс Кристиан Андерсен – някои от непревежданите на български език негови приказки. Дори в родината на писателя тези приказки са неизвестни и почти неиздавани. Причините за това са няколко. В активните си творчески години, от около 1835 до 1872, Андерсен пише и сам включва в издаваните от него сборници 156 приказки и разкази. Освен тях обаче той е написал още 16. Някои от тях са открити след смъртта на поета през 1875 г., други са просто недовършени, а трети сам Андерсен е дал за издаване на различни места, а не в собствените си сборници с приказки. Няколко от тези произведения като „Потъналият манастир“, „Тази басня се отнася за теб“ и „Картите с картинки“ излизат за първи път. По повод публикуването на книгите през октомври в България ще пристигне прочутият в Дания изследовател на Андерсен проф. Кай Долеруп от Университета в Копенхаген. С него ще бъдат организирани поредица от публични лекции, срещи със студентите и читателите, в които той ще разкаже повече за живота и творчеството на датския писател, ще представи някои непознати негови таланти и ще направи сравнение между приказките на Андерсен и тези на Братя Грим.  На 23 октомври проф. Долеруп ще изнесе две публични лекции: от 11:00 часа в Нов български университет, галерия „УниАрт“, и от 16:00 часа в зала 243 на Софийския университет „Св. Климент Охридски“. На 24 октомври от 19:00 часа студентите от Американския университет в Благоевград ще имат възможността да научат повече за Андерсен в „Panitsa Library“. На 25 октомври Пловдивският университет „Паисий Хилендарски“ ще бъде домакин на събитието, посветено на творчеството на Андерсен. Лекцията там ще се състои от 16:30 часа в зала „Компас“ в Ректората и е организирана съвместно с Филологическия факултет. На 26 октомври в София всички почитатели на датския писател ще имат възможността да бъдат гости на срещата с проф. Долеруп в Литературен клуб „Перото“ от 19:00 часа.  Входът за всички събития е свободен. Последният трети том със събрани произведения на Ханс Кристиан Андерсен ще бъде публикуван до Коледа и така трите тома ще се превърнат в пълната колекция от произведения на Ханс Кристиан Андерсен.    Ханс Кристиан Андерсен (1805–1875) е датски писател и поет, известен най-вече със своите приказки. Сред най-емблематичните му произведения са „Храбрият оловен войник“, „Снежната кралица“, „Малката русалка“, „Палечка“, „Малката кибритопродавачка“, „Грозното патенце“. Андерсен постига международна известност още преди смъртта си. По-късно негови текстове са преведени на повече от 125 езика и вдъхновяват много пиеси, балети, игрални и анимационни филми. Неговата рождена дата – 2 април – е обявена за международния ден на детската книга.", "date": "2018.10.17", "title": "„Ентусиаст“ публикува втори том с творбите на Андерсен"}
{"url": "http://epicenter.bg/article/Nikolay-Nenchev--Balgariya-da-izbere-F-16--I-da-skasame-vednaga-dogovora-za-poddrazhkata-na-MiG-29/166017/11/0", "text": "    Това казва в лекцията си бившият военене министър Николай Ненчев, изнесена на международната научна конференция \"Хибридните заплахи: мит или реалност? Последствия за националната и европейската сигурност\".Организирана от катедра \"Политология\" на СУ, АСБ и Софийски форум за сигурност.   Госпожи и господа,  Вече е крайно време да осъзнаем и да признаем очевидното. България е подложена на хибридна агресия от Москва. При това в момент, когато трябва да направим ключови избори, които ще предопределят нашето бъдеще за поне три поколения напред.   Война против идентичността ни като съюзник в НАТО  и ЕС. Война, чиято цел е да ни превърне в най-слабото звено на ЕС и НАТО и най-вече - вечно отворената врата на Русия за проникване на Балканите. Спомнете си Решетников, който ни нарече руската порта на полуострова.  За да успее в това си агресивно дело,   Как тогава да можем да се защитаваме?  За да бъде приспана държавата, трябва да бъде приспано нейното ръководство и обществото. Ето защо хибридната война у нас е първо информационна. Война на пропагандата, на медиите, на социалните мрежи. Война безмилостна, но тиха. За упояване на масовото съзнание. За изопачаване на действителността и за подмяната на ценностната ни европейска ориентация с чужда евразийска идентичност на държава-васал.   Не им е необходимо да идват. Защо да го правят, след като техните цивилно облечени агенти на влияние – икономическо, политическо, дипломатическо, културно и дори военно, са вече тук. Не чакайте да видите зелени човечета, а престъпници с бели якички и вратовръзки. Хора, които оперират безнаказано в ключови за функционирането на България сфери.    Не реагират на руската хибридна агресия. Свеж пример – безнаказаното поведение на паравоенните групи у нас, които са с явна антиевропейска, антинатовска и проруска ориентация.   публикуван преди месеци и останал по мое мнение незабелязан. Там би трябвало да са разгледани внимателно заплахите, пред които днес е изправено обществото. Очебийно впечатление прави фактът, че в   Сигурно те остават за контраразузнавателните ни структури някъде в зоната на здрача, скрити при досиетата „Х“ . Тъжно е, но трябва да признаем: Русия вече постига у нас това, което на други места трудно получава дори с военна окупация. Всеобхватно проникване във вътрешните процеси на суверенната ни все още на теория държава, която е член на НАТО и ЕС, в условията на едно като цяла игнориращо проблема общество. И приспани държавни структури.   Това е пътят към сигурността и просперитета, който трябва да извървим в името на тези, които ще дойдат след нас. Наследството, което ще оставим на децата си го решаваме именно сега. Залогът е каква държава ще изградим – силна, просперираща и уважавана, все по-тясна интегрирана в процесите в ЕС и НАТО, страна на върховенството на закона, или държава в периферията на ЕС, превърната в троянски кон на Москва, територия, формално член на евроатлантическото семейство, но в която процъфтява всичко неевропейско. Като се започне от корупцията, престъпността, кражбите за милиарди от обществото, превръщането на политиката в театър на марионетки, мотивирането на младите хора да емигрират, устойчиво и всевластно задкулисие и система, която убива инакомислещите.  Да, казвам убива! И в преносния, и в буквалния смисъл. Това е дефицитът на върховенство на закона в най-нелицеприятния си вид.  Ако не искаме това, крайно време е да се събудим. От обществото трябва да дойде инициативата, така че да пробудим вай-накрая и политиците, и държавната администрация.   И това Москва няма да ми прости. Но аз не се страхувам! Нито ще отстъпя от принципите си!  Признавам, че не успях да направя достатъчно в рамките на мандата си, за да се справя с руското хибридно влияние в вашата национална отбрана. Времето не беше достатъчно. Аз обаче не съм се отказал и продължавам напред!  Още докато бях министър на отбраната нееднократно повдигах темата за хибридната война. Тогава, когато другите предпочитаха удобно да замълчат. Да не си създават неприятности. На думите ми се реагираше или с неразбиране, или враждебно. Като примери мога за посоча: ххх ххх ххх  Само публичното повдигане на тази тема и медийното участие обаче не изчерпва работата ми по темата.   който бързо реагира и прие такава стратегия още след анексирането на Крим и проливането на украинска кръв в адът на войната в Донбас. Не ми е известно от предсрочния  край на моя мандат до момента да има някакъв резултат по тази тема.  Като конкретни практически действия, за да затворя вратата на хибридното проникване на Русия в нашата отбрана, следвах твърда политика на скъсване на всякакви зависимости от Москва при ремонта на старата съветска военна техника.   При все че като ремонтирах самолетите в Полша аз изпълних задълженията си към армията по конституция и закон. Работих за да осигуря способности, повтарям способности, на българските военновъздушни сили да изпълняват задълженията си в рамките на Интегрираната система за противовъздушна и противоракетна отбрана на НАТО. Ето това е смисълът на ремонтите на двигателите на самолетите в Полша.  Затова и съдебният процес срещу мен е поръчан от вън фарс. Говорим за липса на правова държава. Ето Ви нагледен пример. Само че годината днес не е 1947, когато осъдиха с монтиран процес водачът на обединената опозиция Никола Петков, а червените палачи го ликвидираха жестоко. С удари с чук. И го окачиха мъртъв на въжето. Защото така поиска Кремъл.  Днес живеем в 2018 година,  макар и геополитическите залози на настоящето да не са по-малки от тогава. Нито пък Москва е по-малко решителна и по-малко готова на всякакви действия, за да постигне стратегическите си цели на Югоизток. Политика, водена от векове от руската имперска традиция.  Надеждата ми днес е първо в българското гражданско общество. То ще се събуди. По-рано, отколкото очакваме. Вярвам, че истината ще възтържествува! И пред българите ще се отворят нови перспективи за развитие като свободни хора в една обединена Европа и една все по-мощна евроатлантическа общност.  Госпожи  и господа,  Да поддържаме вярата в себе си е задължително. Но най-важното е да действаме!  На първо място, трябва ни обединение на всички политици, които са готови да отстояват евроатлантическия избор. Затова вече предложих инициатива за обединение на дясното. Днес обаче ще предложа нещо конкретно. Нека между десните партии заедно създадем експертна платформа за национално противодействие на хибридните заплахи.   Това ще бъде една платформа, по която заедно ще работим, за да се справим със заплахата, пред която сме изправени всички. Ето това е добро практическо начало на нашето обединение и бъдеща работа заедно.    от сектора за сигурност. Това важи с особена силя за отбраната, която ръководих малко над 2 години. Имам впечатления на място и познавам проблемите на сектора и слабите места, които Русия използва.  Вечното отлагане на превъоръжаването, безкрайното наливане на стотици милиони, дори милиарди, в старата съветска бойна техника и оттам в бездънните джобове на руските оръжейни фирми, увековечаването на останалата от комунизма зависимост от Русия в поддръжката на техниката заема първите места в листата на руските стратегически цели. И трябва да признаем, досега те се реализират, без да срещнат особени препятствия. На това трябва да сложим край!  Преди дни разработих и представих предложение във връзка с придобиването на нов боен самолет за българските военновъздушни сили. Това е ключов момент, по който десните партии могат да работят заедно.   Това е точката на пресичане, която ще ни позволи да бъдем силни и независими. Това е и решението, което е част от онези критични и смели стъпки, които трябва да направим, за да затворим у нас руската врата на Балканите.  Вместо да разчитаме на старата руска авиационна техника, трябва заедно с договора за придобиване на нови самолети Ф-16 да сключим със САЩ споразумение, по силата на което да ни бъдат дадени пад наем няколко техни самолета Ф-16, на които нашите пилоти да започнат тук на място обучение в най-кратки срокове. След като българските пилоти се обучат, те ще могат да поемат носенето на бойно дежурство на взетите под наем от САЩ Ф-16 до въвеждането в употреба на новите ни бойни самолети. Паралелно с това, трябва да имаме повече съвместни мисии със с съюзници от НАТО по охрана на българското въздушно пространство.   Нещо, на което поставихме началото през септември 2016 г., когато американски самолети заедно с нашите пазиха небето ни.  Процесът на придобиване и постигане на пълни оперативни способности на новия боен самолет ще отнеме години. Както е казано, обаче, и най-дългият път започва с правенето на първата крачка. А тя е да направим точният избор на бъдещия основан боен самолет на въоръжените ни сили. Той ще предопредели бъдещето на бойната ни авиация за поне 30-40 години. При това важното е с коя държава ще се обвържем занапред – дали с тази, чиито военновъздушни сили са най-силни, най- боеспособни и най-технологично напреднали, които са номер едно в света, или ще бъде направен друг избор? Който може да се окаже по-безопасен  за руската военна машина. Зависи от нас. Ето защо тук ще бъде една от най-тежките битки, които трябва да спечелим, за да осигурим достойното бъдеще, което заслужава българската бойна авиация. Тук Москва ще използва всичките си налични хибридни начини за въздействие.  Не по-маловажно е да продължим и процеса на цялостната модернизация на армията ни. Защото тя не е само бойни самолети. Трябват ни и нови радари, и нови зенитноракетни комплекси, и нави кораби, и бронирани машини за сухопътните войски. Това също са точки, по които заедно десните партии можем и трябва да търсим съгласие и споделена платформа за действие.  Вярвам, че ще срещаме все-повече подкрепа сред едно все повече събудено и действащо гражданско общество. Затова днешната конференция е особено важна.  Позволете ми, преди да завърша, да благодаря специално на организаторите от Софийския университет и Атлантическия съвет на България за това, че много навременно поставят на вниманието на обществото точно тези теми.  Желая Ви успех! ", "date": "2018.10.17", "title": "Николай Ненчев: България да избере Ф-16! И да скъсаме веднага договора за поддръжката на МиГ-29"}
{"url": "http://epicenter.bg/article/Svetlana-Sharenkova--Rusofobskoto-naddavane-zapochna-/166024/11/0", "text": "  В последните дни все по-очевидно става активизирането на русофобските среди у нас, при това от типичния за тях език на омразата преминаха към истерично кресчендо с елементи на теория на конспирацията. Началото бе  дадено от конференция на атлантици под нафталинения надслов: „НАТО – кауза вечна, кауза свята”. В „изводите” на събитието фигурират такива бисери като призива за прекратяване на всякакъв диалог с Русия, за пълна цензура на всички руски медии и забрана на неудобните НПО-та, за „тотална дерусификация”, вкл. заличаване на всички руски имена и на  имената на „национални предатели” като...световноизвестния поет и  антифашист Никола Вапцаров. Как да наречем това?  Просто - откровен фашизъм, предрешен като евроатлантизъм...   Същата патология лъха и от думите на проваления бивш президент Росен  Плевнелиев, който без никакви доказателства обвини големи български  медии в зависимости от Русия. Призна си, че е пробвал да им наложи  цензура с помощта на посланика на САЩ. Чудесен пример защо сме на  незавидното 111-о място по свобода на словото?! На същия форум, провел се в иначе по закон деполитизирания Софийски  университет, бившият премиер Иван Костов призна факта, че евро-  атлантическия консенсус сред българите е минало, и заклейми президент, премиер, правителство, парламентарни партии и прокуратура в проруска политика. Поанта на това русофобско наддаване даде председателят на ПГ на ГЕРБ  Цветан Цветанов, който възкреси идеята за прогонване на руски дипломати заради някакви митични „нови доказателства” по случая „Скрипал”, нищо че темата в ЕС окончателно бе затворена преди половин година… Какво се случва? Поредица случайни съвпадения или целенасочена и  инспирирана отвън атака? Опит на ястреби на чужда хранилка да покажат активност или опит за изнудване на българските институции да водят определена външна и вътрешна политика? Политическа пропаганда или добре платен „изтребителен” лобизъм с марка Ф-16? Рестартиране на езика на омразата или организиран саботаж на предстоящите важни разговори за АЕЦ „Белене” и тръбата с руски газ от „Турски поток”?  Каквото и да е, институциите ни категорично трябва да отхвърлят подобно извиване на ръцете. И да работят за българския национален интерес, който е ясен – балансирана външна политика в новия многополюсен свят, и наред с членството в ЕС да развиваме традиционните си специални отношения с Русия, както и с променящ се и динамичен Китай. Да използваме последния си шанс да бъдем икономически и енергиен мост между Русия и Европа, да работим срещу санкциите, които все повече държави определят като вредни и абсурдни.   А иначе, колкото по-крайни стават евро-атлантическите  фанатици, толкова по-ясно се вижда, че русофобията е фатално демодирана, безинтересна и неприемлива за огромното мнозинство от българския народ.", "date": "2018.10.17", "title": "Светлана Шаренкова: Русофобското наддаване започна "}
{"url": "http://epicenter.bg/article/Rabotodateli-nastoyavat--Bez-platen-otpusk-po-maychinstvo/165965/4/0", "text": "Асоциацията на организациите на българските работодатели (АОБР) настоява да бъдат предприети действия за промени на Кодекса на труда, като времето на отпуск, през който не е полаган труд по причини, които не са извън волята на работника, да не се взема предвид при изчисляване на полагаемия се платен годишен отпуск и изплащане на обезщетения при прекратяване на трудовото правоотношение. От бизнеса уточняват, че визират основно родителския отпуск.   , съобщиха от БСК.   В момента за времето на отпуск по майчинство се начислява и редовен платен годишен отпуск.   Позицията на работодателите е след решение на Съда на ЕС, съгласно което периодът на родителски отпуск не може да се приравни на период на действително полагане на труд.   . Съгласно Кодекса за социално осигуряване, за осигурителен стаж, без да се правят осигурителни вноски, се зачита времето на платен и неплатен отпуск за отглеждане на дете, на платените и неплатените отпуски за временна неработоспособност, за отпуск за бременност и раждане и при осиновяване на дете до 5-годишна възраст, отбелязват от бизнеса. В позицията се допълва още, че резонно, за времето на ползване на тези отпуски, работникът и служителят получава обезщетение от държавното обществено осигуряване, а не трудово възнаграждение, тъй като не полага труд. , който има съвсем друго предназначение, а именно – възстановяване на работника и служителя от положения при работодател труд“.   „Разчитаме на вашата ангажираност и отговорност да предприемете необходимото за прецизиране на българската трудово-правна уредба, в т.ч. и в светлината на последната съдебна практика на Съда на ЕС“, заявяват още работодателите.", "date": "2018.10.17", "title": "Работодатели настояват: Без платен отпуск по майчинство"}
{"url": "http://epicenter.bg/article/Rekordna-inflatsiya--S-kolko-se-obeztsenyavat-dohodite-ni-/165966/4/0", "text": "Годишната инфлация в България се ускорява леко до 3,6% през септември при темп от 3,5% месец по-рано, показват данните на Националния статистически институт. С колко се обезценяват доходите ни?   Според финансовия журналист Кузман Илиев поскъпването на основни стоки и услуги води поставя не толкова сериозния проблем с обезценяването на доходите ни, колкото поставя хората в опасна среда да се поддават на спекулации.   „По  депозитите получавате лихва от 0,3%, а инфлацията е 3,6% - това означава, че това, което получавате за спестяванията си е изядено като доходност, защо да го държите в банка? И започвате да търсите рискови инструменти, инвестирате в неща, които не много ясно разбирате, пазарът на недвижими имоти расте – това е една среда, в която се правят много грешки”, обясни Кузман Илиев в студиото на Нова телевизия.   „Ако погледнем малко по-мащабно върху картината, виждаме, че икономическият растеж е по-сериозен – номиналното му изражение е близо 8%, а реално според статистиката е 3,4% за второто тримесечие на годишна база. Също така се увеличават заплатите. Проблемът е за хората, които получават пенсии и доходи, които не успяват да се повишават с подобни ускорени темпове”, каза журналистът Владимир Сиркаров.     Той обаче успокоява, че в крайна сметка, когато икономиката расте и заплатите се повишават, хората харчат повече, а това увеличава цените.", "date": "2018.10.17", "title": "Рекордна инфлация: С колко се обезценяват доходите ни?"}
{"url": "http://epicenter.bg/article/Nov-skandal-s-remonta-na-Graf-Ignatiev---tozi-pat-s-podlozhkata-pod-relsite/165971/4/0", "text": "  От организацията \"Спаси София\" настояват зам.-кмета по транспорт Евгени Крусев да подаде оставка, заради нередности със смяна на проектанта на трамвайното трасе и на вибрационната подложка за трамвайните релси. От организацията твърдят, че при подмяната на подложката се получава разлика в цената от 160 000 лева в полза на отхвърлената.  контрира Крусев по бТВ.    В текста на Спаси София се казва:   Сагата с ремонта на ул. Граф Игнатиев започна през октомври 2013 г., когато Столичната община обяви конкурс за проект за изграждане, възстановяване и обновяване на публични пространства от централна градска част на София. Година и половина по-късно конкурсът беше спечелен от архитектурно-дизайнерска агенция АДА. Следвайки процедурата, Столичната община възложи изработването на подробен работен проект, a търгът за изпълнител бе обявен чак през март 2017 г. или близо 2 години след обявяването на победителя от конкурса за идеен проект. През май 2017 г. търгът бе прекратен със заповед на зам.-кмета по транспорт Евгени Крусев, заради “промени в техническите характеристики на основни материали”. След направените промени, през август, обществената поръчка бе пусната отново, като участват 4 фирми, а за победител през март 2018 г. бе обявена фирма GP Group. (Джи Пи Груп). Ремонтът започна в началото на май, припомнят от Спаси София.    На 15-ти септември 2017 г., 4-ма участника подават своите оферти. Това са: “ПСТ градска среда Зона 2” ДЗЗД, Обединение “Трейс РВП”, Обединение “ИСАФ С.А.- Колас Рай С. А. зона 2” и фирма Джи Пи Груп. Още на 18-ти септември се събира и комисията на Столичната община, която следва да оцени подадените оферти и да избере победител. Съставът на комисията е разнороден – експерти, общински съветници и служители. Не за всички фирми обаче процедурата върви гладко – в доклада за работата на комисията откриваме причината, поради която една от тях – фирма ПСТ, е отстранена. В техническото предложение на всички участници, освен изисквания за гранитни настилки, бетонови и други материали, има изключително конкретно изискване за технологията, която ще се използва за осигуряване на необходимите виброизолационни качества на трамвайното трасе. В проекта за реконструкция е заложена така наречената еластична виброизолационна подложка за система „плаващи плочи” – елементът, който осигурява най-добра виброизолационна защита, а неговото качество и свойства са от особено значение за гъсто застроени и то със стари сгради улици, каквато е ул. Граф Игнатиев. Затова не е учудващо, че в техническите параметри на обществената поръчка от Столичната община залагат на високи критерии за този материал. Участникът ПСТ обаче предлага в своята техническа оферта материал, който не отговаря на минимално заложените критерии в търга и затова е отстранен.   Обединение “ПСТ градска среда Зона 2” ДЗЗД участва в търга с материали на фирма Pandrol (Floating Slab Mats). За да бъде допуснато тяхното използване те трябва да отговарят на критериите в техническата документация на търга, а именно: маса, статичен коефициент на еластичност и динамичен коефициент на еластичност. Масата е важен критерий, тъй като качествените системи за виброизолация трябва да бъдат достатъчно гъвкави, за да поемат вибрациите и шума от преминаващите по трасето трамваи. Масата е показателят, определил резултатите от процедурата. Максимално допустимите стойности на масата на подложката са 5кг/м2. Всъщност в първоначалните документи не става ясно дали това са минимални или максимални стойности, но благодарение на отговор към участниците в процедурата, подписан лично от зам.-кмета Евгени Крусев, това бързо се изяснява. В Разяснение 8 от документацията четем: ”Конкретно за трасето по ул. Граф Игнатиев, където сградите са много близко до трамвайните коловози, се търси висока степен на еластична деформация на системата и понижаване на собствената ѝ честота на трептене, за да се отдалечи максимално тя от тази на сградите. Подобрение/предимство е намаляването на масата на подложката.” Както става ясно, 5кг/м2 е максималната маса и всяко по-ниско предложение ще се счита за предимство, а по-високо е недопустимо. Когато ПСТ предлагат продукта на Pandrol с маса от 15,6кг/м2 или над 3 пъти по-високи стойности от максималните, логично те са отстранени. В Доклада на Комисията за избор на изпълнител четем и мотивите: “За еластичната виброизолационна подложка за система “плаващи плочи”…стойността на един (маса) (б.а. критерий) е с по-лош показател спрямо базовия. Представена по този начин, офертата на участника не отговаря на изискванията, дефинирани от Възложителя в документацията за участие и не подлежи на оценка съгласно показателите за техническа оценка в тази методика.” В края на доклада, Комисията обявява и своето решение: “На основание чл.107, т. 2 буква „а” от ЗОП комисията предлага на Възложителя за отстраняване от участие в процедурата „ПСТ градска среда Зона 2” ДЗЗД, тъй като офертата на участника не отговаря на предварително обявените условия на поръчката.”. С това, участието за ПСТ приключва, но не и за материала, неотговарящ на минималните изисквания на търга.   На 8-ми юни 2018 г., или повече от месец след началото на реалните строителни дейности по ул. Граф Игнатиев, в общината се получава становище от инж. Асен Тасев – председател на съвета на директорите на Столичен електротранспорт ЕАД. Въпросният инженер само няколко месеца по-рано е част от комисията, която решава изхода от търга и подписва доклада за отстраняване на ПСТ заради предложената подложка, неотговаряща на критериите. В нея, той е назначен със специална заповед на зам.-кмета Евгени Крусев, за да замества друг член. На едва две страници човекът, който само преди няколко месеца подписва доклада на комисията, с който се отстранява фирма ПСТ, защото е предложила материал неотговарящ на изискванията в търга, решава да смени мнението си напълно. Той вече твърди, че материалът на Pandrol e повече от подходящ за трамвайното трасе, докато този, с който фирма Джи Пи Груп печели и който отговаря на всички технически изисквания на търга, не е. (б.а. фирма Джи Пи Груп печели търга с материал на австрийската фирма Getzner). При толкова сериозна промяна на мнението се очаква аргументите да са обективни и обосновани, а становището да е написано професионално. В крайна сметка самият инж. Тасев заявява “поставена ми бе задача за професионален анализ…”, нищо че крайният резултат е повече от смехотворен и пълен с неподкрепени твърдения и спекулации. Нещо повече, становището не се базира на обективни анализи, на направени изследвания и връзки към съответни документи, а на личното мнение на автора и факта, че бил отишъл, пипнал, усетил. Инж. Тасев затвърждава своя “професионализъм”, правейки “анализ”, поръчан му от зам.-кмета Евгени Крусев, на материала на Getzner със следните аргументи “Същата подложка е вложена в обект Метродепо Земляне, благодарение на което имах възможност да получа преки впечатления. След като взех малко парче за проба, установих, че същата много лесно попива вода, освен това лесно се къса – нещо, което се вижда на самия обект.   Становището на въпросния инженер е прекрасно доказателство за липсата му на професионализъм и за качеството на документите, които Столичната администрация счита за достатъчни, за да промени собствените си решения. Изхождайки само и единствено от лични наблюдения, без никакъв анализ и представяне на реални и конкретни доказателства, инженерът прави неверни изводи, които радушно се приемат на последвалия Общински експертен съвет по устройство на територията във ведомството на гл. арх. Здравко Здравков. Двете страници “анализ” са повече от неадекватни, но за целите на въпросния ОЕСУТ – напълно достатъчни. Затова е и логично да се запитаме дали целта е да се гарантира най-качествено изпълнение с най-качествен материал или да се угоди на определени фирмени и политически интереси? Допълнително съмнение буди и фактът, че ОЕСУТ е свикан по съвсем различна причина и промяната на виброизолационната система не присъства в предварително обявения дневен ред. Въпреки това участниците в съвета радушно приемат становището на инж. Тасев и гласуват за промяна на материала на Getzner с този на Pandrol.     Защо тръжната комисия решава да отстрани фирма ПСТ, участваща с материала на Pandrol, оценен като неподходящ, а само няколко месеца по-късно се самоинициира и одобрява промяна, според която същият материал вече е повече от подходящ? Защо Столичната община не е променила техническите изисквания за виброизолацията преди провеждането на търга, така че използването и на материала на Pandrol, и на този на Getzner да е възможно, при положение, че първоначалният търг беше прекратен именно под предлог отстраняване на несъответствия и технически промени, гарантиращи качествено изпълнение?     Всъщност материалът на Pandrol представлява подложка от рециклати направени от слепени пластмасови и гумени отпадъци. Предимството им се изразява в по-ниската цена, но недостатъците са сериозни: не са подходящи за трамвайни пътища, намиращи се в близост до стари сгради, тъй като крайният продукт е твърд и тежък, а с това капацитетът му за абсорбиране на вибрациите намалява. Точно затова, както вече стана ясно, Столичната община е заложила точкообразуващия критерий “маса” с максимална тежест от 5 кг/м2 в тръжните условия, за да се гарантира ползването на подходящи за улицата материали. Освен този критерий, обаче, материалът на Pandrol не отговаря и на още един, който макар и не точкообразуващ, също е част от техническите изисквания, а именно виборизолационната подложка да е изработена от нов материал.    Нещо повече, подложките на Getzner са направени от нови материали и се произвеждат по технология, гарантираща дълготрайност, максимална еластичност и добро виброизолиране. Продуктът се произвежда и в зависимост от спецификациите и изискванията на конкретното трамвайно трасе – конструкция, натоварване, разстояние до околните сгради и техните характеристики, степента на виброизолация, която се цели и т.н. Именно това, че е нов материал и може да бъде избрана най-подходящата му разновидност, за да се намалят максимално вибрациите по ул. Граф Игнатиев”, дава на продукта на Getzner предимство. Въпреки това, поръчка към австрийската фирма така и не се прави.   Остава открит въпросът какво се е случило с разликата в цената на двата материала. По наша информация цената на 1 кв. метър от продукта на Getzner струва около 34 евро, докато цената на Pandrol e 24 евро. За целия обект разликата става близо 160 000 лева.    Освен нарушения в процедурата, промяната на виброизолационната подложка няма да намали въздействието върху сградите (каквато беше основната цел на проекта), разположени около трамвайното трасе на ул. Граф Игнатиев. Нашият екип успя чрез източници в НАГ да разгледа и внесено техническо сравнение на виброизолационни подложки, изготвено от първоначалният проектант на релсовия път по улицата. Според резултатите от направените анализи, виброизолацията на проектната подложка, ако беше приложена, щеше да намали с 14,3dBV или 80,7% вибрациите спрямо състоянието на релсовия път преди реконструкцията. Същевременно сериозно внимание проектантът обръща върху факта, че в представените изчисления пред ОЕСУТ (НАГ) има некоректни входни данни, тъй като когато се изчислява с колко се намалят вибрациите при използването на предлагания продукт се приема, че натоварването на една трамвайна ос е 10т.   Същевременно в София, максималното натоварване на който и да е модел трамвай в движение е едва 8т/ос. Това означава, че няма как да се окаже достатъчно голям натиск върху виброизолационната подложка, за да може тя да започне да работи и да намалява вибрациите. Всъщност правят се изводи, че използването на предложената подложка от рециклати не допринася с нищо за виброизолацията. Проектантът пише още, че в първите 2-3 години ще има снижение на вибрациите, заради новите релси с гладки повърхности, но след това ще започнат да се усещат негативите от взетото грешно решение за поставяне на този материал. Техническото сравнение завършва с предложение изобщо да не се поставя виброизолационна подложка от доставения тип материал.   Цялата история става още по-заплетена, тъй като виждайки какви нередности са допуснати в процедурата по избор на технология за виброизолация на трамвайното трасе, първоначалният проектант на релсовия път си прави отвод и се отказва от правото си за упражняване на авторски надзор върху проекта. Екипът ни се свърза с проектанта инж. Румен Борисов, който предпочете да ни изпрати писмено становище, в което са изложени следните мотиви:   “Oтказах се от упражняването на авторски надзор по част „Релсов път“ на ул. “Граф Игнатиев” поради неизпълнението на моя технически проект и техническите изисквания на документацията от откритата процедура. Налагаше се да одобря виброизолационна подложка, която въобще не отговаря на проекта, а и има отстранен участник от тръжната процедура, който е предложил същата. Сигнализирах навреме всички участници в строителния процес устно и писмено (в заповедната книга на обекта). Виброизолационната подложка е най-важната част от проекта ми – трамвайните линии са разположени много близко до сградите и са подложени на силни вибрации. По проект тя трябваше да е с много малка коравина и да осигури над 80% намаляването им, в сравнение със съществуващото положение преди реконструкцията. Доставената и монтирана вече подложка е много корава за трамвайни линии и няма да виброизолира сградите в опасния за тях нискочестотен диапазон от 20 до 80 Нz. Вместо да се обърне внимание на подмяната на материалите, Възложителят организира съвет, който да я легитимира. Замяната на виброизолационните елементи и подложката ме поставиха в невъзможност да постигна параметрите в проекта ми, поради което взех решение да се оттегля.” , Фандъкова мълчи!  Завършваме историята за ул. Граф Игнатиев с нотки на международен скандал. Повече от месец след началото на ремонта от фирма Getzner все още не получават поръчка от Джи Пи Груп, откъдето впоследствие просто уведомяват, че няма да използват материалите, с които са участвала и спечелила търга. Неочакваните събития карат Николаус Шемер, главен мениджър на Getzner, отговарящ за Централна и Източна Европа, да внесе първото от общо трите официални писма до кмета г-жа Фандъкова. В писмата си от 7 и 18 юни фирмата моли Столична община, в ролята ѝ на Възложител, да предостави писмено изменението на проекта, подписано от зам.-кмета Евгени Крусев и членовете на комисията, както и мотивите им. Йорданка Фандъкова игнорира писмата и отговор няма.   Точно затова на 11 юли държавната търговска камара на Австрия (WKO), чрез Австрийското посолство в България, изпраща трето писмо, отново адресирано до Йорданка Фандъкова и Евгени Крусев, в което се моли за отговор на писмата от фирма Getzner. 3 месеца по-късно отговори все още нямат и от посолството, и от фирмата.   ", "date": "2018.10.17", "title": "Нов скандал с ремонта на \"Граф Игнатиев\" - този път с подложката под релсите"}
{"url": "http://epicenter.bg/article/Balgariya-e-tretata-strana-v-ES-s-nay-nisak-dalg-za-2017-g---VIDEO-/166032/4/0", "text": "България е трета, след Естония и Люксембург, с най-нисък дълг в Европейския съюз през 2017 г. Това отчита Докладът по изпълнението на държавния бюджет на България за изминалата, предаде БГНЕС. Докладът бе представен на вниманието на депутатите от парламентарната комисия по социалната и демографската политика, които се запознаха още с дейността на фонда за гарантиране устойчивост на държавната пенсионна система и състоянието на държавния дълг за отчетения период.  „Фискалното представяне на България през последните години е в унисон с провежданата фискална политика от болшинството държавни-членки на ЕС. Статистическите данни за дефицита и дълга на страни от ЕС, публикувани от Евростат, показват последователно подобрение в бюджетното салдо и намаление размера на дълга на сектор „държавно управление“ в повечето държави-членки през последните няколко години. Голяма част от държавите в ЕС отчитат бюджетни излишъци, към тях се причислява и България. По-конкретно, за 2017 г. 12 държави-членки отчитат излишък, а други 13 отчитат дефицит. Словения отчита балансирано бюджетно салдо, а само две страни – Испания и Португалия отчитат дефицит, по-висок или равен на референтната стойност от 3% от БВП“, обясни Светла Костова, директор на Дирекция „Държавно съкровище“ в Министерство на финансите.  От доклада стана ясно, че усреднената стойност на дефицита за държавите от ЕС за 2017 г. се равнява на 1% от Брутния вътрешен продукт (БВП), което е подобрение спрямо 2016 г. В страните от Еврозоната пък стойността е 0,6%.  По отношение дълга Светла Костова посочи, че 15 от държавите надвишават референтната стойност на дълга от 60% от БВП, но за ЕС дългът се свива средно с 1,5% на годишна база.  ", "date": "2018.10.17", "title": "България е третата страна в ЕС с най-нисък дълг за 2017 г. (ВИДЕО)"}
{"url": "http://epicenter.bg/article/Shofyor-spasi-13-detsa-v-poslednite-si-minuti/165962/3/0", "text": "Вчера шофьор на училищен автобус получи инфаркт зад волана, в последния миг от живота си обаче успява да спаси живота на 13 деца, които прибирал към домовете им.  Днес семейството му го изпраща в последния му път.   Инцидентът се случва в село Слокощица, Кюстендил. Шофьорът усеща, че му става лошо и за да омекоти удара се блъска в ограда на къща. В нея живее баща на едно от децата, пътували в автобуса. Той оказва и първа помощ на шофьора.   „Бях в двора на къщата и чух силен удар, видях, че до оградата на къщата е паркиран автобуса с деца от Природо-математическата гимназия в Кюстендил, в него беше и дъщеря ми. Шофьорът беше полегнал на другата седалка, беше му станало лошо. Изведох децата и започнах оказване на Първа медицинска помощ.  Пристигнаха две линейки и екип на полицията”, заяви Румен Костадинов, родител.   Детето на кмета на с. Слокощица също се намира в автобуса. Той заяви, че наклонът на улицата е над 30 градуса и е можело да стане голям инцидент.    „В деня след катастрофата, част от децата бяха в шок, други въобще не бяха разбрали – толкова добре се е справил шофьора в последните си минути. Ние направихме среща с психолог с всяко едно от децата. Те са възстановени, добре са, благодарение на геройството на чичо Румен”, заяви Екатерина Паскалева, директор на ПМГ.   Община Кюстендил има намерение да присъди посмъртно званието „почетен гражданин” на шофьора Румен Архипов.", "date": "2018.10.17", "title": "Шофьор спаси 13 деца в последните си минути"}
{"url": "http://epicenter.bg/article/Advokat--Bashata-na-Severin-se-obesil--toy-nasledil-negovite-geni/165977/3/0", "text": "  Тези хора са изключително първосигнални – те са на дъното на социалната прослойка, техният начин на живот определя и тяхното съзнание.   Според Желязков заподозреният за убийството на Виктория Северин Красимиров бил обременен генетично до някаква степен. Причината – баща му Северин Зоров Ангелов, който се е самоубил през 2008 година и цял живот се занимавал с кражби, основно на цветни метали.   Желязков и колегите му се занимавали често с него преди години.    Адвокатът е сигурен, че няма никакъв шанс Северин Красимиров да бъде изкаран невменяем. Докато не видя конкретните, бетонни факти, не вярвам на нищо.   По това, което видях, като ме викаха на разпит, съдя, че полицията работеше, разказа пред предаването \"Ничия земя\" на Нова телевизия Свилен Максимов, бившият съпруг на Виктория Маринова. Той изрази подозрение, че много адвокати ще се редят да защитават \"това нещо\", за да добият някаква известност.   Максимов е категоричен – първата задача на правосъдието е да накаже така Северин, че всички \"изроди\", които обикалят България, да видят, че няма да им се размине. Максимов се обърна и към рокерите, които влязоха в ромските махали в Русе. Нека обърнем гнева в нещо позитивно, призова той. За Виктория това би означавало много, убеден е бившият ѝ съпруг. ЕК почете журналистите, убити заради работата си   Бившият съдия Ивета Анадолска обясни, че съкратената процедура всъщност представлява по-бързо признаване на факти. Тя призна, че повечето юристи съветват обвинените си клиенти да правят така. На въпрос дали това е справедливо, Анадолска отвърна: \"Принципно, когато се спазва законът, трябва да е справедливо\". Тя обаче добави и, че не знае защо през 2010 година отпада текстът (чл. 369 от НПК), при който процедурата не беше приложима при тежко престъпление и такова, извършено в пияно състояние.   Проф. Петя Шопова, която е специалист по криминология, беше категорично – в правосъдието трябва да се мисли какви са преживяванията и на жертвата, на близките ѝ. Глава 27 от Наказателно-процесуалния кодекс, която предвижда съкратената процедура, трябва да се допълни прецизира, смята тя.   И посъветва Народното събрание да поиска данни от главния прокурор за особено жестоки убийства и да се види реално какво се е случило след въвеждането на съкратената процедура. В случаите с Виола, Вероника във Велико Търново, Яна Кръстева наказанията се движат между 20 и 30 години, заяви Шопова. Тя попита защо тогава има доживотен затвор без право на обжалване.   Има правна възможност, от която не се ползваме – оценка на риска от правонарушителите. Този сериозен анализ се прави чак когато някой отиде в затвор. Много отдавна предлагахме това да стане още по време на съдебния процес, да виждаме още тогава резултатът, обясни Шопова.   Тя посочи, че Българският хелзинкски комитет (БХК) е направил анализ, според който при 30-40% от отишлите в затвора доживот има сериозен риск да повторят с тежко престъпление. Осъдените на доживотен затвор не могат да излязат просто защото са били усърдни при полагането на труд и с добро поведение, има експерти в затвора, които оценяват и други фактори, но такива с малко по-леки присъди - 20-30 години, могат, стана ясно от думите на Анадолска и Шопова. Рискът от рецидив е най-висок в първите от 6 месеца до 1 година при пробация, добави Шопова, която каза и, че наполовина са намалени пробационните служби в България.   Анадолска обаче е категорична, че трябва законодателна промяна – определени престъпления да бъдат изключени от съкратената процедура. И добави - никой не се занимава с въпроса дали излезли от затвора всъщност са превъзпитани.", "date": "2018.10.17", "title": "Адвокат: Бащата на Северин се обесил в затвора, синът е наследил неговите престъпни гени"}
{"url": "http://epicenter.bg/article/Severin-patuva-za-Balgariya-v-edin-samolet-Stefka-Kostadinova/166027/3/0", "text": "Заподозреният за убийството в Русе Северин Красимиров пътува в саморета от Франкфурт за София, съобщи ПИК.   Според полицията и прокуратурата, ромът от Плевен е убил и изнасилил журналистката Виктория Маринова.   Четирима пазят Северин, който се е свлякъл на последната седалка, обкръжен от гардовете си. Той е брадясал. Останалите пътници в самолета са спокойни. Повечето не подозират за пътника, с кого се возят. Самолетът излетя точно в 16,14 ч..   В самолета се вози и славната олимпийска шампионка по висок скок Стефка Костадинова заедно с цялото си семейство. В самолета е и репортер на информационната агенция.   Обвиняемият ще бъде отведен с белезници, за да даде ДНК проба в Националния институт по криминалистика и криминология (НИКК). Това ще стане непосредствено след като задържаният кацне у нас.   По-рано през деня правосъдният министър Цецка Цачева заяви: Служители на Главна дирекция \"Охрана\" са командировани да конвоират заподозрения за убийството на Виктория Маринова Северин Красимиров от Германия до Летище София.  По думите й условията на ареста, в който ще бъде настанен Северин и за които настояваха да получат информация германските власти, отговарят на посочените стандартите - 4 кв. м. пространство и собствен санитарен възел.", "date": "2018.10.17", "title": "Северин пътува за България в един самолет със Стефка Костадинова (снимки)"}
{"url": "http://epicenter.bg/article/Samoletat-sas-Severin-Krasimirov-katsna-v-Sofiya--VIDEO--/166042/3/0", "text": "Заподозреният за жестокото убийство на журналистката Виктория Маринова – Северин Красимиров беше екстрадиран в България. 21-годишният мъж пристигна с полет от Германия, придружен от германски и български полицаи. Красимиров беше свален от самолета под охрана, предаде бТВ.  Очаква се до часове прокуратурата да му повдигне официално обвиненията.  Екип на bTV пътува в самолета заедно със заподозрения. Около 16 ч. Северин беше качен от летището във Франкфурт. Той беше докаран до самия самолет с полицейски автомобил. Северин, придружаван от трима полицаи, се качи пръв в самолета и зае едно от последните места.  До него нямаше почти никакъв достъп. Той беше изключително строго охраняван. Част от пътниците успяха да го разпознаят, но до полемика не се е стигало.  На Летище София след 2 часа полет Северин беше свален пръв от самолета и отново полицейски автомобил го взе направо от летателната машина.  В 19:03 ч. той беше откаран в Националната следствена служба.  До 72 часа Северин Красимиров трябва да бъде изправен пред Русенския окръжен съд, който да се произнесе по искането на прокуратурата за постоянното му задържане под стража. ", "date": "2018.10.17", "title": "Самолетът със Северин Красимиров кацна в София (ВИДЕО) "}
{"url": "http://epicenter.bg/article/Izvanredno--Valeri-Simeonov-svali-doverieto-si-ot-Volen-Siderov/165967/2/0", "text": "      \"Народните представители от НФСБ снеха доверието от Волен Сидеров като председател на парламентарната група на „Обединени патриоти“.   По повод поредното нарушение от Волен Сидеров на решението на Политическият съвет на Коалиция „Обединени патриоти“ от 11 септември 2018 г., с което „се одобрява и подкрепя дейността на представителите на Коалицията – членове на Министерския съвет“, подписано от тримата председатели на партиите от Коалицията,  От партията посочват, че    Депутатите на Сидеров пък бойкотираха парламента днес и не дойдоха на работа. Няма ги и журналистите на \"Атака\", телевиизия \"Алфа\" също не излъчва.   Ето пълният текст на позицията на НФСБ без редакторска намеса:   ПОЗИЦИЯ НА НАРОДНИТЕ ПРЕДСТАВИТЕЛИ   НА ПП НАЦИОНАЛЕН ФРОНТ ЗА СПАСЕНИЕ НА БЪЛГАРИЯ   По повод поредното нарушение от Волен Сидеров на решението на Политическият съвет на Коалиция „Обединени патриоти“ от 11.09.2018 г., с което „се одобрява и подкрепя дейността на представителите на Коалицията – членове на Министерския съвет“, подписано от тримата председатели на партиите от Коалицията, НФСБ заява, че:   1. Считано от 17.10.2018 г. народните представители на НФСБ снемат доверието от Волен Сидеров като изпълняващ длъжността Председател на парламентарната група „Обединени патриоти“;   2. Считано от 17.10.2018 г. народните представители от НФСБ ще се представляват от заместник-председателите на партията Валентин Касабов и Борис Ячев;   3. Публичните изявления и поведението на Волен Сидеров в страната и чужбина (вкл. в Русия) по никакъв начин не следва да се обвързват с ПП НФСБ.   17.10.2018 г.   НАРОДНИ ПРЕДСТАВИТЕЛИ ОТ ПП НФСБ В 44-то НС:   ВАЛЕНТИН КАСАБОВ   БОРИС ЯЧЕВ   ХРИСТИАН МИТЕВ   ПЕТЪР ПЕТРОВ   СЛАВЧО АТАНАСОВ   ГЕОРГИ КОЛЕВ   ЙОРДАН АПОСТОЛОВ   РОСЕН ЖИВКОВ   ", "date": "2018.10.17", "title": "Извънредно! Валери Симеонов свали доверието си от Волен Сидеров"}
{"url": "http://epicenter.bg/article/Osmo-veto-na-prezidentaa-Radev---varhu-izmeneniyata-na-Zakona-za-darzhavnata-sobstvenos/165969/2/0", "text": "  Президентът Румен Радев наложи вето върху част от Закона за изменение на Закона за държавната собственост, приет от 44-то Народно събрание на 10 октомври 2018 г.   Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения.   Поради това законовите правила трябва ясно и точно да регулират разпореждането с държавната собственост.     Президентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес.           Общественият интерес изисква разпореждането с държавно или общинско имущество да се подчинява на ясни правила, които да го охраняват във всички случаи. Това се отнася с още по-голяма сила за правилата, по които се осъществява приватизацията на такова имущество. Въпреки направената в мотивите за приемането на закона заявка, че няма да се променя по същество досегашната концепция на законодателя, новите правила засягат основни елементи и принципи за правата на държавата в търговски дружества и за приватизацията.   С § 1, т. 2 от Закона за изменение на Закона за държавната собственост (ЗИ ЗДС) се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие.   Посочените разпоредби от ЗИ ЗДС противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост. Апортът има транслативен ефект и предметът на апорта става собственост на дружеството, в което той е направен, без апортиращият да получи насрещно плащане. Когато апортът се прави в дружество, което не е в забранителния списък, няма пречка впоследствие това дружество да бъде приватизирано заедно с апортираните имоти и вещи на дружеството от забранителния списък. По този начин се създава законова възможност за скрита безплатна приватизация на дружества от забранителния списък чрез апортиране на техни имоти и вещи. Нещо повече, с § 1, т. 2 се отменя общата забрана за апортиране на имоти и вещи на дружества от забранителния списък, а с § 4 се създава специално правило, изискващо решение на Министерския съвет само при апорт на необособени части от тях. По отношение на другите видове апорт, например на обособени части, право на ползване, право на строеж, патент, право на вземания, приетият закон не съдържа никакви специални правила. Това дава възможност такива апорти да бъдат извършвани и без решение на Министерския съвет.   Приетият § 3 от ЗИ ЗДС премахва един важен правен способ за защита на държавния интерес, когато търговски дружества с повече от 50 на сто държавно участие учредяват или участват с парична или непарична вноска в търговски дружества, чийто капитал не е тяхна собственост. Отнема се възможността в тази хипотеза направилите апорт търговски дружества с повече от 50 на сто държавно участие  да имат блокираща квота при вземане на решения за изменение на устава или на дружествения договор, за увеличаване и намаляване на капитала, за сключване на сделките по чл. 236, ал. 2 от Търговския закон, за извършване на разпоредителни сделки с имущество - предмет на непаричната вноска, както и за преобразуване и прекратяване на дружеството. Това правило ще рефлектира и върху търговските дружества от забранителния списък, които няма да могат да се противопоставят на взимането на решения за отчуждаване на апортираното от тях имущество в полза на трети лица. Така се създава още по-реална опасност за скрита приватизация по отношение на дружества, които би трябвало да подлежат на приватизация само след решение на Народното събрание.   Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. В настоящия момент, когато останалите за приватизация обекти са малко, се увеличава интересът към търговските дружества от забранителния списък. Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес.     По изложените мотиви и на основание чл. 101, ал. 1 от Конституцията на Република България връщам за ново обсъждане в Народното събрание разпоредбите на § 1, т. 2, § 3 и § 4 от Закона за изменение на Закона за държавната собственост, приет на 10.10.2018 г.", "date": "2018.10.17", "title": "Осмо вето на президента Радев - върху измененията на Закона за държавната собственост"}
{"url": "http://epicenter.bg/article/Zam-kmetat-na-Sofiya-Evgeni-Krusev--Kam-momenta-ne-obmislyam-da-podavam-ostavka/166018/2/0", "text": ", по време на проверката на ремонта на бул. „Константин Величков“ във връзка с исканата му оставка заради, промяна на виброизолационната подложка, използвана при ремонта на ул. „Граф Игнатиев“.    „За мен фирмите нямат никакво значение. Важното е обектът да се завърши в срок и с необходимото качество. Нито едно решение не е взето еднолично от мен, именно затова се свика експертният съвет, там 29 човека да имат еднакво мнение по един въпрос е много трудно постижимо, освен ако те не са убедени в това“, коментира още зам.-кметът на София.   . Той ще внесе допълнителна яснота и ще обори неверните според тях твърдения, които бяха казани в публичното пространство.  “, заяви Крусев.   Той обясни, че има право материали да се заменят вследствие на възникнали обстоятелства по време на строителството. Тези материали, които се заменят, се одобряват от строителния надзор, който прави т.нар. „анализ на цената“ тоест няма да бъде платена нито една стотинка повече за даден материал, ако той бъде заменен по време на строителството.   „ , обясни той. Крусев добави, че е имало и забележки по отводняването.    Затова възложихме поправките на друг проектант“, добави Крусев. По думите му в идейния проект е било предвидено да се използват материалите, които сега се полагат на улицата, но при изработването на работния проект, проектантът ги е променил.", "date": "2018.10.17", "title": "Зам.-кметът на София Евгени Крусев: Към момента не обмислям да подавам оставка"}
{"url": "http://epicenter.bg/article/o/166019/2/0", "text": "\"Населението на България продължава да намалява, заради ниска раждаемост, емиграция и смъртност.  През 2017 година 31 586 българи са променили адреса си в страната с такъв в чужбина. Всеки втори емигрант е на възраст 20 - 39 години, което прави над 55% от напускащите страната ни. Българи трайно се заселват в Германия, Великобритания и Испания\".   Това е записано в докада за състоянието на националната сигурност на Бългаия за 2017 г., който парламентът разглежда днес.   \r\n Според доклада Българските въоръжени сили са в състояние със затруднение и повишен риск да изпълняват задачите си, съобщава агенция Фокус. Опасностите за България са произтичали от продължаващите бойни действия в Сирия и от бежанския и миграционне натиск към ЕС. \r\n   \r\n От доклада става ясно, че населението на България продължава да намалява, заради ниска раждаемост, емиграция и смъртност.  През 2017 година 31 586 българи са променили адреса си в страната с такъв в чужбина. Всеки втори емигрант е на възраст 20 - 39 години, което прави над 55% от напускащите страната ни. Българи трайно се заселват в Германия, Великобритания и Испания. \r\n   \r\n През 2017 г. населението в България е 7 050 034 души. \r\n   \r\n Приоритет на управлението през миналата година е била киберсигурността, въпреки отчетения риск за обществената сигурност от маргинализацията и потенциала за дезинтеграция на някои етно-социални групи. \r\n   \r\n Опитите за нелегално преминаване на границата ни през 2017 година са  8044. Задържан са 743 лица опитали негелално да преминат в България. Във вътрешността на страната ни установените мигранти са 1 801, а  3 700 са потърсили закрила. \r\n   \r\n В доклада са очертани и приоритетите на МВР през 2018 г. Сред тях са граничната сигурност, повишаване способностите за противодействие на тероризма и радикализацията, противодействие на престъпността, повишаване на ефективността на превантивната дейност, както и международно сътрудничество в борбата срещу рисковете за националната ни сигурност. \r\n   В зала днес трябваше да бъдат разгледани докладите на три служби – Държавна агенция „Разузнаване“, Служба „Военна информация“ и Държавна агенция „Национална сигурност“. Тъй като и трите документа са с ниво „секретно“, съгласно Закона за класифицираната информация, заседанието беше закрито. \r\n   \r\n", "date": "2018.10.17", "title": "Доклад за националната сигурност на България: Българите трайно напускат страната"}
{"url": "http://epicenter.bg/article/Valeri-Simeonov--Ne-e-izklyucheno-da-napusnem-koalitsiyata--quot-Obedineni-patrioti-quot--/166034/2/48", "text": "  Това каза в Пловдив вицепремиерът и лидер на НФСБ Валери Симеонов часове след като партията му свали доверието от Волен Сидеров като председател на парламентарната група, предаде БТА.  . По думите му на практика каквото и да е решението на коалиционния съвет за неговата партия,    Не сме водили разговори с ВМРО по темата, все пак решението на ПГ е взето снощи и обявено днес, добави Валери Симеонов.     В тази връзка Валери Симеонов обяви, че що се отнася за   Симеонов е официален гост на тържествата на 68-ма бригада \"Специални сили\" - Пловдив посветени на 74-та годишнина от битката на Парашутната дружина на височината Стражин по време на Втората световна война и Празника на военния парашутист.  След тържествения строй бе отслужен благодарствен молебен, а пред паметника на загиналите през всички години парашутистите бяха поставени цветя. Програмата продължава с тържествено събрание, награждаване на военнослужещи, граждани и журналисти.  ", "date": "2018.10.17", "title": "Валери Симеонов: Не е изключено да напуснем коалицията \"Обединени патриоти\" "}
{"url": "http://epicenter.bg/article/Valentin-Kasabov--Vednazh-mesechno-Siderov-hodi-na-spravka-v-Saraite/166037/2/0", "text": "\" Това заяви пред Би Ти Ви Валентин Касабов, зам.-председател на НФСБ. Коментарът му бе по повод нарастващото напрежение между лидера на \"Атака\" и коалиционните му партньори от Обединени патриоти.   \"Този сценарий идва от Сараите. Няколко пъти, поне един път в месеца лицето Сидеров ходи на справка в Сараите. Не знам какво прави там, но винаги след тези привиквания започват скандалите. Той работи срещу правителството и България\", коментира политикът.   \"По време на вота на доверие (той седи до мен) точно когато трябваше да гласува, Сидеров изчезна. Изчезна за една минута, след което се оправда, че е бил в тоалетната. Елементарно, както се казва, Уотсън!\", заяви Касабов.    Не издавам тайна, че тези действия са не само против България, но той работи и за интересите на Русия. Не може да си патриот и в същото време да работиш за интересите на чужда държава\", заяви още Касабов.   Той допълни, че за казаното има свидетели, има и данни.   Аз съм вярващ човек. Това го научих днес към обед. Това не е клюка, не е обвинение. Аз казвам къде той ходи... Има моменти на затишие, след което ескалират поредните истерии - с неправомерни лъжи, измислици, фантазии, филми, в които той участва. Той е главният актьор, сценарист, но в същото време има някой друг, който режисира целия този спектакъл. А този спектакъл цели хаос в държавата!  , категоричен бе Валентин Касабов.   На въпрос как работи парламентарната група на \"Атака\", той отговори:   Трябва да се говори с другите партньори. Нека да чуем мнението на ВМРО. Ще говорим и с ГЕРБ. Те са изключително разумни хора. Защото България върви добре. Това управление се оказа изключително успешно. Но в момента, в който нашият лидер на НФСБ Валери Симеонов тръгне да прави нещо, Волен Сидеров скача веднага. Спомнете си лятото - акцията за шума. Веднага след него се появяваше Сидеров и започваше да защитава част от тези дискотеки. Макар че най-вероятно знаеше, че вътре има участие Митьо Очите. Е, кого защитаваше Сидеров?! Кого?! Само давам малък пример\", отбеляза Касабов.   Според него   Пак повтарям - желаното от Сидеров няма нищо общо с действителността. В момента Волен Сидеров не е нищо друго, освен символ на разрухата и антипатриотизма на България\", заяви в заключение Валентин Касабов.   „", "date": "2018.10.17", "title": "Касабов: Веднъж месечно Сидеров ходи на справка в Сараите. Сидеров: Това е долна лъжа! "}
{"url": "http://epicenter.bg/article/Stefan-Tafrov--Rezhimat-na-Putin-ima-nuzhda-ot-iznasyane-na-naprezhenieto-navan--VIDEO--/166038/2/0", "text": "Нещо става в руското общество. Когато една власт има политически трудности, тя обикновено се опитва да ги изнесе навън. Това каза в предаването „Лице в лице” по бТВ дипломатът Стефан Тафров. Той допълни, че е песимистичен за развитието на събитията в Украйна.  По думите му, режимът на Путин има нужда от изнасяне на напрежението навън.  „Притеснявам се, че от студено противопоставяне ще минем към фазата на горещо противопоставяне, ескалация на военни действия. Ще има някакъв вид кръвопролитие и насилие, а инициативата ще дойде от руска страна”, каза той.  Според него отношенията на Русия с останалия свят стават все по-проблематични.  Трупат се доказателства, че зад опита за убийство на Сергей Скрипал и дъщеря му стои военното разузнаване – ГРУ.  В момента се търси отговорност от началника на двамата агенти, който е в ГРУ и е ръководил операцията. Това е много дискредитиращо за Русия, допълни Стефан Тафров.  Той отбеляза, че България продължава да бъде в малцинството страни, които не са експулсирали нито един руски дипломат.  „Демократична България” настоява да бъдат експулсирани руски дипломати, ако господин Цветанов го направи, ние се радваме, каза още Тафров.  ", "date": "2018.10.17", "title": "Стефан Тафров: Режимът на Путин има нужда от изнасяне на напрежението навън (ВИДЕО) "}
{"url": "http://epicenter.bg/article/Siderov--Shte-sadya-Kasabov-za-dolnata-lazha-za-Saraite-/166039/2/0", "text": "\"Аз не съм стъпвал в Сараите! Такава долна лъжа не съм чувал. Разбира се, ще сезирам и прокуратурата, защото такава долна лъжа от колегата Касабов не съм очаквал. Това уронва престижа ми и е изключително долнопробна лъжа. Там има камери, има НСО\".   Това заяви пред Би Ти Ви лидерът на \"Атака\" Волен Сидеров по повод обвинението на зам.-председателя на НФСБ Валентин Касабов, че той всеки месец ходи \"на справка\" в Сараите, а от там му диктуват \"антибългарски сценарий\".   \"Пътувам, но веднага щом се върна в неделя, ще говоря по този въпрос\", допълни Сидеров в отговор на настоятелните въпроси на водещата Цветанка Ризова.   Запитан дали сам е спрял телевизия \"Алфа\" и защо застава срещу Цветан Цветанов и Валери Симеонов, Сидеров отговори:   Но когато водиш политиката на Сорос, ставаш негов човек. А политиката на Сорос е да внася раздел в православните църкви! Има 2000 години традиция.    Гневен лидерът на \"Атака\" се обърна към водещата: \"Самият Касабов, извадете архивите, още преди месец-два-три заяви, че не ме признава. Тяхното признание е последното, от което се нуждая. Аз си имам биографията, постиженията. НФСБ си направиха партията напук на \"Атака\", за да свалят проценти от \"Атака\". И пак повтарям - това са изключително долнопробни лъжи, че съм ходил в Сараите! Това ли измислиха?!\"   Запитан дали е гласувал на вота на недоверие, той отговори, че не помни \"чисто технически\" дали го е направил.  ", "date": "2018.10.17", "title": "Лидерът на \"Атака\": Ще съдя Касабов за долната лъжа за Сараите!"}
{"url": "http://epicenter.bg/article/Radev--Sigurnostta-v-dneshniya-dinamichen-i-nesiguren-svyat-iziskva-adekvatni-otbranitelni-sposobnosti/166041/2/0", "text": "Съюзното военноморско командване на НАТО (MARCOM) оценява високо активното ежегодно участие на България в операцията “Sea Guardian” в Средиземно море, както и приноса на страната ни към Постоянните военноморски групи на Алианса. Това заяви президентът Румен Радев на съвместна пресконференция с командира на MARCOM вицеадмирал Клайв Джонстън, след като двамата проведоха среща в щаба на командването в Нортууд, съобщиха от прессекретариата на държавния глава.  Българският държавен глава и върховен главнокомандващ посети Съюзното военноморско командване, в което се планират и контролират всички морски дейности на Алианса. С това започна работната визита на Румен Радев във Великобритания.  Съвместните операции и учения, в които страната ни участва, както и сътрудничеството на Военноморските сили на България в рамките на НАТО, бяха сред темите на разговора между президента Радев и вицеадмирал Джонстън.  В днешно време, в този динамичен и несигурен свят, сигурността се гарантира с изграждане на адекватни отбранителни способности. Това е нашата основна задача като съюзници, заяви президентът Румен Радев в отговор на въпрос за обстановката на сигурност в Черноморския район и предприеманите от Алианса мерки.  Отбелязахме отличната организация и провеждане на тазгодишното българско национално военноморско учение с международно участие “Бриз-2018”, в което се включиха 25 бойни и спомагателни кораби от 11 държави и общо личен състав от над 2300 души, изцяло подготвено и ръководено от командири от българските ВМС, заяви Румен Радев. Президентът посочи, че към учението има подчертан интерес за участие от съюзни военноморски сили, тъй като предоставя отлични възможности за тренировка на редица сценарии на операция по морска сигурност в отговор на криза и подобряване на оперативната съвместимост.  Румен Радев и Клайв Джонстън са обсъдили хода на операцията “Sea Guardian”, която се провежда в Средиземно море с цел осъществяване на свобода на мореплаването, възпиране и противодействие на тероризма. Вицеадмиралът благодари за участието на страната ни в мисиите, ученията и дейностите, осъществявани под ръководството на MARCOM.  Клайв Джонстън даде висока оценка на българските офицери, заемащи високи длъжности в щаба. Държавният глава Румен Радев се срещна със сънародниците ни, работещи в Командването, и отбеляза, че придобитият им опит допринася за постигането на по-голямата съвместимост на нашите Военноморски сили.  ", "date": "2018.10.17", "title": "Радев: Сигурността в днешния динамичен и несигурен свят изисква адекватни отбранителни способности"}
{"url": "http://epicenter.bg/article/Borisov--Imame-koalitsionno-sporazumenie--patriotite-imat-svoi-pravila--za-koito-ne-se-interesuvam/166043/2/48", "text": "\"Ние имаме коалиционно споразумение, което ясно е написано какво трябва да правим четири години. В коалицията \"Обединени патриоти\" си имат свои правила, за които нито се интересувам, нито съм информиран, нито ми е работа. Оттук нататък, те вече толкова ежедневни станаха техните спорове, та не намирам за интересно дори и да ги коментирам.\" Това заяви премиерът Бойко Борисов при пристигането си в Брюксел пред журналисти. Премиерът е в белгийската столица, където участва в редовното заседание на Съвета на ЕС. Най-важната тема, която лидерите на страните от Съюза ще обсъдят, е Брекзит.  „Отделно преди два или три дни г-н Сидеров беше при мен с Николай Бареков в МС, днес говорих един час с вицепремиерите Симеонов и Каракачанов по темите, по които има какво да правим заедно“, каза още той. Всички от ЕНП се извиниха за прибързаните си реакции за убийството в Русе, каза още Борисов.  „ЕНП ще си пуснат извинителни туитове за това, че се подадоха и реагираха прибързано, защото запознах всички колеги със случая. Едно голямо извинявай от всички подред. Как на базата на фалшиви новини ще има подобна реакция да се очерни една държава? Защото не сме били в хипотезата на Малта или Словакия. Благодарих на Ангела за подкрепата на немската полиция и немския съд“, уточни той.  „Дори в защитата ми на Виктор Орбан, защото разглеждахме и неговата партия, пред него в очите му казах, че особено за университети, за неправителствените организации, за някои негови изказвания и поведение съм против“, допълни още премиерът.  „Заради изборите май месец, много от политическите партии в ЕП се опитаха да използват един брутален, гаден криминален случай, който за съжаление се случи на българска гражданка. Да го използват политически за атака на една от най-силните си партии в ЕНП“, коментира той.  На въпрос остава ли подкрепата на ГЕРБ към Манфред Вебер като кандидат на Европейската народна партия на следващите евроизбори, Борисов заяви: „Голямо извинявай имаше и от страна на Вебер, и от страна на останалите колеги. Ще изчакаме конгреса в Хелзинки, тогава ще коментираме“.  Ще настоявам по никакъв начин да не се промени координацията и работата между европейските и английските служби. Относно това, че Борисов е бил първия лидер, който е казал, че може да не се стигне до споразумение с Великобритания и готова ли е България за такъв сценарий, премиерът заяви: „Дано избегнем този сценарий. Това да се гордееш, че си лош пророк надали е хубаво качество\". \"Изключително важно е за българските граждани, които живеят във Великобритания, а и за английските граждани, които живеят в България – това са над 14 000 души да намерим възможно най-добрия изход за всички, защото емоцията е силна, англичаните си тръгнаха, а не ние, но това е техния избор. И не бива да се подведем по емоциите, защото след това ще страдат хиляди хора, а и със сигурност ще се отрази на финансите, икономиката, на всичко в Европа\", обясни Борисов.  \"Аз съм емоционален човек, но когато взимам важни решения съм много хладнокръвен, особено по линия на сигурността. Пролиферация, тероризъм, трафик на хора, на антики ако щете, контрабандата, наркотиците – английските служби са от най-добрите в света. Системите, в които всеки един от нас като държава дава информация може и да използва тази информация. Така че особено в тази сфера, и на Тереза Мей съм обещал, но по линия на службите, ще има пълна защита. И не само защита. Ще настоявам по никакъв начин да не се промени координацията и работата между европейските и английските служби“, коментира премиерът.  Във връзка с думите на Доналд Туск, че трябва да сме готови за вариант без сделка премиерът Борисов заяви: „Няма как да се подготвим за сценарии без сделка. Това е лошият сценарий, лошият вариант и ще бъде като финансово-икономическата криза. Няма как да се подготвиш за такова нещо. Видяхте в Щатите как се готвиха за урагана „Майкъл“ и въпреки това стотици изчезнаха. Или както в неделя, аз просто съм изненадан как нашите криминални журналисти не го забелязаха – нюйоркската полиция обяви, че от 90 и коя година е първият ден без убийство в Ню Йорк – голяма радост, голяма хвалба“.  На въпрос какво следва ако още се забави това споразумение, премиерът Борисов заяви: „Ще има още един Съвет – за ноември има дата, но аз не мога да предизвестя изхода на този Съвет сега“. ", "date": "2018.10.17", "title": "Борисов: Имаме коалиционно споразумение, патриотите имат свои правила, за които не се интересувам"}
