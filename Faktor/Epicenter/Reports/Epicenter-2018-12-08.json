{"url": "http://epicenter.bg/article/Prof--Tadarakov--Predsrochnite-parlamentarni-izbori-shte-sa-rezultat-ot-narodnoto-nedovolstvo--VIDEO--/170266/2/48", "text": "Управлението няма алтернатива до този момент, но алтернанивата някъде гори. Предсрочните парламентарни избори ще са резултат от народното недоволство - може да са преди евроизборите, може да съвпаднат, може и след това. Проблемът е докога народът може да изтърпи тази ситуация. Това заяви в \"Офанзива с Любо Огнянов\" проф. д-р Димитър Тадаръков.  \"Защото милион и половина българи са на прага на бедността, на 110-то място сме по свобода на медиите. 50 милиарда лева са депозитите на българите, а има глобален страх да ги инвестират в своята държава - това са почти 50% от БНП. И непрекъснато се молим отвън да инвестират у нас. В момента нашите инвестиции са между 17-19 милиарда до края на годината, а чуждестранните са под 2 милиарда. Какво означава? Чуждестранните инвеститори не вярват на българската икономика, на българското управление\", посочи проф. Тадаръков.  За обявената от БСП \"зима на народното недоволство\" професорът припомни, че първо бе лятото на недоволството - \"протестите на майките, на екоорганизациите, после на миньорите, сега на превозвачите се очаква\", каза икономистът, който обобщи, че има година на недоволството.  Запитан как разбира анонсираната от президента Радев \"демократична алтернатива\" на управлението, проф. Тадаръков посочи:  \"Да ме извините, но наистина смисълът на това изявление не мога да го хвана. Имам нестандартна визия към президента - за мен от 1982 г., когато е започнал като курсант, той е бил само под държавна закрила: и като ученик, и като студент, и като военен след това. Той е изпълнявал и действал по уставите на нашата армия\", каза Тадаръков.  \"Това сигурно е много ценно, но човек, който не е правил инвестиции, не е печелил, не е губил, не е назначавал, не е уволнявал, не се е борил с бюрокрацията - аз имам по-определена визия за матрицата, в която се е изграждал като личност. От време навреме тази матрица сигурно не дава възможност на егото му да се пречупи, че той е президент на цяла България, на обикновените българи, и ако трябва ще търси среща с премиера, с Народното събрание\", убеден е икономистът.  \"Отново ви казвам - този човек, който ще търси алтернативата, трябва да има толерантност, да работи за всички българи - за бедни и за богати, за просперитета на България, на хората. С тази визия, която той разкрива или придържайки една 10-годишна \"Визия за България\", не създадохме структури за визия за България за 20-30 години, с едно изключение - на учените на БАН. Те за първи път излязоха и видяха, че България трябва да се управлява по друг начин. Те за пръв път излязоха и казаха, че науката ще спаси България. Науката е може би последното ниво, в което българският народ трябва да вярва, за да излезе от всякакъв вид кризи. Аз вярвам на тези хора, те не са били в политиката, те не са били в партия, за тях ценното е какво ще бъде България в тези следващи 20-30 години\", подчерта проф. Тадаръков.  За очакваното по Коледа традиционно послание на Ахмед Доган, проф. Тадаръков уточни: \"Първо да уточним - аз съм земеделец, приятел съм с г-н Доган от 25 години, почти всяка седмица се виждаме, но не коментираме политика, защото не съм от ДПС. С него говорим само на бизнес теми. Какво той обсъжда, сигурно го обсъжда с по-особен кръг с хората от ДПС. Това, което знам, е че той вече от 6 г. наблюдава политическия процес, но не се меси в него,\" категоричен бе Тадаръков.  Професор Тадаръков обърна внимание на прогнозите на учените, че към 2045 г. в България ще управлява сегашното малцинство.   \"Мой колега казва, че през 2045 година малцинството ще управлява, подготвени ли сме за това? Те ще бъдат активната част - учим ли ги, задоволяваме ли ги, как ще се развива България през 2055 г., с какви насоки? Защото това е реалност, това е демографската прогноза на нашите колеги - а ние живеем от избори до избори, и само дотам, никой не мисли за това, това е визията за нашите политици. Затова трябва да извикаме нашата наука\", заключи проф. Тадаръков.  ", "date": "2018.12.08", "title": "Проф. Тадаръков: Предсрочните парламентарни избори ще са резултат от народното недоволство (ВИДЕО) "}
{"url": "http://epicenter.bg/article/Chestit-praznik--balgarski-studenti-/170212/2/0", "text": "  През 1897 г. министърът на просвещението проф. Иван Шишманов поставя въпроса първото Висше училище в България да има \"по-особен, свой празник\". На заседанието си от 2 ноември 1902 г. Академичният съвет на Висшето училище определя деня на просветителя Св. Климент Охридски - 25 ноември /8 декември - нов стил/, за свой празник.   За първи път студентите го отбелязват през 1903 г. в салона на читалище \"Славянска беседа\" в София. През 1905 г. в Правилника на Висшето училище, което тогава вече се нарича Софийски университет \"Св. Климент Охридски\", за пръв път е записан текстът, че 25 ноември е патронен празник на университета.   От 1916 г. в резултат на официалното въвеждане на Григорианския календар в България годишният празник на университета се измества с 13 дни напред и започва да се чества на 8 декември. Така с годините най-старото и престижно висше училище в България създава и утвърждава 8 декември като символна дата на университетската празничност.   Празнуването на 8 декември е отменено след 1944 г. и е заменено с датата 17-ти ноември, когато е Международният ден на студентската солидарност. През 1962 г. празникът на висшето училище на 8 декември отново е възстановен. След 1968 г., когато Българската православна църква връща стария стил на Юлианския календар, денят на Св. Климент Охридски отново става 25 ноември. Академичният съвет на Софийския университет решава да отдели патронния празник на висшето училище от общия на 8 декември и определя за свой официален празник 25 ноември - денят на патрона на университета - Св. Климент - архиепископ Охридски. Осми декември остава светска дата и продължава да обединява българските студенти с изключително популярния им празник. Официално 8 декември е обявен за неучебен ден и за празник на всички български студенти на заседание на Съвета на ректорите от 28 октомври 1994 г.   Юбилеят дава възможност на академичната общност да отчете реалния принос на Алма матер в интелектуалната и духовната история на България и да напомни с думи и дела, че Софийският университет е храм на знанието, науката и българската духовност.   В 17.00 часа в Народния театър \"Иван Вазов\" ще започне тържественото събрание, последвано от концерт, посветени на 130-годишнината от основаването на Софийския университет и от началото на висшето образование в България. На тържеството е поканен президентът Румен Радев. Софийският университет поддържа активни връзки с над 500 университета по света. На празника гости на Алма матер ще бъдат президентът на Мрежата на европейските столични университети /UNICA/ проф. Лучано Сасо, генералният секретар на Мрежата на черноморските университети проф. Еден Мамут и десетки ректори и представители на партньорски университети.   На тържественото събрание предишните ректори акад. Благовест Сендов, проф. Иван Лалов, проф. Боян Биолчев и проф. Иван Илчев ще бъдат удостоени с почетното звание \"Академикус емеритус\" на Софийския университет.   Ще бъде връчена и Голямата награда за литература на Софийския университет за 2018 г. Лауреатът на наградата, която най-старият университет връчва веднъж на две години от 1999 г. насам, е проф. Кирил Топалов.   В тържествения концерт ще участват хоровите състави на Националната гимназия за древни езици и култури, симфоничният квартет \"Филхармоника\", биг бендът на Националната музикална академия \"Проф. Панчо Владигеров\", танцовият състав \"Аура\" при Народното читалище \"Аура 1929\" и квартетът към фолклорната формация \"Мелодия\" при Народното читалище \"Св. Св. Кирил и Методий 1924\". По-рано през деня, в 11.45 часа в Централното фоайе на Ректората на СУ, ще бъде валидирана пощенска марка, посветена на годишнината от създаването на Софийския университет.   Президентът Румен Радев ще участва в тържественото събрание и ще присъства на концерта по случай 130-годишнината на Софийския университет „Св. Климент Охридски“.    Честит празник, български студенти!", "date": "2018.12.08", "title": "Честит празник, български студенти!"}
{"url": "http://epicenter.bg/article/-Anton-Stankov-/170214/2/0", "text": "„Прането на пари е сложно за доказване престъпление, защото имаме предикатно престъпление – пари, получени от престъпна дейност, които по някакъв начин са осветлени. Доказателствената дейност ще бъде много тежка”. Това коментира в предаването „Събуди се” адвокат Антон Станков, бивш правосъден министър, по казуса със задържаното семейство Баневи, към което са предявени 7 обвинения, едно от които е пране на пари в размер на 1 милиард лева..   „Този случай е емблематичен за прехода от 89-та година насам. Говорим за техния фонд „АКБ-ФОРЕС, който беше създаден по време на масовата приватизация. Има да се изяснява дали приватизираните предприятия са 130 или значително по-малко, както твърдят обвинените, какво е станало с тези предприятия. А големият отговор е и защо българската икономика не работеше толкова дълго време”, заяви Антон Станков. Според него политическият аспект на въпроса е: Защо сега? „Отговор не мога да дам, но този въпрос стои. Дали преразглеждане на Прехода, дали търсим справедливост”, коментира Станков.   \"Ако Баневи решат да говорят, ще е доста интересно. Много притеснени са, то е видно. Ако сътрудничат на прокуратурата, може да получат и съдействие от тяхна страна (на властите)\", добави бившият правосъден министър и добави, че все пак е много рано към този момент да се говори за присъда.    \"Ако това е целенасочено усилие на държавата, би било много добре. Ако е едно участие на държавните органи в конкурентни борби на бизнес терен, тогава не е добре\", заяви той и добави, че историята на Баневи може да се окаже много лична.  \"При 7 обвинения и сериозни положени усилия от страна на прокуратурата, много неща трябва да излязат\", завърши Станков.  ", "date": "2018.12.08", "title": "Антон Станков: Ако Баневи решат да говорят, ще е доста интересно!"}
{"url": "http://epicenter.bg/article/Karakachanov-kam-Zaev--Ne-zloupotrebyavayte-s-makedonskiya-ezik--Shte-Vi-kostva-chlenstvoto-v-ES-i-NATO-/170228/2/48", "text": " Компромиси с историята на България няма да допусна!\" Това се казва в официална позиция на председателя на ВМРО – Българско национално движение и заместник-министър председател по обществения ред и сигурност Красимир Каракачанов във връзка с поредното провокативно изказване на Зоран Заев пред парламента на Македония.  В него той вменява внушението, че договорът с Гърция, известен като Преспанския договор,     Прочитът на един междудържавен договор може да е само и единствено на основата на правата и задълженията, които той поражда. В случая документът не поражда приписваните изкуствено от Заев права, а именно македонският език, който е непризнат от никого като официален език, да бъде считан за законен такъв на територията на цялата Северна Македония.   Г-н Заев с този размах утре може да поиска използваният, напълно идентичен български диалект да бъде изучаван като официален чужд език и у нас. Това е недопустимо. Това е провокация.   че и работата на българо-македонската комисия по исторически въпроси върви в посока, която определено не е в полза на историческата истина. Напълно правилно и в интерес на България и вицепремиерът и министър на външните работи Екатерина Захариева отбеляза, че не вижда напредък в работата ѝ. Тезите на хора като Литовски и Каров, налагани от страна на Македония, са в противовест на реалността.   и Македония на нас ни е предоставен списък с учебници, отново от македонска страна, в които според твърденията съдържат „националистически“, „реваншистки“, „авторитарни“ и т.н. внушения, които заедно с отправянето на заявки към Македония като „неосвободените български земи“, били против интересите на македонското общество. Най-голямото нахалство от скопска страна е посегателството и към притчата за Хан Кубрат и снопа пръчки, Цар Самуил, Братя Миладинови и т.н, към които пък се предявяват претенции за историческа принадлежност.   от страна на представителите на Македония и все повече се убеждавам, че в този си вид, особено и с наложените от ответната страна груби манипулации, въпросната Комисия няма да защити българските интереси.   От Освобождението до 1944 г. за тях се водят неспирни битки на всички фронтове – дипломатически и военни, именно защото това са доказано български територии. Конспирациите на Коминтерна окончателно ги разделят от нашето землище, като оставят един народ на територията на две държави. Внимателният прочит на Балканската история сочи точно това. Точно това кара и мен, като историк и председател на ВМРО–БНД, да смятам, че настоящата работа на Комисията и претенциите на нейните членове от македонска страна искат да се валидизира фалшива историческа версия. Това е недопустимо.   Затова заявявам напълно официално, че няма да приема хора с неясни възгледи и с обърнат прочит на историята да се промъкнат в НАТО и ЕС, на гърба и за сметка на България и историческата справедливост, още п-малко, внедрявайки задкулисно македонския език.  Нещо повече - подчертавам още веднъж, че ако дори един неистинен исторически факт бъде допуснат, ако дори един исторически факт бъде подменен,   Това е наше право. Настоящото управление в лицето на ГЕРБ и „Обединени патриоти“ доказа своята твърдост и последователност в отстояването на българския интерес, а за мен подмяната на историята в ущърб на България е посегателство над страната ни. Това е грубо погазване на 1300-годишната памет на Родината ни и поругава паметта на нашите деди, които са дали живота си за свободата, включително и на териториите на днешна Македония.  Ето защо в качеството на председател на ВМРО–БНД и заместник министър-председател по обществен ред и сигурност  , да бъде изготвен Анекс към Договора за добросъседство, в който официалните власти от другата страна на границата да признаят това.   ", "date": "2018.12.08", "title": "Каракачанов към Заев: Не злоупотребявайте с \"македонския\" език. Ще Ви коства членството в ЕС и НАТО!"}
{"url": "http://epicenter.bg/article/D-r-Kaloyan-Metodiev--Predsrochnite-izbori-veche-sa-v-dnevniya-red-na-tseliya-politicheski-spektar-/170229/2/48", "text": "Ако няма доверие в институциите, то системата няма легитимност. Демокрацията е поставена на колене. Това каза в седмичното обзорно предаване „Метроном“ на Радио „Фокус“ политологът д-р Калоян Методиев.  По думите му между гражданите и демократичните институции, които трябва да ги представляват, има пропаст. Той уточни, че по-добрите икономически показатели могат да са резултат от жонглиране с числата.  „Не виждам цветущо икономическо състояние в България. Може ли в една Румъния минималната заплата да е два пъти по-висока отколкото в България? Значи сме две обиколки след последния. Къде е икономическата сила и растеж? Къде са инвестициите в България? За 10 години са спаднали десетки пъти. Няма ги инвеститорите. Защо българите масово бягат от държавата, ако е толкова цветуща ситуацията? Ето ви икономически индикатори, които показват какви са преспективите пред едно общество. Не може на 100 пенсионери да има две трети работещи. Бизнесът постоянно недоволства. Това са все проблеми, които показват, че икономическата среда в България въобще не е това, което ни се представя“, коментира политологът.  Калоян Методиев смята, че предсрочните избори са вече в дневния ред на целия политически спектър, въпросът е по какъв начин ще се стигне до тях – дали през улицата или през криза в управляващото мнозинство.   Страната не може да продължи да съществува в състоянието, в което е – разкапана съдебна система, корупция и делегитимирана политика. Развръзката е не само неизбежна, но е и повече от необходима, каза още политологът.  ", "date": "2018.12.08", "title": "Д-р Калоян Методиев: Предсрочните избори вече са в дневния ред на целия политически спектър "}
{"url": "http://epicenter.bg/article/Parvan-Simeonov--Nyama-znachenie-dali-i-koy-rezhisira-protestite--shtom-ima-obshtestvena-nisha-za-tyah-/170231/2/48", "text": "Няма значение дали и кой режисира протестите щом има обществена ниша за тях, най-тревожното предстои. Така каза за седмичното обзорно предаване „Метроном“ на Радио „Фокус“ политологът Първан Симеонов във връзка не само с последния месец на протести, а цялата 2018 година, белязана от обществено недоволство.  Всичко това е израз на неудовлетворение от работата не само на настоящето правителство, а и на тези преди него, уточни политологът. Според Първан Симеонов управляващите са наясно с обществения климат, поради което изчезва увереността им, че ще изкарат мандата си докрай.  „Факторите, които сгъстяват недоволството, са няколко. Първо, този управленски модел и управленската формация с доминация на ПП ГЕРБ остана сравнително дълго в управлението, което задължително води до износване на публичния образ. Това се допълва от ръста на цените и очакванията за новото им покачване. Не на последно място виждаме сериозното политическо напрежение, предизвикано от яркото противопоставяне по оста управляващи-опозиция, съчетано с търсенето на нови политически фигури – нещо традиционно за българския климат в последните десетилетия. Всичко това направи така, че в последните няколко месеца облаците над това правителство се сгъстиха, както неведнъж сме прогнозирали в ефира на Радио „Фокус“, обясни Първан Симеонов.  Започващата предизборна кампания също повишава политическото напрежение, коментира той. Политологът добави, че дори протестната вълна да е отминала, потенциалът на общественото недоволство остава валиден.  Икономическата стабилизация като единствена надежда на сегашното правителство има за противовес социалното неравенство и растящата икономическа тревога сред гражданите, отбеляза той.  Според Първан Симеонов единственото решение са не бързи, а дългосрочни мерки, целящи повишаване на жизнения стандарт на българите.  ", "date": "2018.12.08", "title": "Първан Симеонов: Няма значение дали и кой режисира протестите, щом има обществена ниша за тях "}
{"url": "http://epicenter.bg/article/Kmetat-na-Burgas-Dimitar-Nikolov--Studenti--vie-ste-simvol-na-novatorski-idei--chestit-praznik--/170235/2/98", "text": "Студенти, вие сте символ на новаторски идеи, честит празник. Това каза кметът на Бургас Димитър Николов в поздравителен адрес по повод студентския празник, който отбелязваме днес, съобщиха от пресцентъра на общината.    Обръщам се към Вас в този ден с приятното чувство, че Бургас има студентска общност, която придава приятна динамика и жизненост на града. Студентите винаги са били символ на свободно мислене и новаторски идеи. Поддържайте винаги тази енергия и нека тя ви дава стимул да търсите нови хоризонти. Нека този празник ви донесе много емоции и нови приятелства. Вярвам, че прекараните студентски години в Бургас ще бъдат част от най-хубавите Ви спомени. Вие винаги ще бъдете част от нашия град, независимо в коя посока ще поемете.  Нашата мисия е да привличаме амбициозни и креативни млади хора, които да се развиват като личности и добри специалисти. Всеки от Вас е надежда за по-доброто бъдеще както на Бургас, така и на България. Нека знания и енергията Ви станат основата за изграждане на едно ново общество, което ще се крепи на развита икономика и съвременни технологии. Следвайте целите си, борете се за тяхното осъществяване и посрещайте смело предизвикателствата на времето.  Честит празник!  ", "date": "2018.12.08", "title": "Кметът на Бургас Димитър Николов: Студенти, вие сте символ на новаторски идеи, честит празник! "}
{"url": "http://epicenter.bg/article/Zoran-Zaev-v-Lisabon--Bez-praznoto-petno-na-Balkanite-Evropa-nyama-da-e-tsyala/170236/2/0", "text": "Без празното петно на Балканите, Европа няма да е цяла, интеграцията й няма да е завършена. Това заяви премиерът на Македония Зоран Заев на конгреса на ПЕС в Лисабон. Заев благодари на президента на ПЕС Сергей Станишев за подкрепата на европейския път на Македония.   Благодаря за тази помощ в борбата с авторитарния режим на Никола Груевски.Ние сме горди, че успяхме. Аз съм тук с всички белези по лицето си от тази битка, каза Заев пред делегатите на конгреса, намеквайки за стълкновенията, в които и той пострада. Заев подчерта, че неговата партия - македонските социалисти имат за цел \"да бранят европейското сърце на Балканите\". Заев посочи, че има не чак авторитарни, но хибридни режими в Европа. И че въпреки съпротивата и недоволството на бизнеса, неговият кабинет е увеличил двойно разходите за социални политики.   В речта си Заев посочи, че само до преди година и половина Македония е била във война с всичките си пет съседки, а сега е в мир. И че началото на този процес е бил договорът с България. Лявото е бъдещето на Европа, посочи Заев. Като отбеляза куража на гръцкия президент Алексис Ципрас да подпише договора със Скопие в Преспа. Лявото в момента мисли за бъдещето на Европа, дясното е концентрирано в миналото, бе изводът на Заев. \"Аз съм убеден, че бъдещето може да бъде защитено само от левите партии в Европа\", завърши словото си Зоран Заев.   Съдбата обича смелите - с тези думи президентът на ПЕС Сергей Станишев даде думата на Заев. Станишев разказа как като премиер на България няколко пъти е призовавал своя колега - тогавашния премиер на Македония Никола Груевски, да подпишат договор за добросъседство. Но Груевски винаги намирал поводи да откаже. А Заев направил това три месеца, след като станал премиер.    ", "date": "2018.12.08", "title": "Зоран Заев в Лисабон: Без празното петно на Балканите Европа няма да е цяла"}
{"url": "http://epicenter.bg/article/Martva-beshe-otkrita-40-godishnata-reyndarka-Desislava-Stoyanova/170213/3/0", "text": "Мъртва беше открита 40-годишната Десислава Стоянова, която бе обявена за общодържавно издирване. \r\n По първоначални данни военнослужещата е била убита. \r\n   \r\n Тялото й е намерено снощи в Сопот, в пристройка към дома на рейнджър, с когото е имала връзка. Мъжът направил опит да се укрие, но е бил задържан в Мездра, съобщава БГНЕС. \r\n   \r\n \r\n   \r\n ,,Има жена, дете на 12-13 години и още едно по-малко момиченце. Разведен е, да. Тук си идваше сам. За тази връзка изобщо не знаех, нищо не е споделял. Знаех, че имаше друга приятелка от София, която бе набил и тя си замина за София. Но той от години си живее в тая къща.Пиеше, но не като да се напива. Не е правил бели. Не съм очаквал от него такава работа'', сподели пред камерата на Нова телевизия един от съседите му. \r\n Заподозреният е задържан снощи на гарата в Мездра, докато се е опитвал да избяга. Стана ясно също така, че двамата са били колеги в армията, но той е бил уволнен. \r\n Засега основната версия, по която работи полицията, е ревност, тъй като има информация, че жертвата е водила паралелна връзка с друг мъж. \r\n   \r\n Има и друга версия - за неуредени финансови отношения. \r\n На този етап от Военно-окръжната прокуратура отказва да коментира случая. \r\n   \r\n По-рано през деня разследващи направиха оглед на жилището на Стоянова в Карлово, като до един от автомобилите на паркинга пред блока бяха открити следи от кръв. Личната кола на убитата пък беше намерена в карловска автоморга. \r\n", "date": "2018.12.08", "title": "Мъртва беше открита 40-годишната рейнджърка Десислава Стоянова"}
{"url": "http://epicenter.bg/article/Vidinski-sadiya-blokira-vrashtaneto-na-otkradnati-aktivi-ot-KTB-/170218/3/0", "text": "Видински съдия блокира връщането на откраднатите активи, купени с пари от източената от Цветан Василев КТБ,  Магистратът, който гледа дело срещу един от големите длъжници на трезора, е поискал Съдът на Европейския съюз (СЕС) в Люксембург да се произнесе по казуса.  Това автоматично означава, че и останалите дела, които се водят от синдиците на фалирания от Василев и компания трезор срещу длъжници, могат да се окажат спрени до произнасянето на евромагистратите.  Искането Съдът в Люксембург да разтълкува правни норми и по този начин да спре за неопределено време даден процес, стана \"любим\" прийом на групата около банкера беглец. Преди половин година с подобен юридически похват укриващият се от правосъдието фараон спря и процеса за конфискация, който тече срещу него. Сега обаче олигарсите се опитват да попречат на действието на Закона срещу вторичния грабеж на активи, купени с пари от КТБ.  Нормативният акт беше внесен в парламента от депутите от ДПС Делян Пеевски, Йордан Цонев и Хамид Хамид. Поправките имаха за цел да се осветли вторичното разграбване на активите на КТБ, както и да се предприемат мерки по тяхното връщане в масaта на несъстоятелността на фалирания трезор. Новите текстове в закона предвиждат да се обявят за недействителни всички фиктивни прихващания, цесии и прехвърляния, по които няма действително и адекватно плащане и чрез които по законен път се ограбват активите на КТБ.  От влизането му в сила вече минаха над 6 месеца, а за това време синдиците успешно заведоха десетки искове срещу длъжници на трезора. По данни на самите синдици за първата половин година от действието си законът \"Пеевски\" може да върне в трезора активи за 240 млн. лв. Очакванията са парите да бъдат събрани от продажбата на имоти, предприятия и други активи, изнесени на публична продан. Новите текстове в закона предвиждат да се обявят за недействителни всички фиктивни прихващания, цесии и прехвърляния, по които няма действително и адекватно плащане и чрез които досега се ограбваха активите на КТБ. Освен това беше предвидено да се обявят за нищожни заличаванията на всички обезпечения, особени залози и ипотеки, извършени от квесторите на банката, за което те не са имали право.  Именно с тези прихващания и цесии, повечето от които напълно фиктивни, бяха отклонени 1,17 млрд. лева, като заведените от банката дела към момента са 205. Все още КС не се е произнесъл по това питане и очевидно олигарсите са намерили друг начин да блокират неудобния им закон – като \"послушен\" съдия прати питане до Люксембург, с което да замрази за неопределено време делата срещу длъжници на КТБ.  С подобен похват банкерът беглец Цветан Василев се оказа, че може да блокира дела срещу него. Според юристи преюдициалното запитване на съдия Катерина Енчева от Софийския градски съд (СГС) до Люксембург, което осигури замразяване на делото по иска на Антикорупционната комисия за \"гражданска конфискация\" на имущество и активи за над 2,2 млрд. лв., е неоснователно и може да доведе до негативни последици за европейското право.  До момента КПКОНПИ, правителството и синдиците на КТБ са излезли с позиции пред Съда на ЕС, че питането на СГС е неоснователно, защото противоречи на философията на Закона за гражданската конфискация, който позволява отнемане на имущество, без значение на изхода по наказателно производство срещу обекта на иска.  Очаква се позицията на българската държава да получи подкрепа и от други страни - членки на ЕС, като Ирландия, Великобритания, Словакия и Словения. Заради питането на съдията от СГС до Съда в Люксембург делото за конфискация на имущество и активи на Цветан Василев е спряно от половин година. Решението на СЕС може да се очаква най-рано през втората половина на 2019 или началото на 2020 година.  ", "date": "2018.12.08", "title": "Видински съдия блокира връщането на откраднати активи от КТБ "}
{"url": "http://epicenter.bg/article/Koya-e-Anegret-Karenbauer---naslednichkata-na-Merkel--/170219/11/0", "text": "Генералният секретар на ХДС Анегрет Крамп-Каренбауер спечели битката и оглави партията, след като канцлерът Ангела Меркел обяви, че се оттегля от поста. Наричана популярно АКК, Крамп-Каренбауер успя да изпревари основния си конкурент - корпоративния адвокат Фридрих Мерц и получи подкрепата на 51,5% от делегатите на партийния конгрес.  Анетрет Крамп-Каренбауер е родена на 9 август 1962 г. във федералната провинция Саар на границата с Франция и Люксембург. През 1981 г се присъединява към Християндемократичния съюз (ХДС).  През 1982 г. завършва гимназия. От 1984 г. започва да учи в университетите в Трир и Саарланд, където изучава политология и право. През 1990 г. получава магистърска степен по политология и публично право.  От 1985 до 1988 г. е член на поземлената комисия на младите християндемократи. От 1989 до 1994 г. работи в градския съвет на град Пютлинген (Германия). От 1991 до 1998 г. - асистент в ХДС в Саарланд.  През 1999 г. тя е личен асистент на председателя на фракцията на ХДС в парламента.  През 1999 г. е председател на регионалния съюз на жените, през 2001 г. става една от петте заместник-председатели на националния женски съюз на Германия.  През същата година става член на фондация \"Конрад Аденауер\" (Конрад-Аденауер-Стифунг ев. В.) и член на Централния комитет на католическите католици на Германия. През периода 2004-2011 г. тя смени няколко министерски постове в офиса на Питър Мюлер.  През септември 2007 г. работи като министър на образованието, семейството, правата на жените и културата.  През ноември 2009 г. тя беше министър на вътрешните работи, семейството, правата на жените и спорта в правителството на Саарланд.  През 2010 г. става член на федералното председателство на ХДС.  На 28 май 2011 г. получи 97,2% от гласовете и бе избран за нов председател на партията в Саар.  От 2011 г. до 2014 г. е германски комисар по културните въпроси по договора за сътрудничество между Германия и Франция, където участва в професионалното образование.  През 2015 г. става президент на Съюза на средните училища в Германия.  На 19 февруари 2018 г. председателят на партията на CDU Ангела Меркел предложи кандидатурата на Kramp-Karrenbauer за поста генерален секретар на CDU. Тя бе избрана за генерален секретар на партията, спечелвайки 98,87% от гласовете, след това подаде оставка като премиер на Саар и се премести в Берлин.   ", "date": "2018.12.08", "title": "Коя е Анегрет Каренбауер - наследничката на Меркел? "}
{"url": "http://epicenter.bg/article/Mnogo-hora-ne-vyarvat-v-tova--no-administratsiyata-sashto-e-tvorcheski-protses/170230/6/0", "text": "Започваме разговора с проф. Станислав Семерджиев, ректор на НАТФИЗ и създател на сециалността „Драматургия“ с необичайния въпрос „Доволен ли сте от драматургията на своя живот до момента?“. „Човек не би трябвало да е доволен или недоволен от драматургията на живота си. Той просто трябва да я приема и да разбира, че това са драматургически закони, в които той рано или късно е вплетен, без да си дава сметка. Единствено трябва да осъзнае в каква точка от драматургичното развитие се намира. Драматургията на живота ми е такава, каквато е и аз просто съм я приел. Човек трябва да се опитва да я подпомага вътрешно“. Проф. Семерджиев, Вие сте за трети мандат ректор и така се случва, че при единия ви мандат НАТФИЗ е чествал 60-ата си годишнина. Сега пак управлявате академията, която празнува 70-ата си годишнина.Може ли да се каже шеговито „отбелязване на годишнина в ерата Семерджиев“? Нямам никакви илюзии по въпроса за „ерата Семерджиев“. Всякакви ери са преходно явление. Опитвам се колкото мога да дам от познанията и уменията си на НАТФИЗ и докато НАТФИЗ има нужда от мен, аз ще го правя. А що се отнася до честванията – всяко едно от тях е натоварващо, защото изисква да се съобразиш с много фактори. Да не би случайно да пропуснеш нещо и то да се превърне в проблем. А всяко нещо може да се превърне в такъв, защото хората са толкова вътрешно оскърбени от всяка дреболия, която се случва в живота им, че примерно дори забавянето на поканата за някого вче се превръща в драма, в която той смята, че едва ли не ректорът лично го е намразил и нарочно не му е изпратил покана за честването. Или споменаването на някое име. Ние много дълго обсъждахме как да направим така, че хем да споменем нашите видни възпитаници, хем да не огорчим някой, който смята, че е много виден, а всъщност не е постигнал чак такива резултати. И накрая се отказахме да споменаваме когото и да било, защото всяка селекция се превръща в проблем. Може да се превърне и в проблем подборът на хората, заети с подготовката на тържеството на 17 декември. Защо тъкмо проф.Пламен Марков за театралната част и защо именно проф. Светослав Овчаров за филмовата. А накрая вие ще ги обединявате. Ние работим тримата заедно. Когато ги помолих да поемат тези функции исках да има равнопоставено участие на двата факултета – сценични и екранни изкуства. Мисля,че ще се получи и ще бъде за добро. А моето обединение е съвсем символично. Създател сте на специалността „Драматургия“, но или можеш да пишеш или не. А занаят не се учи, а се краде. Така че не е ли напразен четиригодишният труд в НАТФИЗ? Категорично не съм съгласен, защото занаят се учи и това е доказано. А дали ще успееш „да откраднеш“ нещо повече от онова, което са ти дали да научиш, е нещо друго. В този смисъл, да, за „кражбата“ съм съгласен.  Но тя се налага само тогава, когато учителят ти не е достатъчно добронамерен или щедър и не ти е дал всичко, което може да ти даде като познание и умение. Аз лично нямам нищо за криене и давам всичко, което мога да дам на студентите. Така че те едва ли нещо могат да „откраднат от мен“. А що се отнася до това дали човек се е родил с умението да пише… Човек може да сероди с умението да пише талантливо, но колкото да си вади хляба, всеки може дасе научи във всяка област. И нашата задача не е да научим някого на талант, а на умение да си вади хляба. Но тогава става занаятчия, а на  това в изкуството не се гледа с добро око. Товае обидно определение в някои псевдоинтелектуалски кръгове. Занаятчийството е било едно от най-благородните определения в средните векове, когато гилдиите на занаятчиите са били водещите гилдии. Тогава не се е говорело за висше изкуство, но се е смятало ,че всичко, което се прави е изкуство, независимо дали е грънчарство, килимарство, шивачество, обущарство… Но след като го правиш с изключителните си умения, обич, влагаш енергията си и се опитваш да създадеш уникален продукт, това очевидно е изкуство. Представата за изкуството „въобще“ започва да се налага през 19-и век, когато едва ли не трябва да се откъсне от прагматизма. Изкуството винаги е било свързано с практическо предназначение. Когато говорим за Рембранд, за Микеланджело или Моцарт, те винаги са творели по поръчка. 99% от творчеството им е създадено за прагматично прилагане. Животът сам по себе си е бил такъв. Изведнъж през 19-ии 20-и век започва да се говори за „изкуството“ като различно от занаята. Аз лично не вярвам в такава теория, защото ако не си добър занаятчия не виждам какво изкуство ще можеш да направиш. Трябва да изучиш тайните на занаята. А дали ще си достатъчно талантлив, за да вложиш Божията искра в занаят, това е друга ситуация. Не мога да се сетя кой известен руски театрал беше казал, че театърът е пресен продукт, а киното консервиран. Хората ядат консерви, но винаги предпочитат прясното. Вие сте откъм „консервираната част“, как ще го коментирате? Тази формулировка много ме изненадва, защото пресните продукти се развалят и ако оставиш един такъв да преседи, няма как да не вкисне и да не се развали. Така че това сравнение и крайно неуместно. А пък консервата запазва вкусовите качества на продукта и може да се окаже, е след години те са същите като в началото.  В този смисъл, човекът, който е създал тази формулировка не е помислил дали това е най-доброто сравнение. Аз само бих казал, че театърът и киното са различни изкуства, но всяко едно от тях докосва зрителя и би могло да го накара да почувства емоционално преживяване. Ако не го докосне, значи не си е свършило работата и няма значение колко е пресен или консервиран продуктът. В този смисъл, това са две различни същности и те не бива да бъдат сравнявани, както не могат да се сравняват музиката и изобразителното изкуство или литературата и балетът. Всеки има нужда от различни неща в живота си и аз ценя еднакво всяко едно от изкуствата и всички хора, които работят в тях. Но самият вие казвате, че игралното кино е на изчезване. Да, така е. Даже неотдавна в уъркшопа, който води моят приятел проф. ФрансискоМенендес  от университета в Лас Вегас, Невада, студентите бяха поразени. Той им показваше неща, за които и аз съм им говорил  – софтуеър, в който възможностите за „изгражданена живи актьори“ са така напреднали, че до няколко години няма да можем да различим истинския Ал Пачино от изкуствения, или истинската Мерил Стрийп от виртуалната. Защото софтуеърните продукти се развиват с изключително темпо. В този смисъл аз няколко пъти през последната година  дори преориентирах системата на обучение в НАТФИЗ към документалното кино в първите семестри. Тогава те се обучават основно на документалистика. Тя се оказва последният бастион на реалността, на достоверността, на контакта с живия човек и на възможността авторът и зрителят да съпреживеят едно автентично усещане. Значи, за да са конкурентоспособни през втората година трябва да учат компютърни науки? През втората година задължително учат визуални ефекти. Те не изучават компютърни науки, защото този който е добър в компютрите невинаги има творческия потенциал да изгради кинематографически добър продукт. Но изучават визуални ефекти, защото това е част от задължителното им образование и от съвременното изкуство. А какво става с „Лабораторията по етика“, която също би трябвало да е част от съвременното изкуство? В момента в Световната асоциация на филмовите и телевизионни висши училища (CILECT), чиито изпълнителен директор съм от 2011-а,  тази година направихме 8 уъркшопа в различни държави и училища, за да проверим как ще функционира и смятам от следващата година да заработи вече в НАТФИЗ. Това е един много прогресивен проект, създаден от колегата Дан Гева от израелско училище, който смята, че образованието по етика трябва да предхожда всякакви други умения, независимо дали за актьор, за режисьор. И той е прав. Аз винаги съм се опитвал да говорим за етиката в модулите, които имаме. Но би трябвало да се оформи една цяла лабораторна среда и вероятно през следващата година ще я въведа. Но напънът за конкуренция, залегнал в американския начин на преподаване и обучение, не убива ли етиката? Напънът за конкуренция не би трябвало да убива етиката, ако се позоваваме на моралния императив на Кант, който казва „Прави нещата така, както искаш да ги правят на теб и не прави нещата така, както не би искал другите  да ги правят на теб“.  В този смисъл, ако ние се конкурираме добронамерено и търсим възможностите за изява на личностните си качества, не виждам проблем в етическо отношение. Проблем би имало ако си подлагаме крак или на финала задържим другия за ръкава, за да финишираме преди него. Здравословната конкуренция движи обществото и цивилизацията. Последният ми въпрос също е от етическо естество – ако видите, че администраторът започва да убива драматурга, от кое ще се откажете? (смее се) Той, администраторът, до голяма степен го уби драматурга. Прекалено много проекти съм замразил, които не мога да намеря време да ги довърша. За съжаление, или за щастие, аз смятам, че администрацията е също творчески процес. Много хора може да не вярват в това, но администрацията е процес, в който функционират заедно и драматургия, и режисура,  и продуцентство, да не говоря за актьорство.  Ако един човек не е достатъчно добър актьор,когато се налага да представя решенията, които е взел, ако не е добър режисьор да намери най-добрите изпълнители за решенията, ако не е добър драматург да изгради цялостна структура, която да гледа две-три-десет години напред, ако не е добър продуцент да намери финансиране за тези решения и т.н., тогава той не е добър администратор. В този смисъл, аз чак толкова не страдам от убийството на драматурга от администратора, защото смятам, че всяко нещо се появява с времето си и че човек не бива да извършва насилие над развитието си. Ако по някаква причина Бог, съдбата или някаква сила са решили, че в този момент аз трябва да бъда администратор, не би трябвало да се съпротивлявам. А ако са решили, че трябва да съм администратор цял живот, така да бъде. Пожелавам ви да намерите правилния баланс! Баланс едва ли ще разбера дали съм го намерил. „Едип цар“, прочутата пиеса на Софокъл завършва с една реплика на хора, който казва, че животът на човека дали е бил щастлив или нещастен можеш да отсъдиш, когато него вече  го няма в този свят. В този смисъл, други ще отсъдят къде е бил балансът в моя живот.  В момента който и както да го вижда, нито погрешното, нито вярното е 100-процентово. Най-малкото аз бих могъл да дам такава оценка. ", "date": "2018.12.08", "title": "Много хора не вярват, но администрацията също е творчески процес"}
{"url": "http://epicenter.bg/article/Agasi-chisti-korta--dokato-Grisho-se-snima-/170246/8/0", "text": "Григор Димитров се премести в САЩ за следващата част от подготовката му за новия сезон. Там родният тенисист провежда заниманията си в компанията на новия член на екипа Андре Агаси, предава бТВ.  Треньорът Дарън Кейхил посети едно от заниманията на българина и побърза да се похвали със снимка в социалните мрежи.  На кадър обаче прави впечатление как докато Гришо се забавлява, осемкратният носител на титли от Големия шлем подсушава настилката.  \"Това се казва отдаден треньор\", написа Кейхил под снимката.  Не е ясно дали самият Кейхил помага в подготовката на Димитров. Той три пъти е извеждал свои тенисисти до номер 1 в ранглистата. Под негово ръководство Лейтън Хюит се превърна в най-младия №1 в ранглистата, а Агаси в най-възрастния. През последните години той работи със Симона Халеп, която също стигна върха при жените.  ", "date": "2018.12.08", "title": "Агаси чисти корта, докато Гришо се снима "}
{"url": "http://epicenter.bg/article/Napregnat-den--svarzan-s-obidi--nerazpolozhenie--poyava-na-strah/170232/10/101", "text": "Дневно предназначение: Първият почивен ден от седмицата ще бъде напрегнат, свързан с  преживяване на обиди, неразположение, поява на страх, неувереност и честа смяна на настроението. Дневната нумерологична карата е с път на живота 4, активира критика, недоверие и съмнение. Основна цифрова характеристика - 1, 2, 3, 4, 5, 8 Може да прекарате деня на едно място, с близки или на маса. Почивайте си и проявете състрадателност. Изслушвайте хората и не бъдете прекалено критични. Денят ще е напрегнат, но в сутрешните часове започва спокойно. Активни ще бъдат уговорки, обещания, изпълнение на дълга и обещаното. Ще се наложи да се справите със собствени средства, не унивайте само защото в момента не виждате начина и решението. Мото: Всичко се случва за добро и с причина! ", "date": "2018.12.08", "title": "Напрегнат ден, свързан с  обиди, неразположение, поява на страх"}
{"url": "http://epicenter.bg/article/Diana-Dafova-pee-lyubimata-molitva-na-Gandi/170239/10/0", "text": "”Един свят в хармония”, глобалният културен проект на Диана Дафова е благословен от папа Франциск на личната им среща във Ватикана през септември 2017-а. Песните й са неповторима амалгама от различни жанрове и култури от цял свят. Те умело преплитат модерната звучност с фолклорни, етно и ортодоксални интонации със съвременни аранжименти. Посланието в творчеството на Диана е общочовешко, с дълбока духовна насоченост. Последният й авторски проект призовава за любов, мир, толерантност и световно единство в многообразието. Неотдавна тя получи признание от индийското правителство за изпълнението на любимата песен-молитва на Махатма Ганди „Добър човек“.   Сигурно и на гуджарати гласът на Диана Дафова има мощно въздействие. Научни изследвания доказват експлозивния заряд на нейните композиции и лечебните свойства на изпълненията й. Особено в „Добър човек“. Тъй като много от слушателите ще искат да осмислят текста, видеото към изпълнението на Диана е със субтитри на български. Тя го предостави специално за Епицентър.бг.   За Индия казват, че или се влюбваш в нея, или я намразваш от пръв поглед. Очевидно при Диана Дафова, разговорът, с която продължава, любовта е взела превес.   Родолюбивата ни рубрика „50 места от българската история отвъд България“ разкрива новина от близка Македония.   В катедралния храм „Св. св. Кирил и Методий“ в Струмица над 250 души от България и Македония заедно отбелязаха 100 години от смъртта на митрополит Герасим Струмишки. Общителен и надарен с голямо красноречие, той е отдал живота си за утвърждаването на екзархийското дело в Струмишката епархия.    Съвместното честване се проведе по инициатива и с финансовата подкрепа на председателя на Фондация „Българска памет“ д-р Милен Врабевски и със съдействието на Български културен клуб в Скопие. Церемонията бе водена от Негово Високопреосвещенство Струмишкия митрополит Наум, който съвсем скоро бе удостоен с почетното звание „Doctor Honoris Causa“ на ВТУ „Св. св. Кирил и Методий“. След заупокойната литургияс в памет на Герасим Струмишки, проф. Лизбет Любенова от Института за исторически изследвания при БАН представи интересни факти около неговия живот и дело.   Д-р Милен Врабевски, председател на фондация „Българска памет“,  заяви: „Нашата задача тук е да направим поредна крачка към сближаване, побратимяване, за да може децата ни да се научат да живеят в обич, разбирателство и всяко едно от тях да знае, че трябва да добавя стойност към развитието на собственото си общество, независимо от коя страна на границата е. Важно е на първо място да сме човеци и чак след това да се съобразяваме с едни или други конюнктури, които както обикновено са движени основно от икономически интереси“.   Д-р Милен Врабевски обяви и началото на конкурс за есе с мотивиращ награден фонд за младежите от региона на Източна Македония, който ще бъде на тема, свързана с живота на митрополит Герасим Струмишки.   Съвместното честване е поредна инициатива за установяване на ефективен добросъседски диалог и устойчиво трансгранично сътрудничество, което Фондация „Българска памет“ реализира.   Според Уикипедия, която невинаги е меродавен източник, думата художник е заимствана от     – „опитен, сръчен“, произлизащо от     – „изкусен“, производно на handus – „ръка“.   Художникът Цветан Лазаров има повече от 30 самостоятелни изложби у нас и в чужбина. Самият той признава, че по на юг от Франция не е стигал, но пък е особено ценен в северната част на Европа – в Швеция, Белгия, Дания, Холандия. Първият ми въпрос, обаче, бе за темата на предстоящата му експозиция в София. А тя е… „ребро Адамово“.    След десетки изключително успешни изложби в Швеция художникът Цветан Лазаров получава постоянна експозиция в престижната галерия Смедбин в град Хускварна. Пред Покана за пътуване той  сподели наблюденията си за омаята на шведския пейзаж.   \"Невидимото е нещото, което не бих могъл да нарисувам директно, но за което си мисля, докато рисувам\", споделя художникът Цветан Лазаров, чиито пътешествия на духа преобразяват незримото в реално съществуващ обект.  Творбите на Цветан Лазаров са като пътуване във въображението. Колкото да ги гледа човек, винаги открива нов образ, видение, изскачащо като дяволче от кутията на фантазията.", "date": "2018.12.08", "title": "Диана Дафова пее любимата молитва на Ганди"}
{"url": "http://epicenter.bg/article/Manchestar-Yunayted-gotvi-smyana-na-Mourinyo/170251/8/0", "text": "Времето на Жозе Моуриньо на \"Олд Трафорд\" изглежда е към своя край, а медиите на Острова са категорични кой е цел номер 1 на изпълнителния директор Eд Уудуърд - Маурисио Почетино, предава \"Фокус\".  Според \"Сън\" и \"Дейли Мейл\" ръководството настоява следващото лято аржентинецът да поеме юздите, но 20-кратните шампиони на Англия ще трябва да солидно да платят, ако искат да го вземат от Тотнъм. Двете издания твърдят, че Юнайтед ще трябва да плати 40 млн. паунда.  Преди началото на сезона Почетино подписа нов 5-годишен договор с лондончани, но през лятото не бе подкрепен от борда и в тима не дойде нито едно ново попълнение. Това дава известни надежди на Уудуърд, че ще може да убеди аржентинеца да потърси ново предизвикателство.  Преговорите с президента на Тотнъм Даниел Леви обаче няма да бъдат никак лесни. Важно е да се отбележи, че ако Моуриньо не класира Юнайтед в Топ 4, компенсацията на Специалния няма да бъде никак голяма.  Днес Юнайтед приемат последния Фулъм и ще се опитат да спрат свободното падане. Домакините са без успех в 4 кръга, а на традиционната си пресконференция преди срещата Жозе похвали новия мениджър на Котиджърс Клаудио Раниери.  ", "date": "2018.12.08", "title": "Манчестър Юнайтед готви смяна на Моуриньо"}
{"url": "http://epicenter.bg/article/Prezidentat-predlaga-videonablyudenie-v-sektsionnite-komisii--kadeto-se-broyat-byuletinite/170216/2/0", "text": "В интервюто си пред \"Паноорама\" от сноши той уточни, че по този начин ще има постоянен контрол в реално време и всеки един гражданин ще може да следи на телефона си какво се случва.   Радев подчерта, че обществото е загубило доверие в изборите и това е един от начините то да се върне. Според него   При липсата на подобен тип вот най-важно било да има прозрачност при броенето на бюлетините.   Той уточни, че следващият четвъртък ще има среща с представители на парламента и на Централната избирателна комисия, за да обсъдят в детайли идеите му.   Радев добави, че в последно време много от депутатските законопроекти са станали \"олицетворение на лобизма\" . Точно и заради това му се е наложило да наложи вето на някои от тях.   \r\n \r\n \r\n \r\n \"Трябва да има обществено обсъждане на законопроектите на народните представители. След това трябва да се направи оценка на въздействието. Не трябва да се допуска съществена промяна в законите само с едно четене\", каза още държавният глава.   \"Аз не съм избран, за да премълчавам истината. Опасно е отсъствието на взаимен контрол на институциите. Труден ми е диалогът с правителството. Мнозинството се отнася пренебрежително към майките на деца с увреждания\", заяви Радев.", "date": "2018.12.08", "title": "Президентът предлага видеонаблюдение в секционните комисии, където се броят бюлетините"}
{"url": "http://epicenter.bg/article/Bezvetrieto-shte-zadarzhi-mrasniya-vazduh-/170220/2/0", "text": "Слънчево време и разкъсана облачност на студентския празник. След обяд от запад на изток ще започне да се заоблачава. А вечерта се очаква в най-западните райони на страната да превали дъжд, предава Нова тв.  Температурите сутринта ще са между -1 и -7 градуса. В хода на деня те ще са в широки граници - от 3 градуса на северозапад до 10-11 на югозапад.  В планините облачността ще е разкъсана до обяд. Едва по-късно ще се сгъсти. Валежи ще има чак вечерта и през нощта. Вятърът ще е силен по откритите места със скорост до 40-50 километра в час.  Почти цялата следваща седмица се очертава снежна, макар че валежите ще са слаби. Не се очаква натрупване на значителна снежна покривка. В неделя срещу понеделник ще започнат валежи – отначало дъжд, по-късно дъждът ще преминава в сняг.  Температурите през почивните дни ще се колебаят между 5-6 градуса през деня. В Предбалкана ще е по-топло с температури до 10-12 градуса. Захлаждането от понеделник нататък ще е с градус-два. Към средата на седмицата минималните температури сутрин и вечер ще са около минус 2-минус 3 градуса.  Безветрието в петък и събота създава условия за натрупване на високи концентрации на фини прахови частици във въздуха над големите градове. Рано сутринта в петък силно замърсен беше въздухът само в Русе и Горна Оряховица – в 04:00 часа сутринта стойностите на концентрацията на фини прахови частици (PM10) в Русе беше около 85 микрограма на кубичен метър, а в Горна Оряховица – около 75.  24 часа по-късно към градовете с концентрация на прах над нормите вече са още Видин, Плевен, Шумен, Варна, София, Перник, Пловдив, Благоевград и Смолян. В столицата три от станциите – „Надежда”, „Хиподрума” и „Павлово” – отчитат концентрация на фини прахови частици два пъти над допустимата среднодневна норма.  ", "date": "2018.12.08", "title": "Безветрието ще задържи мръсния въздух "}
{"url": "http://epicenter.bg/article/Rektorat-na-Alma-mater--Lipsata-na-chovechnost-e-rezultat-i-na-tova--che-zagarbihme-duhovnoto-/170221/2/0", "text": "Надявам се да успеем да повлияем на обществения климат за това, че духовността има значение. Това каза в предаването „Тази събота” по bTV ректорът на Софийския университет „Св. Климент Охридски” проф. Анастас Герджиков.  „Липсата на човечност и на добри отношения между нас е резултат и на това, че стремейки се само към материалното, загърбихме духовното”, изтъкна той.  От 10-те специалности, които са най-търсени в момента, поне 4 са свързани с информатика и информационни технологии, каза ректорът на СУ. По думите му специалности като „Психология” също от години са сред най-търсените. Ректорът даде за пример и някои от филологиите, които се изучават в Алма матер.  „Математиката е подценена, същото важи и за някои природни науки. Имаме данни, че те дават много висок доход след завършването. В случая с математиката доходът е същият, какъвто и при информатиката”, отбеляза проф. Герджиков. Според него студентите неправилно подценяват някои от специалностите.  В разговора той коментира и как решението болница „Лозенец” да се превърне в детска болница ще се отрази на студентите и преподавателите от Медицинския факултет на СУ.  „Тази неяснота поражда напрежение, защото болница „Лозенец” е нашата учебно-клинична база. Нашият факултет и неговата акредитация са пряко свързани и с учебната база, в която от университета сме инвестирали милиони, и с преподавателския състав, който е изцяло на щат в болница „Лозенец”. Това не са механични процеси, при които ако болницата бъде закрита, може да се пратят преподавателите в други болници и да си останат наши преподаватели”, изтъкна проф. Герджиков.  Той е убеден, че няма да се стигне до опасността факултетът да бъде закрит.  „Аз съм сигурен, че и ние, и правителството ще направим така, че изобщо да не се стига до такава опасност. Въпросът е в детайлите. Ако университетска болница „Лозенец” стане педиатрия, възниква въпросът какво значи това. Дали прибавяме и педиатрично отделение към съществуващите множество отделения, или закриваме, унищожаваме тези отделения, за да направим педиатрично. Има голяма разлика и трябва да изясним този въпрос”, каза ректорът на Алма матер.  ", "date": "2018.12.08", "title": "Ректорът на Алма матер: Липсата на човечност е резултат и на това, че загърбихме духовното (ВИДЕО)"}
{"url": "http://epicenter.bg/article/Borisov-kam-Stanishev--Prodalzhavayte-da-davate-povodi-za-gordost-na-Balgariya-/170225/2/0", "text": "Премиерът и лидер на ГЕРБ Бойко Борисов поздрави президента на Партията на европейските социалисти (ПЕС) Сергей Станишев за преизбирането му начело на европейската левица, съобщиха от офиса на Станишев. Борисов изпратил на Станишев поздравителен адрес късно снощи, когато стана ясно, че бившият лидер на БСП за трети пореден мандат е начело на ПЕС. Той бе преизбран с гласовете на 83,9% от гласувалите на конгреса на ПЕС в португалската столица Лисабон.   \"Поздравявам ви послучай избирането ви за председател на ПЕС. Избирайки ви за трети пореден път за свой лидер, социалистите в Европа ясно показаха каква е оценката им за свършената от вас работа\", започва писмото на Борисов.   Ето какво написа още премиерът:.   \"Твърдо вярвам, че демокрацията е най-голямото благо на съвременното ни общество, а неделима част от демократичния процес е опозицията. Вашата роля на коректив към властимащите носи големи отговорности и аз съм уверен, че вашият безценен опит ще бъде истински компас за всички европейски социалисти. Радостен съм, че българин е председател на второто най-голямо политическо семейство в Европа.   Пожелавам ви здраве и успех в третия ви последователен мандат като председател на Партията на европейските социалисти. Продължавайте да давате поводи за гордост на България!\"      ", "date": "2018.12.08", "title": "Борисов към Станишев: Продължавайте да давате поводи за гордост на България!"}
{"url": "http://epicenter.bg/article/Frans-Timermans--Balgariya-e-gotova-za-Shengen-/170227/2/0", "text": "България е готова за членство в Шенген, стана ясно от изявлението на еврокомисаря и кандидат на ПЕС за председател на Европейската комисия Франс Тимерманс.   „Щастлив съм да кажа, че България е готова след всички усилия. Мисля, че е крайно време, защото България свърши страхотна работа. И ЕК е на това мнение. Не трябва да се обвързва с други теми“, каза в изявление пред медиите заместникът на Жан-Клод Юнкер. Тимерманс отговори на журналистически въпроси в кулоарите на конгреса на Партията на европейските социалисти (ПЕС) в португалската столица Лисабон.   Еврокомисарят обаче обърна внимание, че решението България да се присъедини към зоната на свободно движение не зависи от Комисията, а от Съвета, където заседават лидерите на всички държави от ЕС. „И аз ще настоявам за това в Съвета, дори в страната си, за да съм сигурен, че ще стане скоро“, добави Тимерманс, който е холандец, а Холандия е сред страните, които не искат да видят България и Румъния в Шенген.   „Да дадем надежда на хората от Европейския съюз, да им покажем, че може да има ЕС, който е честен и справедлив не само за тези, които са вече успешни, които са социално слаби и се борят. Това е най-голямото ни предизвикателство на следващите избори за Европейски парламент“, завърши Тимерманс .    ", "date": "2018.12.08", "title": "Франс Тимерманс: България е готова за Шенген!"}
{"url": "http://epicenter.bg/article/d/170186/2/0", "text": "Народът почита утрешния църковен празник, посветен на св. Анна, майката на Богородица, като празник на врачките. Нощта срещу 9-ти декември пък е считана за време на заклинания, прокоби и магии.   Смята се, че в малките часове преди изгрев магьосници, вещици и врачки най-лесно установяват връзка с дявола, мъртвите и демоните. Народът вярвал, че злите сили се появяват около огъня под формата на мушици. За да се предпазят от клетви, стопаните палят пред всяка врата огън с тор, ръсят пепел и просо около стопанските постройки.    Затова строго се спазват различните забрани: жените не работят нищо, не бива да пипат вълна, за да не се разболеят децата и добитъкът; мъжете не бива да излизат от селото, защото по поляните играят самодивите и видят ли мъж, отвличат го.    Момите предричат коя ще се омъжи първа, като посаждат пшеница в гърне и топят клонки от вишна или ябълка във вода и ги оставят край огнището. Ако до Нова Година пшеницата поникне и клонките се разлистят, момата ще мине под венчило през следващата година, и то за добър момък.   Самият празничен ден е белязан от друго известно гадание.  . Ако полазникът е мъж, през годината ще се раждат повече мъжки животни. Ако е добър човек, годината ще е здрава и плодородна.   , закрилница на девиците, вдовиците и бременните жени. Ето защо на утрешния ден както омъжените жени, така и младите девойки отправят поглед към небесата, обръщайки се с молитва към Светицата.", "date": "2018.12.08", "title": "Нощта срещу празника на Св. Анна е тайнствено време на заклинания и прокоби"}
{"url": "http://epicenter.bg/article/-quot-Livarpul-quot--se-kachi-na-varha-s-hettrik-na-Salah-/170255/8/0", "text": "\"Ливърпул\" оглави класирането във Висшата лига на Англия след 4:0 срещу \"Борнемут\" като гост. Мохамед Салах се развихри и вкара хеттрик и така поне до дербито на кръга между \"Челси\" и \"Манчестър Сити\" по-късно днес, мърсисайдци ще се порадват на първото място, предава бТВ.  Тимът на Юрген Клоп продължава без загуба от началото на сезона в Англия.  В 25-ата минута Салах откри резултата, като бе точен при добавката на удар на Роберто Фирмино, отразен от вратаря Асмир Бегович. Повторенията обаче показаха, че египтянинът е бил в засада.  Три минути след почивката Салах покачи на 2:0. Той получи извеждащ пас от Фирмино, нахлу в наказателното поле на гостите и прати топката в долния ляв ъгъл на вратата.  В 68-ата Стив Круук си отбеляза автогол след центриране отляво. Малко по-късно Джуниър Станислас се разписа за \"черешките\", но попадението бе отменено заради засада.  13 минути преди края на мача Салах оформи втория си хеттрик във Висшата лига. Така той стана първият играч на \"Ливърпул\" с хеттрик като гост от пролетта на 2014 година, когато Луис Суарес вкарва три гола срещу \"Кардиф\" при победата с 6:3.  С този успех \"Ливърпул\" временно оглави класирането с 42 точки, на една пред \"Манчестър Сити\", който има мач по-малко. \"Борнемут\" е седми с 23 точки.  ", "date": "2018.12.08", "title": "\"Ливърпул\" се качи на върха с хеттрик на Салах "}
{"url": "http://epicenter.bg/article/Stolichni-politsai-predotvratiha-sbivane-mezhdu-vrazhduvashti-fraktsii-na-fenove-na-PFK--quot-Levski-quot--/170264/8/0", "text": "Столични полицаи не допуснаха сбиване между две враждуващи фракции, привърженици на софийски отбор. Това съобщиха от пресцентъра на МВР. Днес, малко преди официалното начало на футболната среща между отборите на „Левски“ и „Етър“ на стадиона на домакините, възникна напрежение между две фракции, привърженици на столичния тим.  Пред сектор А, при параклиса, между намиращите се вече там фенове и друга група, съпровождана към спортното съоръжение от полицейски екипи, възникнал остър словесен конфликт. Между двете агитки започнала размяна на остри реплики, заплахи и закани за физическа саморазправа.  С цел предотвратяване на грубо нарушаване на обществения ред и сбиване полицаите предприели активни действия за въздействие и след предупреждение са употребили помощни средства – лютив спрей. Няма пострадали. Прекратено е разрастването на конфликта и е възстановен общественият ред.  Непосредствено преди началото на футболната среща на изграден контролно пропускателен пункт пред стадиона е задържан посетител със забранен предмет – метална палка. Срещу него ще бъдат предприети мерки по Закона за опазване на обществения ред при провеждане на спортни мероприятия.  ", "date": "2018.12.08", "title": "Столични полицаи предотвратиха сбиване между враждуващи фракции на фенове на ПФК \"Левски\" "}
{"url": "http://epicenter.bg/article/Ministri-prizovaha-Tereza-Mey-da-podade-oostavka--ako-sdelkata-za-Brekzit-ne-bade-odobrena/170217/7/0", "text": "Членове от кабинета на Тереза Май я предупредиха, че ще трябва да подаде оставка, ако парламентът на страната не одобри съществуващия проект за споразумение с ЕС, и новото споразумение няма да бъде възможно, предават агенция TACC и \"Фокус\".  Според източници през следващите дни членове на кабинета ще се опитат да я убедят да постигне най-добрите условия по споразумението Брекзит. Ако на 11 декември британският парламент гласува против проекта за документ, одобрен на срещата на върха на ЕС, а премиерът не може да постигне отстъпки от ЕС, тя най-вероятно ще загуби поста си.  На 25 ноември лидерите от ЕС одобриха споразумение с Великобритания за Брекзит и декларация за бъдещите отношения с Лондон. За да влезе в сила, споразумението трябва да получи одобрение от европейския парламент и британските законодатели.  Камарата на общините ще гласува за или против сделката на 11 декември. Според местни наблюдатели, правителството ще претърпи поражение при гласуването, тъй като крилото на евроскептиците в управляващата консервативна партия, както и депутатите от северноирландската Демократична юнионистка партия се противопоставят на разпоредбите на настоящето споразумение.  Излизането на Великобритания от ЕС е планирано за 29 март 2019 г., след което трябва да настъпи преходен период, който да продължи до края на 2020 г.  ", "date": "2018.12.08", "title": "Министри призоваха Тереза Мей да подаде ооставка, ако сделката за Брекзит не бъде одобрена"}
{"url": "http://epicenter.bg/article/Shestima-zaginaha-pri-panichesko-byagstvo-v-italianski-noshten-klub--desetki-sa-raneni-/170222/7/0", "text": "Шест души загинаха в паника в италиански нощен клуб близо до Анкона на Адриатическото крайбрежие след паника, десетки са ранени, съобщиха пожарникари в събота.  „Причината може да е била разпръсването на лютива субстанция, младите хора избягали и са се премазали един друг. За съжаление, шест души са загинали и десетки са ранени“, заявиха от пожарната служба в изявление в Twitter.  Местни доклади съобщават, че около 1 000 души са били в клуба Blue Lantern в град Кориналдо на Адриатическото крайбрежие за представление на италианския рапър Сфера Еббаста.  \"Танцувахме и чакахме концертът да започне, когато усетихме остър мирис\", заяви 16-годишно момче, заведено в болница.  „Затичахме се към един от аварийните изходи, но беше блокиран, от охраната ни казаха да се върнем“.  По-късно полицията разкри подробности за инцидента. Ръководителят на полицейското управление на Анкона Оресте Капоказа отрече, че вратите на аварийния изход на клуба, в който е станала трагедията, са били заключени.  Инцидентът е станал в петък срещу събота през нощта. Според полицията по време на събитие в град Кориналдо някой е пръскал с лютив спрей в клуба, предизвиквайки паника. В резултат на инцидента са загинали шест души, повече от 60 са хоспитализирани, животът на някои е в опасност. По-рано очевидци съобщиха, че вратите на клуба са били заключени.  \"Не, вратите за аварийно излизане бяха отворени, повечето от хората са излезли оттам. Имаше две огради навън, височината им се промени рязко, което доведе до падане на хора, а намиращите се зад тях паднали върху тях и ги затиснали“, разказа полицейският началник.  Той добави, че в настоящия момент е твърде рано да се говори за виновни за трагедията. Полицията разследва обстоятелствата на инцидента.  Италианският министър на вътрешните работи Матео Салвини изрази съболезнованията си за смъртта на шест души в резултат на инцидента в нощен клуб близо до град Анкона и призова виновните лица за трагедията да бъдат идентифицирани и обяви минута мълчание на митинг в Рим.  \"Така не може да се умира на 15-годишна възраст. Моите мисли и молитви са с шестимата, които починаха тази нощ ... Надявам се бързо възстановяване на 13-те души, които се намират в сериозно състояние. Необходимо е да се идентифицират лицата, отговорни за смъртта на шест души\", пише Салвини на своята страница във социалната мрежа „Фейсбук“ .   ", "date": "2018.12.08", "title": "Шестима загинаха при паническо бягство в италиански нощен клуб, десетки са ранени (ВИДЕО)"}
{"url": "http://epicenter.bg/article/Britanskite-spetsialni-sluzhbi-zasilvat-natiska-sreshtu-ruskite-oligarsi--priblizheni-do-Kremal-/170223/7/0", "text": "Британските разузнавателни агенции възнамеряват да увеличат натиска върху шестима руски предприемачи, които смятат за близки до ръководството на Русия, пише британският вестник The Daily Telegraph, цитиран от Агенция \"Фокус\".  Според източник на вестника от правителствените среди Лондон се стреми да намали \"възможностите за маневриране\" и бизнеса на най-богатите руски бизнесмени, както и да ограничи възможностите им за свободно движение в Европа.  The Daily Telegraph посочва, че Роман Абрамович, Игор Сечин, Алишер Усманов, Олег Дерипаска, както и Аркадий и Борис Ротенберг са включени в списъка, предоставен на министър-председателя Тереза Мей.  Изданието твърди, че планът за противодействие на тези предприемачи ще бъде част от отговора на Обединеното кралство на инцидента в Солсбъри, отговорността за който Лондон хвърля върху Москва.  Отношенията между двете страни се влошиха рязко след инцидента с отравянето на Сергей Скрипал, осъден в Русия за шпионаж за Великобритания, и дъщеря му Юлия на 4 март в град Солсбъри, припомня изданието.  ", "date": "2018.12.08", "title": "Британските специални служби засилват натиска срещу руските олигарси, приближени до Кремъл "}
{"url": "http://epicenter.bg/article/-quot-Zhaltite-zhiletki-quot--vav-Frantsiya--Premierat-ni-chu--chakame-prezidenta--VIDEO--/170224/7/0", "text": "Седемчленна делегация на \"жълтите жилетки\" се срещна с премиера на Франция Едуар Филип снощи и заяви, че очаква отговор от президента Еманюел Макрон на своите предложения, предаде Асошиейтед прес.  \"Премиерът съзнава сериозността на ситуацията. Той ни изслуша и обеща да предаде нашите искания на президента на Републиката. Надявам се, че той ще говори на народа на Франция като баща, с обич и уважение, и че ще вземе силни решения\", заяви на излизане Кристоф Шалансон, говорител на движението.  По думите на Шалансон пред репортерите делегацията на протестиращите е поискала мерки за подобряване на заплащането на работещите и на покупателната способност на французите.  \"Премиерът ни чу, сега чакаме президента да говори\", каза Жаклин Моро, друга участничка в срещата. Тя бе представена от правителството като опит за постигане на диалог преди очакваните днес масови демонстрации и опасенията от насилие, отбелязва АП.  Макрон, който запази мълчание през цялата седмица, даде да се разбере, че няма да говори за кризата преди началото на следващата седмица, припомня Франс прес.  Изненадващо снощи президентът посети парижко предградие, за да се срещне с мобилизирани жандармеристи, които ще пазят реда на \"Шанз-елизе\" днес.  Визитата в казарма в Ножан-сюр-Марн източно от Париж не беше обявена предварително. Нямаше представители на пресата. Според Елисейския дворец Макрон е разговарял около час с около 60 офицери, които са участвали в потушаването на безредиците миналия уикенд. Той насърчил офицерите и им благодарил за работата.    ", "date": "2018.12.08", "title": "\"Жълтите жилетки\" във Франция: Премиерът ни чу, чакаме президента (ВИДЕО) "}
{"url": "http://epicenter.bg/article/Tezhko-vaorazheni-politsai-i-bronetransportyori-shte-pazyat-Paarizh-ot-dneshnite-protesti/170215/7/0", "text": "Пълна мобилизация обявиха властите в Париж преди днешния протест на „жълтите жилетки”. Въпреки отстъпките в социалната политика на правителството, масов протест ще има и днес, съобщава БТВ. Тежко въоръжени полицаи и бронетранспортьори излязоха тази нощ във френската столица. Маските и защитните очила са изкупени от магазините – масово хората очакват нови сблъсъци, при които силите на реда може да използват сълзотворен газ.   14 са критичните места в Париж за днес. Напрежението със сигурност ще е най-голямо, около „Шанз Елизе” и Елисейския дворец, който е остава основна цел за най-радикално настроените. За тях исканията за сваляне на властта вече имат приоритет пред тези за по-висока покупателната способност.   Вчера около обед в магазините и заведенията по „Шанз Елизе” всичко все още изглеждаше нормално – а и туристите не бива да се плашат. Дискретно обаче вече се доставят дървени и метални плоскости, които само след няколко часа ще превърнат бутиците в бункери. Барикадират се витрини и прозорци.   Банките вече са недостъпни. Едно от трите кафенета, които не спряха да работят даже по време на баталните сцени преди седмица, сега планира да затвори врати. Според управителя утре ще е твърде рисковано. \r\n \r\n \r\n \r\n \r\n Всички търговци в района на „Шанз Елизе” са задължени от полицията да барикадират магазините си. В противен случай не може да разчита на застраховка. До няколко часа терасите на луксозни заведения трябва да изчезнат. От улицата се прибират всички предмети, които могат да послужат като оръжие за нападения.   „89 000 полицаи и жандармеристи ще се грижат за реда в цялата страна. Обръщам се към вандалите, към професионалистите в насилието, към хулиганите и престъпниците, които се присъединяват към протестите – нашият отговор към вас ще бъде много твърд!”, подчерта силовият министър Кристоф Кастанер.   Музеите и Айфеловата кула утре ще са затворени. Полицейското присъствие днес пред тях е само подготовка за днешния неясен ден.", "date": "2018.12.08", "title": "Тежко въоръжени полицаи и бронетранспортьори ще пазят Паариж от днешните протести"}
{"url": "http://epicenter.bg/article/Moskva-oproverga-tvardeniyata-na-Kiev-za-blokada-na-ukrainskite-pristanishta-v-Azovsko-more-/170233/7/97", "text": "На брифинг в Москва първият заместник-началник на Бреговата охрана на служба \"Гранична охрана\" на Федералната служба за сигурност на Русия Алексей Волски отрече твърденията за блокиране от страна на Русия на Керченския проток за украинските кораби, предават TACC и Агенция \"Фокус\".  \"От 1 април до 1 декември 2018 г. през Керченския проход са преминали 18 783 кораба. Преди преминаването на Керченския канал са проверени 2052 плавателни съдове или само 12% от всички\", каза Волски.  \"От тях 1183 (инспектирани кораби) превозват товари до руските пристанища в Азовско море и само 869 кораба, които пътуват към украинските пристанища. Тук е очевидно, така наречената морска блокада на украинските пристанища (в Азовско море) не съществува\", подчерта той.  Министерството също така отбеляза спиралата на напрежението в Азовско море, което започна през август тази година.  \"Увеличаването на напрежението в Азовско море започна през август тази година. Украински военни кораби започнаха да заплашват, че ако руски кораби се приближат до тях на 4 километра, те ще открият огън по тях\", каза Волски пред репортери.  Според него на 24 октомври катерите \"Люби\" и \"Кременчуг\" на Украинския флот са придружавали български кораб, който е тръгнал от Мариупол.  \"Това беше придружено със заплахи за руски кораби, заплахи, които звучаха във въздуха, артилерийските системи на украински кораби бяха насочени в посока на руски кораби, ние не се поддадохме на провокацията\", каза Волски. \"Без съмнение заплахите бяха насочени след строителството и пускането в експлоатация на Кримския мост\", подчерта той.  ", "date": "2018.12.08", "title": "Москва опроверга твърденията на Киев за блокада на украинските пристанища в Азовско море "}
{"url": "http://epicenter.bg/article/Novi-sblasatsi-mezhdu-politsiya-i-protestirashti-v-Parizh--bronirani-koli-okupiraha-tsentara-/170234/7/0", "text": "Парижката полиция се сблъска с протестиращи в събота в близост до известния булевард \"Шанз-Елизе\". Това е пореден уикенд на протести срещу френския президент Еманюел Макрон, предават AFP и \"Фокус\".  Полицията използва сълзотворен газ в опит да отблъсне стотици протестиращи, събрани около търговския булевард и паметника на Триумфалната арка, съобщиха от журналистите от агенцията.  Демонстрантите скандират искания за оставката на френския президент.  Според полицията в района са се събрали около 1,500 протестиращи.  Френският телевизионен канал France Info съобщава, че полицията е арестувала над 480 души от сутринта, като 211 от тях са задържани в полицейските управления.  Бронираните автомобили на френската жандармерия заеха позиции в събота сутринта пред фронтона на френското Национално събрание (долната камара на парламента), съобщава ТАСС.  Това е първият случай на разполагане в Париж на бронирани пазачи след погромите, които хулигани организираха през 2005 г. Тогава демонстрантите от предградията на департамент Сен Дени предизвикаха безредици във френската столица.  В събота в Париж ще бъдат използвани 14 бронетранспортьора с жалузи. Те са оборудвани с гребло за разрушаване на барикади и с устройства за пръскане на сълзотворен газ.  В петък вътрешният министър Кристоф Кастане не скри сериозните си опасения, че по време на предишната демонстрация на 1 декември екстремистите са откраднали картечница от армейски тип и боеприпаси от полицейска кола.  За да предотвратят опитите за носене на огнестрелно или хладно оръжие, сутринта в събота полицаите и жандармеристите проверяват селективно граждани, носещи чанти или раници. Всички газови маски, чукове, отвертки и други предмети, които могат да бъдат използвани от демонстранти по време на сблъсъци с полицията, са иззети.  От ранните сутрешни часове бронираните коли се появиха на площада на Бастлията (източната част на центъра на града), както и на площад Ронпуен в средата на Шанз-Елизе. Основната артерия на Париж в продължение на няколко дни се подготвяха за предстоящите протести след безредиците миналата събота.  Според кореспондента на ТАСС, са спуснати метални щори на всички магазини. Някои кафета и ресторанти са издигнали високи огради и стени, за да се предпазят.   Броят на арестуваните в Париж достигна 548 души, има протести в Гренобъл и Марсилия, предаде по-късно РИА Новости, като се позовава на официални данни.  Броят на \"жълтите жилетки\", арестувани по време на протестите в събота в Париж, се е увеличил до 548 души, 272 от които са били задържани в полицейските управления, съобщава телевизионният канал BFMTV, по данни на Префектурата на парижката полиция.  Според телевизионния канал протестните действия на движението са се провели в събота и в Гренобъл и Марсилия. Според префектурата на департамента Исер в Гренобъл по време на демонстрацията са задържани около 15 души, включително един от лидерите на движението Жулиен Терие. Ситуацията в града е напрегната. В Марсилия, както отбелязва телевизионният канал, демонстрацията е била спокойна и около хиляда души са взели участие в нея.  ", "date": "2018.12.08", "title": "Нови сблъсъци между полиция и протестиращи в Париж, бронирани коли окупираха центъра (ОБНОВЕНА)"}
{"url": "http://epicenter.bg/article/Koledno-nastroenie-vav-Vatikana--23-metrova-elha-greyna-na-ploshtad--quot-Sveti-Petar-quot---VIDEO--/170240/7/0", "text": "Коледното настроение обзе Ватикана. На площад \"Свети Петър\" беше поставена пясъчна скулптура на раждането на Христос.  Тя е дело на четирима творци от Съединените щати, Русия, Холандия и Чехия.  Освен това бяха запалени светлините на огромна елха.  Дървото е високо цели 23 метра и тежи 4,5 тона.  ", "date": "2018.12.08", "title": "Коледно настроение във Ватикана: 23-метрова елха грейна на площад \"Свети Петър\" (ВИДЕО) "}
{"url": "http://epicenter.bg/article/Tramp-naredil-nezakonni-plashtaniya-na-zheni-po-shemata--quot-pari-sreshtu-malchanie-quot--za-izvanbrachni-vrazki-/170241/7/96", "text": "Американското министерство на правосъдието обяви вчера, че президентът на САЩ Доналд Тръмп е разпоредил изплащане на незаконни възнаграждения, за да купи мълчанието на две жени, чиито твърдения за извънбрачни връзки са заплашили неговата предизборна кампания, предават Асошиейтед прес и БТА.  За първи път прокурори свързват Тръмп с федерално престъпление.  В документ, внесен в съда, прокурорите казват, че бившият адвокат и посредник на Тръмп Майкъл Коен е уредил тайни плащания в разгара на кампанията през 2016 г. \"в съответствие с и под ръководството\" на Тръмп.  Внасянето на този документ в съда е на крачка от обвинение срещу президента, че е извършил престъпление. Дали президентът може да бъде даден под съд, е въпрос на правен спор.  Но във внесения вчера документ няма неяснота дали прокурорите вярват, че действието на Коен е престъпно и дали Тръмп е бил замесен. Това е забележително разкритие, с потенциални политически и правни усложнения за президент, който е обект на разследвания.  Тези плащания вероятно ще станат повод за демократите в Камарата на представителите да започнат разследване срещу президента догодина. Не е ясно дали Тръмп е изправен пред правна заплаха заради ролята си.  Федералният закон гласи, че всяко плащане, направено \"с цел оказване на влияние\" върху избори, трябва да бъде отразено във финансовите документи за кампанията. Документът, внесен в петък, показва, че тези плащания са били направени, за да се помогне политически на Тръмп.  През август Коен се призна за виновен по осем обвинения, между които за нарушаване на финансовите правила в предизборна кампания. Той даде информация за незаконна операция за потулване на истории за секс и даване на пари срещу мълчание на порно звездата Сторми Даниълс и на бившия модел на \"Плейбой\" Карън Макдугъл. Двете жени твърдяха, че са били в интимни отношения с Тръмп.  Тръмп отрече да е имал връзки с тях. През април той отрече да е знаел нещо за плащанията, направени от Коен, макар че обясненията на президента и на адвоката му Руди Джулиани се променяха многократно оттогава.  След петъчното внасяне на документа в съда, Тръмп написа в Туитър: Това напълно оневинява президента. Благодаря!\".  През 2011 г. бившият сенатор Джон Едуардс, който се бореше за номинацията на Демократическата партия на президентските избори през 2008 г., беше обвинен във връзка с плащания, направени от негово име от богат дарител на кампанията, за да бъде затворена устата на любовницата на Едуардс.  Прокуратурата заяви тогава, че това е било незаконно съдействие за кампанията. Едуардс твърдеше, че плащанията били направени, за да не научи жена му за извънбрачната му връзка, а не в интерес на кампанията му, затова не били политически мотивирани.  Съдебно жури оправда през 2012 г. демократа от Северна Каролина по едно от обвиненията, а по останалите не може да стигне до решение. Министерството на правосъдието не върна делото за ново разглеждане.  ", "date": "2018.12.08", "title": "Тръмп наредил незаконни плащания на жени по схемата \"пари срещу мълчание\" за извънбрачни връзки "}
{"url": "http://epicenter.bg/article/I-Bryuksel-plamna--Desetki-arestuvani-na-protestite-na--quot-zhaltite-zhiletki-quot--/170242/7/0", "text": "Около 50 души бяха арестувани днес на различни места в Брюксел при протестите на \"жълтите жилетки\", предава БНР.  По обед около 300 души се опитаха да пробият неуспешно полицейския кордон с викове: \"Полицията е с нас\". По-късно те се разпръснаха по различни маршрути, като хвърляха димки и пиратки.  Около обяд на площад \"Шуман\", където е Европейският квартал, бе спокойно.  Една жена, очевидно възрастна, която беше сред задържаните, каза пред \"Хоризонт\": \"Вижте демокрацията. Ние стоим. Нищо не сме направили, а ни арестуват\".  Друг запитан, който не посмя да извади жълтата си жилетка, каза, че исканията са за по-добър стандарт на живот, за повишаване на пенсии и на заплати.  Местните власти очакваха около 12.00 ч. българско време да започне протест край сградите на институциите на ЕС в белгийската столица. Полицията е спряла първите задържани в Европейския квартал и край основните железопътни гари в града.  В района, където се очакват проявите, се наблюдава повишено полицейско присъствие, но засега обстановката изглежда спокойна. Местни медии съобщават, че \"жълти жилетки\" са блокирали движението по магистрала на границата с Франция. Протестиращите пропускат много бавно леки автомобили, но не позволяват преминаване на камиони.  Миналата седмица при протест на около 500 \"жълти жилетки\" в Брюксел станаха сблъсъци със силите на реда, бяха опожарени два полицейски автомобила. Властите съобщиха, че са установили няколко десетки виновници за размириците и повечето от тях вече са лишени от свобода  ", "date": "2018.12.08", "title": "И Брюксел пламна! Десетки арестувани на протестите на \"жълтите жилетки\" "}
{"url": "http://epicenter.bg/article/Putin-iska-da-podobri-voennoto-satrudnichestvo-s-Izrael-/170244/7/97", "text": "Руският президент Владимир Путин смята, че военното сътрудничество с Израел трябва да се подобрява, предаде ТАСС, като цитира телефонен разговор на президента с израелския премиер Бенямин Нетаняху.  \"При обсъждането на ситуацията в Сирия Владимир Путин подчерта необходимостта от усъвършенстване на руско-израелското военно сътрудничество. Подчертано беше, че скоро предстоят контакти между експерти от министерствата на отбраната на двете страни в рамките на съвместна работна група\", съобщи пресслужбата на Кремъл.  Нетаняху информира руския президент за подробностите по предприетата от Израел операция по линията, разделяща Израел и Ливан. В отговор Путин заяви, че е важно да се спазва строго резолюция 1701 на Съвета за сигурност на ООН, при координираща роля на Временните сили на ООН в Ливан.  Разговорът между двамата лидери беше по инициатива на израелската страна. Путин и Нетаняху се споразумяха да работят за подготовка на нова лична среща.   ", "date": "2018.12.08", "title": "Путин иска да подобри военното сътрудничество с Израел "}
{"url": "http://epicenter.bg/article/Buntat-v-Parizh-se-razrastva--Politsiyata-hvarli-i-vodni-oradiya-sreshtu--quot-zhaltite-zhiletki-quot--/170245/7/0", "text": " в събота, съобщава кореспондентът на TACC от мястото на протестите, цитиран от \"Фокус\".  Инцидентът е станал на булевард Марсо, в непосредствена близост до \"Шанз-Елизе\". Полицията прибягна до водни оръдия, след като протестиращите са започнали да хвърлят камъни и бутилки по органите на реда. Според британския \"Индипендънт\"    Според последните данни по време на протеста   в събота, от които 361 са задържани в полицейските управления.   в събота, заяви заместник-министърът на вътрешните работи Лоран Нунез и добави, че 700 души са били задържани, предава AFP.  \"На национално ниво, включително и в Париж, имаме повече от 700 задържани , като около 31 хиляди души протестират общо в страната, осем хиляди от тях в Париж\", каза той пред телевизионния канал France 2.    Демонстранти са блокирали основния булевард, който обикаля центъра на Париж.    Демонстрантите се събраха за четвърти пореден уикенд в Париж, в знак на протест срещу икономическата политика на Еманюел Макрон, когото определиха като „президента на богатите”.   Шествието на „жълтите жилетки” се насочи към емблематичния булевард „Шанз Елизе” в самото сърце на френската столица, който бе блокиран от полицията. Именно там станаха и първите сблъсъци с органите на реда. Малко преди началото на протестите полицията задържа 354 души, у които са намерени маски, павета и заготовки за коктейли „Молотов”, и които са заподозрени в подстрекателство към размирици.   Френската столица е буквално под блокада – не работят магазините, затворени са основните туристически обекти, градският транспорт в централната част на града не се движи, а влаковете от метрото не спират на спирките в центъра. По улиците на Париж патрулират близо 8 000 полицаи и най-малко 12 бронирани машини. Вътрешният министър Кристоф Кастанер вече заяви, че властите ще „проявят нулева толерантност” спрямо насилието. Полицейски барикади и бронирана техника са обградили Елисейския дворец - седалището на президента Еманюел Макрон. Те спират с метални бариери и сълзотворен газ настъпващите към двореца колони от протестиращи, повечето от които са млади мъже.   Блокади по пътища затрудняват движението в този нов ден на висока мобилизация в цяла Франция. Голяма част от французите и особено парижани се опасяват от повторение на яростните сблъсъци, кадри от които обиколиха света и предизвикаха шок в страната и в чужбина.   Полицейски барикади и бронирана техника са обградили Елисейския дворец - седалището на президента Еманюел Макрон. Те спират с метални бариери и сълзотворен газ настъпващите към двореца колони от протестиращи, повечето от които са млади мъже. Сред пострадалите от отровния газ е и кореспондентката на РИА „Новости“ Виктория Иванова.     \"Жълтите жилетки\" са твърдо решени да продължат протестите, докато правителството не предприеме конкретни мерки за увеличаване на доходите. Ве по-често се чуват искания за увеличаване на минималната работна заплата с 200 евро, както и за провеждане на референдум \"за\" или \"против\" политиката на Макрон.  ", "date": "2018.12.08", "title": "Бунтът в Париж се разраства! Полицията хвърли и водни оръдия срещу \"жълтите жилетки\" (ВИДЕО)"}
{"url": "http://epicenter.bg/article/Poroshenko-nastoyava-ruski-korabi-da-ne-badat-dopuskani-do-evropeyski-i-amerikanski-pristanishta-/170247/7/0", "text": "Украинският президент Петро Порошенко настоява руски кораби да не бъдат допускани до европейски и американски пристанища в интервю за американския телевизионен канал Fox News, цитиран от неговата пресслужба, цитирана от РИА Новости и Агенция \"Фокус\".  Той твърди, че Русия блокира свободата на корабоплаването в Керченския проток и това води до сериозни икономически последици за Украйна. Европейският съюз \"не може да приеме това,\" е сигурен Порошенко.  \"В тази ситуация руските съдове не трябва да бъдат допускани в европейските и американските пристанища\", цитира президента неговата пресслужба.  Киев е готов да координира действията по този въпрос със своите партньори, добави още държавният глава.  Украинските власти призоваха Запада да засили антируските санкции след инцидента в Керченския проток.  ", "date": "2018.12.08", "title": "Порошенко настоява руски кораби да не бъдат допускани до европейски и американски пристанища "}
{"url": "http://epicenter.bg/article/Tramp-napadna-Parizhkoto-sporazumenie-za-klimata--ironizira-go-s-protestite-vav-Frantsiya-/170249/7/96", "text": "Американският президент Доналд Тръмп отново застана срещу Парижкото споразумение за борба с изменението на климата, като посочи продължаващите протести във френската столица като доказателство, че решението му да отхвърли пакта е добро, предават AFP и \"Фокус\".  Той написа това в социалната мрежа Туитър на фона на преговорите за климата на ООН в Полша, където представители на близо 200 държави се събраха, за да се споразумеят за универсални правила, за да се съобразят с обещанията, които са записани в Парижкото споразумение за климата през 2015 г.  \"Парижките споразумения не работят толкова добре за Париж, протести и бунтове в цяла Франция\", написа Тръмп.  \"Хората не искат да плащат големи суми пари, основно за страните от третия свят (които се управляват съмнително), за да защитят околната среда\".  ", "date": "2018.12.08", "title": "Тръмп нападна Парижкото споразумение за климата, иронизира го с протестите във Франция "}
{"url": "http://epicenter.bg/article/I-v-Budapeshta-navlyakoha-zhalti-zhiletki--protestirat-sreshtu-promeni-v-Kodeksa-na-truda-/170250/7/0", "text": "Хиляди унгарски работници демонстрираха в Будапеща в събота срещу промяната в Кодекса на труда, предложен от управляващата партия на премиера Виктор Орбан, която критиците наричат \"закон за робството\", предава AFP.  Внесен от депутатите от дясната партия \"Фидеш\" на Орбан, проектът на законопроекта цели голямо увеличение на максималните годишни часове за извънреден труд, които работодателите могат да изискват, както и срока за изчисляване на плащанията за извънреден труд.  Някои протестиращи, общо над 5000 души, според фотограф на агенцията, са били облечени в жълти жилетки, като ехо на протестите във Франция.  \"Заплатите трябва да се увеличават, а не часове за извънреден труд\", заявяват пред агенцията протестиращи.  \"Трябва да се изправим за себе си като французите\", каза той, позовавайки се на движението \"жълти жилетки\".  Представители на повечето опозиционни партии също взеха участие в похода.  Правителството твърди, че промяната би била от полза за онези, които искат да спечелят повече пари, като работят повече часове.   ", "date": "2018.12.08", "title": "И в Будапеща навлякоха жълти жилетки, протестират срещу промени в Кодекса на труда "}
{"url": "http://epicenter.bg/article/Noviyat-lider-na-HDS-opitva-shpagat---da-e-priemnik-na-Merkel--no-i-da-se-distantsira-ot-neya-/170253/7/0", "text": "Тъй като Анегрет Крамп-Каренбауер е жена и се смята за приближена до канцлера Ангела Меркел, някои се съмняваха, че ще бъде избрана за лидер на Християндемократическия съюз (ХДС). Но очевидно разумът и страстта към приемственост надделяха, каза днес журналистката Весела Владкова в предаването „Събота 150“ на програма „Хоризонт“ на БНР.  В предизборната кампания за поста Крамп-Каренбауер показа, че планира промени в управляващата десноцентристка партия ХДС, която в последните години се луча чисто идеологически. Особено трудна е битката ѝ с крайната десница „Алтернатива за Германия“, която ѝ отне много гласове.  „Крамп-Каренбауер се опита на конгреса вчера да се дистанцира от канцлерката. „Тя каза едно изречение, което е много показателно: „Благодаря, Ангела, но тук става въпрос за бъдещето“, посочи Весела Владкова.  Крамп-Каренбауер се опитва да направи един шпагат, с който хем да бъде приемник на политиката на Ангела Меркел досега, хем да се дистанцира от нея. „Убедена съм, че това ще ѝ се удаде, защото Анегрет Крамп-Каренбауер е един много успешен политик“, добави Владкова.  Новата партийна лидерка е успешен политик има 18 години опит зад гърба си, била е вътрешен министър на провинция Саарланд, министър на образованието и държи години премиер в тази провинция, като спечели едни много знакови избори, за които всички смятаха, че ХДС няма шанс да спечели.  Крамп-Каренбауер е по-консервативна от Меркел, даде ясни знаци, че и в миграционната политика ще бъде по-консервативна, за нея е важен социалният диалог, като знак за това е предложението постът генерален секретар на ХДС да бъде зает от председателя на младежкия ХДС. Това е ясен знак за задълбочаване на диалога в партията, която Меркел остави много разединена, обясни Владкова.  Това показа самият конгрес и изборът на нов лидер, който Крамп-Каренбауер спечели на балотажа с едва 35 гласа повече в пряк двубой с Фридрих Мерц, критик на Меркел.  Според Владкова бившата и новата лидерка на ХДС по някакъв начин си приличат, защото когато Меркел пое властта преди 18 години малцина са вярвали, че тя ще се превърне в най-влиятелната жена в Европа и света.  „Не трябва да се подценява Анегрет Крамп-Каренбауер макар да я наричат мини-Меркел в момента. Тя вече се осмели да не се откаже от канцлерския пост още сега. И не изключва възможността през 2021 г. да бъде шпицен кандидат, т.е. кандидат за канцлер на християндемократите“, каза Владкова.  Според нея е по-вероятно Меркел да изкара мандата си докрай, стига да няма сътресения. „Никога не знаем Християнсоциалният съюз (ХСС) в Бавария какво мисли по въпроса“, добави журналистката от БНР.  ", "date": "2018.12.08", "title": "Новият лидер на ХДС опитва шпагат - да е приемник на Меркел, но и да се дистанцира от нея "}
{"url": "http://epicenter.bg/article/Eksperti-oprovergavat-Tramp-za--grandiozniya-uspeh--v-targovskite-pregovori-s-Kitay-/170254/7/0", "text": "Китай се надява на отсрочка по търговските преговори със Съединените щати след изтичането на 90-дневното „примирие“, заяви пред БНР проф. Стив Цанг, директор на Китайския институт към Лондонското училище за източни и африкански изследвания.  Експертът е категоричен, че преговорите между Вашингтон и Пекин за спиране на търговската война не могат да приключат за три месеца.  „Ако те не постигнат споразумение в следващите 90 дни, и ако американците просто наложат митата, които бяха анонсирали, аз бих очаквал китайското правителство да отговори с еквивалентни мита и да се прицели към поддръжниците на републиканската партия, за да окажат натиск върху президента Тръмп“, каза проф. Стив Цанг.  Той смята, че президентите на двете държави Доналд Тръмп и Си Цзинпин не са постигнали споразумение на разговора си в рамките на Г-20 в Аржентина.  „Това не бяха нормални преговори, а обикновена дискусия между Доналд Тръмп и Си Цзинпин по време на вечеря. След това Тръмп оповести \"грандиозен успех\", но не представи детайли по него“, каза Стив Цанг за предаването „Събота 150“ на програма „Хоризонт“.  „Явно причината е, че не е имало какво да представи. От тази гледна точка - няма място за общо изявление, което да оповести края на търговската война. Всъщност, те явно са разменили няколко думи, с които са отворили вратата за преговори, но не са дискутирали в дълбочина основните проблеми. Това са били няколко думи между двамата лидери, с които трябва да се спре още по-голямо разрастване на конфликта“.  След като еуфорията от възможния край на търговската война премина, инвеститорите веднага прозряха истината и индексите на водещите световни борси буквално се сринаха, допълва Стефан Наги от базирания в Токио Международен Християнски университет.  „Икономическите и търговските проблеми между Китай и САЩ са изцяло структурни и е изключително трудно да се намери решение за тях в периода от 90 дни, за който двете страни се споразумяха“, каза той.  „Мисля, че първо трябва да се фокусираме върху търговския дефицит от 500 млрд. долара между Китай и САЩ. Този търговски дефицит позволява на американските потребители да продължават да изграждат икономиката си и да се радват на висок стандарт на живот с ниски цени заради евтините стоки от Китай. Ако се наложат още мита, това означава, че китайските продукти ще станат все по-скъпи. Или казано по друг начин - това ще бръкне дълбоко в джоба на американския потребител, който е свикнал с употребата на китайски стоки. По този начин ще бъде много трудно да се поддържа икономически растеж, а знаете, че крайното потребление е ключов фактор за него“, добави Стефан Наги.  ", "date": "2018.12.08", "title": "Експерти опровергават Тръмп за „грандиозния успех“ в търговските преговори с Китай "}
{"url": "http://epicenter.bg/article/Masovi-aresti--vodni-oradiya-i-salzotvoren-gaz-v-Parizh--protestat-prerasna-v-bunt-/170261/7/0", "text": "Сълзотворен газ, водни оръдия, стотици арестувани и нови сблъсъци в Париж на фона на четвъртия протест на „жълтите жилетки”, съобщава АФП. Демонстрациите, започнали преди месец като протест срещу поскъпването на горивата, се превърнаха в недоволство срещу президента Еманюел Макрон, който бе определен като „президент на богатите” и по улиците на френската столица се чуха призиви за оставката му, предава БГНЕС.  По улиците на Париж се движат бронирани автомобили за пръв път от бунтовете, избухнали през 2005 година в бедните крайни квартали. 31 000 са протестиращите „жълти жилетки” в цяла Франция. Около 8000 са демонстрантите в Париж. Задържани са 700 души, повечето от които във френската столица.  Облаци гъст черен дим се издигат над централната част на Париж – демонстрантите от движението „жълтите жилетки” подпалиха автомобили и кофи за боклук на емблематичния булевард „Шанз Елизе”, съобщава Ройтерс.  Четвъртият по ред протест срещу поскъпването на горивата, който прерасна в масов призив за оставката на президента Еманюел Макрон, отново се превърна в погром. Въпреки засилените мерки за сигурност – в Париж патрулират близо 8000 полицаи и 12 бронирани автомобила, и по-малкият брой участници е демонстрациите спрямо предишните протести – само около 8000 души, властите не успяха да предотвратят безредиците.  Би Би Си съобщава, че са ранени близо 30 души, 3 от които полицаи. В цялата страна са задържани около 700 души, в подозрения за подстрекаване към безредици, по-голяма част от които са арестувани в Париж.  Полицията използва сълзотворен газ в опит да разпръсне огромната тълпа протестиращи от движението „жълтите жилетки” още рано сутринта. Шествието се насочи към емблематичния булевард „Шанз Елизе” в самото сърце на френската столица, който бе блокиран от силите за сигурност. Именно там станаха и първите сблъсъци с органите на реда. Жандармерията използва и водни оръдия и бронирани коли, за да спре колоните демонстранти настъпващи към Елисейския дворец - резиденцията на президента Макрон.  Малко преди началото на протестите полицията задържа 354 души, у които са намерени маски, павета и заготовки за коктейли „Молотов”, и които са заподозрени в подстрекателство към размирици.  По време на сблъсъците демонстранти са изкоренявали дървета, за да създадат своеобразни огнени барикади, съобщи \"Индипендънт\".  Френската столица е буквално под блокада – не работят магазините, затворени са основните туристически обекти, градският транспорт в централната част на града не се движи, а влаковете от метрото не спират на спирките в центъра.  Вътрешният министър Кристоф Кастанер вече заяви, че властите ще „проявят нулева толерантност” спрямо насилието. Протести имаше още в Марсилия и Гренобъл.  Близо 70 души бяха арестувани в Брюксел по време на протест на „жълтите жилетки” – демонстрация, в подкрепа на протестиращите срещу високите цени на горивата и поскъпващия живот, в съседна Франция.  Засилени мерки за сигурност бяха предприети в района, където се помещават сградите на европейските институции в белгийската столица. Полицията издигна барикади и не допускаше пешеходци и автомобили в близост до сградите на ЕК и ЕП. Протестиращите се събраха на две локации в града, но до инциденти не се стигна.  „Извършени са около 70 ареста – основно като предпазна мярка”, заяви говорителят на брюкселската полиция Илсе Ван Де Киире. Според информационна агенция „Белга” демонстранти – предимно млади хора, са блокирали магистралата, свързваща Брюксел с градчето Рекем във Фландрия, разположено близо до френската граница. Протестиращите са издигнали и барикади близо до френско-белгийската граница в непосредствена близост до Адинкерке.  Протести в знак на солидарност с движението на „жълтите жилетки” се проведоха и в Унгария и Гърция.  ", "date": "2018.12.08", "title": "Масови арести, водни оръдия и сълзотворен газ в Париж, протестът прерасна в бунт (СНИМКИ, ВИДЕО)"}
{"url": "http://epicenter.bg/article/Poroshenko-shte-podpishe-zakon-za-nevazobnovyavane-na-Dogovora-za-druzhba-s-Rusiya-/170267/7/0", "text": "Президентът Петро Порошенко обеща да подпише на 10 декември закон за невъзобновяване на Договора за дружба , сътрудничество и партньорство между Украйна и Руската федерация. Съгласно изявление от 29 септември, направено от украинското и руското министрество на външните работи, Договорът ще прекрати действието си на 1 април 2019 г., предава агенция TACC, цитирана от \"Фокус\".  „Има известна символика в прекратяването на Договора за така нареченото приятелство с Русия. Внесох закона във Върховната Рада, вчера беше гласуван, а в понеделник ще бъде подписан. Това е историческо събитие“, заяви президентът в украинския град Лвов.  На 6 декември Върховната рада одобри решението на президента Порошенко да не удължава Договора за дружба, сътрудничество партньорство между Украйна и Руската федерация.  Договорът за дружба между Киев и Москва е подписан през май 1997 г. и влиза в сила през април 1999 г. за срок от 10 години с автоматично продължаване за следващото десетилетие, ако липсват възражения от двете страни.  ", "date": "2018.12.08", "title": "Порошенко ще подпише закон за невъзобновяване на Договора за дружба с Русия "}
{"url": "http://epicenter.bg/article/Beliyat-bunt-na--zhaltite-zhiletki--vav-Frantsiya-/170226/11/33", "text": "  Непосредствена причина за гнева, който доведе до възникването на движението „Жълти жилетки“, стана въвеждането на серия от драстични мерки срещу шофьорите през 2018 г.:    Но за разбирането на феномена „жълти жилетки“ трябва внимателно да бъдат анализирани социологическите фактори във Франция, свързани с предлаганите реформи.  Любопитно е да се отбележи, че докато във Франция протича ускорен процес по \"заместване\" на французите с неевропейски имигранти, „жълтите жилетки“ са предимно бели хора. Защо?  Отговорът е свързан с разбирането на сериозната еволюция на френското общество и икономика. През последните десетилетия Франция преживява упадък на промишлеността, докато работните места в третия сектор (сферата на услугите) увеличават дела си. Промишленото производство е равномерно разпределено по цялата територия на страната, а работниците от третия сектор, по правило, живеят в големите градове.   заради краха на промишлеността. Впрочем, този процес придоби най-голям размах в Германия.  Това доведе до интересно географско разпределение на следните групи от населението:    Франция се сблъска с още едно глобално явление, особено характерно за посткомунистическите страни: приватизацията (да не кажем разграбването) на националното наследство. Вината за това трябва да се търси в принципите на свободната конкуренция, поощрявани от либералната логика на Европейския съюз. Във Франция този феномен се усеща по-силно, отколкото в другите западноевропейски страни, доколкото Франция има установени традиции в областта на държавния икономически интервенционизъм в стратегически сектори.   в т. ч. мрежата от автомагистрали във Франция, която е една от най-развитите в света. Нещо повече – те бяха приватизирани в средата на 2000 г., когато броят на автомобилите рязко нарастна, а с него и печалбата.  През последните години най-големите френски компании бяха напълно или частично изкупени от чуждестранни компании, като например „Алстом“ (която произвежда скоростните влакове TGV).    Даже хората да не разбират докрай тези сложни явления, те изпитват смътното, но осезаемо усещане за разпад на това, което навремето превърна Франция в икономическа сила, и постепенно започват да осъзнават либералната логика за „приватизация на печалбата и национализация на дълговете“.  Защо взривяването на социалния мир след драстичния скок на автомобилните данъци не бе предотвратено от политическата опозиция?  За да разберем това, следва да имаме предвид, че избирането на Еманюел Макрон за президент през 2017 г. съществено промени френската политическа игра.   (представлявани след 1971 г. от Социалистическата партия, която постепенно измести комунистите) и „десните“ (чиито две течения понякога се конкурират, но работят заедно: десноцентристите, въплъщавани от Съюза за френска демокрация на президента Валери Жискар Д’Естен и десните от Съюза за Републиката на Жак Ширак, който впоследствие се трансформира в Съюз за народно движение ( (UMP) и „Републиканците“ (LR) на Саркози).   (с прегръщането на икономическия либерализъм, отказа от борба за социални права и замяната й с борба в защита на мигрантите и ЛГБТ) и истински „десни“ (с подкрепата си за масовата имиграция, загърбването на моралните и социални битки и отказ от национален суверенитет)   Еманюел Макрон (с огромната подкрепа на медиите) спечели изборите на първи тур с гласовете на „псевдолевите“ и „псевдодесните“, сиреч на истинските либерални ценристи. На втория тур опозиционният фронт, сформиран около Марин Льо Пен (която загуби срещу Макрон), улесни победата на Макрон с 66% от гласовете.   участвали активно в политическия живот на страната през последния половин век:     (сега Национално обединение) на Марин Льо Пен. Въпреки високите им изборни резултати обаче те си остават маргинални и не са в състояние да спечелят 50% от гласовете на избирателите на втори тур на президентските избори.   и като цяло представителността им е силно ограничена, особено в частния сектор (не бива да забравяме, че във Франция държавата все още има съществен дял в националната икономика). Въстаналите „жълти жилетки“ по принцип смятат профсъюзите за твърде близки до властта и недостатъчно представителни (в началото дори синдикатите посрещнаха враждебно движението на „жълтите жилетки“, след като разбраха, че не могат да го контролират).  От цялата ситуация става ясно, че гневната средна класа не се идентифицира нито с опозиционните партии, нито със синдикатите, което обяснява спонтанния и твърде хаотичен характер на протестното движение.  Вътрешнополитическото напрежение през последните месеци от управлението на Макрон рязко се покачи. Хората още не могат да простят на държавния глава гафа от юни тази година, когато покани в Елисейския дворец транссексуални певци за Празника на музиката.   Става дума за скандала с президентския телохранител, заснет да упражнява насилие над „леви“ демонстранти. Случаят бе раздухан в пресата през юли, малко след победата на Франция на световното първенство по футбол, която по принцип можеше да донесе точки на Макрон.   Извън вицовете и свободните разсъждения по случая, големият въпрос, който и досега остава без отговор, е защо така внезапно големите френски медии се обърнаха срещу Макрон, когото преди подкрепяха?   Френското правителство побърза да обвини „крайната десница“ за безредиците (което прилича на умишлен опит за опростяване на сложната картина, доколкото съставът на протестиращите е крайно разнороден).   Възможно е стратегията им да цели да дискредитира медийно протеста, за да сплоти около правителството лагера на „прогресивните либерали“ и да извади отсреща Националното обединение на Льо Пен, след което да се повтори сценарият от 2017 г.: „Или ние, или хаосът на крайно десните“.   предвид обществената неприязън към Еманюел Макрон: рейтингът му в момента е по-нисък и от този на предшественика му Франсоа Оланд, смятан за най-непопулярния президент на Петата република, поради което дори не посмя да се кандидатира на последните президентски избори (нещо нечувано за френската политика!).   А отслабването на двамата основни играчи в Европейския съюз (на фона на Брекзит) може да благоприятства засилването на другите полюси в ЕС, особено този на „бунтарски“ настроените страни от Централна Европа, които разчитат на сигурни мнозинства, за разлика от правителствата на Франция и Германия.   ", "date": "2018.12.08", "title": "Белият бунт на „жълтите жилетки“ във Франция "}
{"url": "http://epicenter.bg/article/Kalina-Androlova--Radev-e-ogromno-razocharovanie--nyama-sila-i-kompetentnosti-da-bade-vodach-/170259/11/0", "text": "       Слаб политик, лесно манипулируем от неквалифициран персонал и лични обвързаности, тотално некомпетентен в политическите бездни. За България не е достатъчно да има „нормален“ президент, трябваше да има силен президент. Нормален у нас, означава нищожен, тъй като сме свикнали с нищожествата в политическата сфера. Имаше друг избор. И има друг избор. Но няма ум и сила, за да направи този избор. Няма нито сила, нито визия да води стадото.   Това е голямата загуба от този персонаж. Точно си помислих, че сме улучили най-после нещо добро за България, и разочарованието беше убийствено. Голяма грешка! Никога няма да си простя тази мащабна заблуда.   Липсата му на политическа компетентност има опасност да го превърне в герой. Направо умирам от смях. Да приемаш политическите слабости на Радев за смелост е просто смешно. Радев е един много объркан „политик“. Някои от истините, които казва, са пропускливост от неразбиране. Той не е истински боец и никога няма да бъде.   ГЕРБ се подиграват на Радев и използват липсата му на политически умения, за да го правят смешен. От това враговете на ГЕРБ правят заключения, че Радев е герой. Това е политическата ситуация в момента. Е, аз не мисля, че Радев с дърдоренето си ще пречупи ГЕРБ.   Нали не очаквате от мен тук да ви напиша една евентуална политическа стратегия за поведението и действията на Радев?! Това, което се вижда е, че от него няма да излезе нещо голямо.   Съгласна съм, че един човек не може да е всичко. Зад великите фигури винаги стоят добри организатори и таланти. Но у великите фигури се открива поне воля за действия. Когато имаш воля за действия и усет за политически пробив, когато си реформатор – това се вижда. Тоест, това че президентът е обграден от некомпетентност, не го извинява. Той самият избира това. Няма достатъчно политически талант за силен държавник, който ще реформира тази държава – не от гледна точка на правомощията си, а заради структуриран умно авторитет.   и нищо в държавата няма да се промени.   Скатавка.    ", "date": "2018.12.08", "title": "Калина Андролова: Радев е огромно разочарование, няма сила и компетентности да бъде водач "}
{"url": "http://epicenter.bg/article/Uzhasyavashti-podrobnosti--Trupat-na-ubitata-reyndzharka-prestoyal-tsyala-sedmitsa-v-shkaf-pod-legloto-/170243/3/0", "text": "Убийството на рейнджърката Десислава Стоянова е било извършено в нощта на 29 срещу 30 ноември. Това съобщиха на брифинг в Пловдивската прокуратура окръжният прокурор Румен Попов и шефът на полицията старши комисар Атанас Илков, както и наблюдаващият прокурор Петър Петров,  Имало е данни, че Светослав Каменов се е срещал последен с нея и е видял последен жива Стоянова. Свидетел – трети човек, е откарал жената от жилището й до дома на бившия рейнджър в Сопот. През цялото време той се е укривал в село Зверино, област Враца. Бил е обявен за издирване, но не защото е бил заподозрян за убийството, а защото е бил последният човек, който е видял жива Десислава.  Обвиняемият сам е потърсил връзка със свой познат полицай от Врачанско и го е заплашил, че ако не отиде сам в гориста местност и ако има друг, ще му се случи случка.  По първоначални данни според разследващите двамата не са имали любовни отношения. Разследват се обаче всички версии – той да се е опитал да я насили сексуално и други. Основната версия е неуредени финансови отношения.  По данни на разследващите двамата са били приятели. Десислава му е дала автомобила си преди известно време, за да го закара на ремонт. Той обаче го е закарал в автоморга и го е предал за скрап.  С оглед на това, че документите на колата не са били в него, а в собственичката, смачканият автомобил не му е бил платен. Явно вечерта на 29 срещу 30 ноември е ескалирал скандал.  Тепърва ще се установява как е била убита рейнджърката, но по лицето й има изключително много синини от побой, а по врата й има синини от душене. Вратът й е бил счупен. Трупът й бил намерен в шкаф–ракла, който се намирал под леглото. Той е бил натикан там от близо седмица, съобщиха още разследващите.  Светослав Каменов е бил многократно съден - за подаване на фалшив сигнал за бомба в ДСК, за неплащане на издръжката на детето си, която в последствие е платил, за отклоняване от военна служба, за предизвикване на катастрофа в пияно състояние.   Светослав Каменов е бил изключително подготвен рейнджър. Квалифицират го като човек с умения да оцелява в екстремни ситуации и отлично е боравил с оръжия. Бил е не на една, а на няколко мисии в Ирак и Афганистан. Последните две е бил обучител на командоси. Той е направил частични самопризнания и сам е завел разследващите до лобното място на жертвата си.  ", "date": "2018.12.08", "title": "Ужасяващи подробности! Трупът на убитата рейнджърка престоял цяла седмица в шкаф под леглото "}
{"url": "http://epicenter.bg/article/Plamen-Georgiev--Dela-za-nad-miliard--koito-sme-zaveli-v-KPKONPI--shte-otidat-vav-frizera-/170263/3/0", "text": "Сега много дела за стотици милиони, които сме завели, ще отидат във фризера. Крачката, която направи българският законодател, ако съдът по наказателното дело ги оправдае, не можем да им отнемем незаконно придобитото имущество. Така реално държавата казва, че амнистира за незаконно придобито имущество занапред. Това заяви по телефона за предаването \"Офанзива с Любо Огнянов\" по Канал 3 Пламен Георгиев, председател на КПКОНПИ, по повод тълкувателно решение на Общото събрание на Гражданската колегия на ВКС от петък.  Лично председателят на ВКС Лозан Панов е водел Общото събрание на Гражданската колегия на ВКС, на което е прието решението, блокиращо дела, заведени по иск на антикорупционния орган КПКОНПИ. Това идва в момент, когато самият Панов е проверяван от КПКОНПИ заради установени при пълна данъчна ревизия несъответствия в доходите му в размер на повече от 100 000 лв.  По думите на Пламен Георгиев незаконно придобитото имущество си остава незаконно, \"защото няма източници за такова имущество\". \"Бяхме похвалени, защото имаме работещ механизъм, сега едно лице може да бъде оправдано, защото не са събрани доказателства. Много силен акт беше, че ако нямаш доказателства за придобитото имущество, но сега отново се връща водещата роля на наказателното производство\", разясни последиците от тълкувателното решение Пламен Димитров.  Той добави, че \"тълкувателните решения са задължителни за всички органи, които издават административни актове, решения, задължителни за абсолютно всеки орган в тази държава, те няма как да бъдат атакувани - коментирам последствията, не мога да коментирам самото решение\". Според него с този акт сега силно се обезсилва работата по над 300 дела.  Пламен Георгиев изтъкна, че чисто юридически няма конфликт на интереси във факта, че Лозан Панов е излязъл с позицията по отношение на КПКОНПИ. \"Конфликт на интереси няма чисто законодателно в това, друг е въпросът от морална гледна точка, защото г-н Лозан Панов излезе с позиция срещу нашата комисия. По-скоро проблемът е морален, но при положение, че ние го проверяваме, че той излезе с позиция, че няма да се яви пред нашата комисия, може би не беше редно да председателства тази комисия\", посочи Пламен Георгиев, който потвърди, че Лозан Панов води дело срещу КПКОНПИ.  \"Да, той води дело за наложена глоба. Глобата му бе наложена от бившата дирекция към Сметната палата, защото не си подаде декларация към Сметната палата. На първа инстанция съдът постанови, че глобата е законосъобразна и той сега обжалва\", разясни председателят на КПКОНПИ.  \"Тепърва ще направим анализ, решението е взето в петък. Всички дела, които вече са прекратени или има оправдателни присъди, но тук говорим за още 300 дело, които вероятно ще бъдат спрени от нас, дела за стотици милиони, може би за повече от милиард, които въз основа на това тълкувателно решение, ще бъдат замразени\", посочи Пламен Георгиев, който добави: \"Отговорете си дали вече можем да работим ефективно\".  Той е категоричен, че с горното тълкувателно решение отново ще бъде отворена глава в европейския мониторинг на страната ни. \"Това ще стане, една от главите за европейския доклад бе тази - че България има ефективен механизъм. Не само я отваряме отново, но се връщаме в началото, вече нямаме ефективна система за отнемане на незаконно придобито имущество\", каза Пламен Димитров.  ", "date": "2018.12.08", "title": "Пламен Георгиев: Дела за над милиард, които сме завели в КПКОНПИ, ще отидат във фризера "}
{"url": "http://epicenter.bg/article/Korneliya-Ninova--Pozhelavam-na-studentite-da-badat-zdravi-i-smeli-/170237/2/0", "text": "Бъдете здрави и смели. Това написа лидерът на БСП Корнелия Нинова в социалната мрежа \"Фейсбук\" по повод Международния ден на студентите, който отбелязваме на 8 декември.  \"Gaudeamus igitur, juvenes dum sumus. Скъпи студенти, честит празник! Бъдете здрави и смели\", пише Нинова, като цитира студентския химн. ", "date": "2018.12.08", "title": "Корнелия Нинова: Пожелавам на студентите да бъдат здрави и смели "}
{"url": "http://epicenter.bg/article/Tsvetanov--GERB-i-pravitelstvoto-na-Borisov-iskame-mladite-hora-da-ostanat-v-Balgariya--/170238/2/0", "text": "\"Скъпи студенти, честит празник! Пожелавам ви най-вече здраве и непрекъснато да трупате нови знания и умения, защото в днешния свят единствено за образования и способен млад човек няма затворени врати и непостижими цели. Бъдете дръзки и амбициозни.\" С този поздрав се обърна към студентите председателят на ПГ на ГЕРБ и заместник-председател на партията Цветан Цветанов във Фейсбук  \"За ГЕРБ и правителството на Бойко Борисов образованието и икономическото развитие са приоритет, защото искаме младите хора да остават в България и тук да търсят своята професионална реализация. А именно вие, младите, ще ни бъдете безкрайно нужни по пътя ни към гарантирането на траен държавен просперитет\", написа още Цветанов.  ", "date": "2018.12.08", "title": "Цветанов: ГЕРБ и правителството на Борисов искаме младите хора да останат в България! "}
{"url": "http://epicenter.bg/article/Kaloyan-Pargov--Gord-sam--che-chlen-na-Gradskata-organizatsiya-na-BSP-v-Sofiya-e-otnovo-nachelo-na-PES-/170248/2/0", "text": " Това написа лидерът на столичната организация на БСП Калоян Паргов в профила си в социалната мрежа Фейсбук.  „С впечатляващите 84% от гласовете Сергей Станишев беше преизбран за лидер на Партията на европейските социалисти (ПЕС) на Конгреса на европейската левица в Лисабон. От името на Градската организация на БСП в София, част от която е Сергей Станишев, го поздравявам и му желая успех през новия мандат. За нас е чест! А аз съм горд, че член на Градската партийна организация в София е начело отново на ПЕС!“, написа председателят на Градския съвет на БСП в София и член на Изпълнителното бюро на БСП.  ", "date": "2018.12.08", "title": "Калоян Паргов: Горд съм, че член на Градската организация на БСП в София е отново начело на ПЕС "}
{"url": "http://epicenter.bg/article/Zhenite-sotsialistki-v-BSP--Dokazali-sme-se-vav-vsichki-sferi-na-zhivota-/170252/2/0", "text": "На разширено заседание, с участието на областните координатори и председателите на клубове отстраната, дейността си за 2018 година отчете Обединението на жените социалистки в БСП. Това съобщиха от пресцентъра на БСП. В словото си председателят на ОЖС Катя Николова акцентира върху дейността на социалистките по двете основни теми - Националната инициатива „Повече жени в политиката“ за равнопоставеност при представяне на двата пола в листите за общински съветници на местни избори 2019 и темата за борбата против насилието над жените. Отчетено бе, че отговорно и с много предложения, жените-социалистки са се включили в обсъждането на проекта „Визия за България“.  „Надяваме се, че идеите и инициативите, споделени от нас, ще допринесат за задълбочаване на предложените политики, защото „Визия за България“ е посоката, перспективата и надеждата на хората за развитие на страната и просперитета на обществото“, сподели Катя Николова. Народният представител Дора Янкова допълни, че ролята на жените в БСП е да работят убедено и целенасочено, за да може Визията да се реализира в българските общини и за да се подобри живота на хората. „Жените са се доказали във всички сфери на живота, завоювали се своето достойно място в местната власт“, заяви тя.  „Ние имаме достатъчно добри представители в общинските съвети по места, кметове на села и общини и нашата роля е да популяризираме техните действия и предложените от тях добри инициативи. Да направим така, че техният брой да се увеличи“, продължи Янкова. Тя обясни, че 2019 ще бъде много динамична и интересна, с акцент в работата върху темите за преодоляване насилието над жени, подготовката ни за избори за органи на местното самоуправление и намирането във всяко населено място на жените лидери.  „Жените сме се доказали пред обществото като знаещи и можещи, с енергия и старание, работещи за решаване проблемите на хората“, заключи народният представител.  С поздравление към жените социалистки се обърна и лидерът на софийската организация на БСП Калоян Паргов.  Обединението на жените социалистки поздравиха новоизбрания лидер на ПЕС Сергей Станишев и Зита Гурмай, която отново е председател на ПЕС - жени.  ", "date": "2018.12.08", "title": "Жените социалистки в БСП: Доказали сме се във всички сфери на живота "}
{"url": "http://epicenter.bg/article/Shefat-na-muzeya-v-Burgas--Ako-se-vyarva-na-imanyarite--v-Balgariya-ima-hilyadi-tonove-zaroveno-zlato/170256/2/0", "text": "Най-популярната легенда в Странджанския край, свързана с иманярството, е тази за златото на Вълчан войвода и Поп Мартин. Това каза за Радио „Фокус“ – Бургас Милен Николов, директор на Регионалния исторически музей в Бургас.  По думите му тези легендарни личности са много популярни освен в Странджанския край, също така и в районите на Източна Стара планина.  „Има една част от иманярите, които вярват в тези легенди. Постоянно търсят нишани в планината, а освен това им се привиждат различни образувания в скалите – полегнали мечки, мишки, издялани букви и други. В момента, в който забележат тези знаци, иманярите започват да копаят, за да открият злато. Искам да подчертая, че тази част от иманярите, които вярват на различните легенди, е различна от тази част от тях, която използва машини, разкопава могили, крепости и други. Първата група са хора, които търсят големи съкровища, които, според тях, в миналото са били заровени от Вълчан войвода, например“, отбеляза Николов.  Той добави, че преди около 20 години са били отпечатани много иманярски карти, които бързо са се разпространили из цялата иманярска общност, но се е оказало, че те са фалшиви и са се продавали на „запалените“ т.нар. малджии.  „Много хора се подлъгаха по тогавашната мода, естествено, никой от тях не намери съкровище. Виждал съм невероятни неща, направени от тези иманяри – огромни дупки, пробити скали, а в Котленско станах свидетел на това как семейство – дядо, баща и син, бяха направили 7-8-метрова дупка, твърдейки, че там има съкровищница от римско време“, добави Николов.  Според него, ако се вярва на иманярите, в България има хиляди тонове заровено злато.  „Тези хора нямат критическо мислене, не правят сравнения, анализ и не задават допълнителни въпроси преди да се доверят. Не може да се вярва на всичко, което се каже. По-интересното в случая е как са се формирали тези предания и легенди. Това е фолклор, роден по нашите земи, и той трябва да се разучи добре“, каза още Николов.  ", "date": "2018.12.08", "title": "Шефът на музея в Бургас: Ако се вярва на иманярите, в България има хиляди тонове заровено злато"}
{"url": "http://epicenter.bg/article/Pod-zvutsite-na--Bela--chao--evropeyskite-sotsialisti-nominiraha-kandidata-si-za-shef-na-Evrokomisiyata/170257/2/0", "text": "Кандидатът на ПЕС за председател на Европейската комисия холандецът Франс Тимерманс призова Великобритания да остане в Европейския съюз. Той направи това в реч на конгреса на ПЕС в Лисабон, който официално издигна кандидатурата му. В емоционална реч пред делегатите от европейските социалистически и социалдемократически партии от ЕС, събрани в зала в студентския град на португалската столица, Тимерманс изрече: „В моя политически живот има две събития, свързани с Европа. Най-доброто е падането на Берлинската стена, най-лошото е Брекзит. Уважаваме вотът на британските граждани, но след този вот много неща се променят, затова Великобритания винаги е добре дошла да остане. Нека британците знаят, че едно политическо семейство иска страната им да остане в ЕС!“   И призова Великобритания да остане в Европейския съюз.   Както и президентът на ПЕС Сергей Станишев вчера, така и Тимерманс изтъкна, че предстоящите избори не са обикновени - те са за душата на Европа.   „Дали ще има демокрация и върховенство на закона или ще се върнем към върховенството на силата“, попита Тимерманс. И продължи: „Ние сме континент на малцинствата. Дори най-големият народ - германците, са малцинство в Европа. Те са съпричастни на Европа, защото знаят, че диктатурата на силата никога не бива да се връща. Голямата разлика между патриоти и националисти е, че първите обичат своята страна, но не твърдят, че тя има превъзходство над други. А националистите имат нужда от врагове - семити, роми. Има само една раса. Човешката раса. Това не е Европа, в която вярваме, тя сега е замръзнала, тя сега е безполезна за нашите граждани.“   За предизвикателствата, които носи глобализацията, преди Тимерманс говори премиерът на Португалия Антонио Коща. „Трябва най-напред да се научим да слушаме гражданите, да се вслушваме от какво се страхуват. На първо място се страхуват от глобализацията. Ние можем да регулираме глобализацията“, каза Коща. Според него следващите избори са важни, защото „сме заплашени да разделим Европа, да издигнем нови берлински стени.“   Антонио Коща изтъкна, че европейският социален модел трябва да бъде отстояван и защитаван.   „Отговорът на страховете не е да затвориш границите, а да имаш ценности и да живееш според тях“, продължи той под аплодисментите на залата. На няколко пъти от ръкопляскания бе прекъсвана и речта на друг премиер – испанския Педро Санчес, който говори за защитата на правата на работниците, за отстояването на равните възможности. „Много по-важно е какво правиш, когото си в управлението“, подчерта Санчес. Той подчерта, че испанските социалисти били вдъхновени от управлението на португалските си колеги, начело с Антонио Коща. Санчес също отбеляза като големи предизвикателства пред Европа популизма и авторитаризма.   Много аплодисменти изтръгна от залата и словото на лидера на британските лейбъристи Джереми Корбин. И обяви, че партията му ще остане в ПЕС дори и след Брекзит. „Консерваторите виждат Брекзит като възможност, за да превърнат Велкобритания в нерегулиран данъчен рай. В споразумението на Тереза Мей клаузите за правата на работниците и екологичните стандарти са изрично изключени. Според консерваторите това ще даде възможност за “гъвкавост” – но “гъвкавост” за кого? За работодатели да използват работници ли?“, каза Корбин.   Вторият ден на конгреса на ПЕС започна и завърши с кавър версия на „Бела, чао!“  ", "date": "2018.12.08", "title": "Под звуците на „Бела, чао“ европейските социалисти номинираха кандидата си за шеф на Еврокомисията"}
{"url": "http://epicenter.bg/article/Dzhefri-Saks-na-kongresa-na-PES-v-Lisabon--Molya-spechelete-izborite-/170258/2/0", "text": "Американският професор Джефри Сакс се обърна с призив към делегатите на конгреса на Партията на европейските социалисти (ПЕС) в Лисабон. Моля, спечелете изборите за Европейски парламент, бе неговият призив.   Проф. Сакс произнесе емоционална реч срещу големите неравенства в света. Той посочи, че има само над две хиляди милиардери в света, но милиони бедни.   Бежанците, откъдето и да са, бягат от конфликти, породени от политиката на САЩ, посочи още проф. Сакс. Европа е сърцето на технологиите, каза още той.      ", "date": "2018.12.08", "title": "Джефри Сакс на конгреса на ПЕС в Лисабон: Моля, спечелете изборите!"}
{"url": "http://epicenter.bg/article/Ot-GERB-obmislyat-zatvor-i-globa-za-zamarsitelite-na-vazduha-/170260/2/0", "text": "Затвор за горене на отпадъци, които замърсяват въздуха – тези поправки в Наказателния кодекс обмислят от ГЕРБ в битката срещу фините прахови частици, предава бТВ.  И днес гражданските станции за измерване качеството на въздуха в София отчетоха превишаване на допустимата норма.  Според управляващите вариант за по-строги наказания за тези, които замърсяват като горят непозволени материали, е затвор от 1 до 5 години. Има и опция за глоба от 5 до 30 хиляди лева.  В Закона за чистотата на атмосферния въздух, който предстои да бъде приет окончателно, се предвижда глоба за кметовете, ако има замърсяване на въздуха повече от 35 дни в годината.  Освен по-строгите наказания, управляващите обмислят и прилагане на мярка – обществено полезен труд за гражданите, нарушили закона.  „Тези от нарушителите, които са малоимотни или живеят при по-лоши условия, биха могли да бъдат адекватно наказвани, като работят в полза на обществото”, каза председателят на правната комисия Данаил Кирилов.  Опозицията пък мисли за зони със зелени дни, а данъкът от старите коли да отива за чист въздух.  „Това е логиката, защото има европейски принцип – замърсителят плаща”, посочи депутатът от БСП Манол Генов.  Криминализиране на замърсяването на въздуха поиска и столичният кмет Йорданка Фандъкова.  ", "date": "2018.12.08", "title": "От ГЕРБ обмислят затвор и глоба за замърсителите на въздуха "}
{"url": "http://epicenter.bg/article/Radev--Studentite-sa-savestta-na-natsiyata---razreshili-sme-na-hora--koito-ne-chetat--da-vzemat-resheniya/170262/2/0", "text": "„Младите българи са все по-малко, но върху тях пада огромната отговорност да променят радикално моралния климат в родината и да отхвърлят безизходицата, която прокужда връстниците им от България. Студентите са призвани да бъдат съвестта на нациите.“ Това заяви днес президентът Румен Радев на тържественото събрание по случай 130-годишнината на Софийския университет \"Св. Климент Охридски\". Държавният глава поздрави ръководството и възпитаниците на Алма матер, съобщиха от прессекретариата на президента.  В изказването си на тържественото събрание президентът подчерта, че в годините на прехода българите приехме, че несправедливостта е наша орис. „Вашата поколенческа мисия е да докажете, че справедливостта може да възтържествува. Това не е обикновена битка за вашето бъдеще. Това е вашата битка за България. Тя е и моята“, обърна се Румен Радев към студентите.  Държавният глава припомни, че всички българи, не само възпитаниците на Софийския университет „Св. Климент Охридски“, наричат Алма матер този светски храм на България. По думите на Румен Радев създаден с дарения и създал най-светлите умове на нацията, Софийският университет е люлката на знанието, на съзиданието, свободата, критичното мислене и стремежа към неизменно търсене на истината.  „Днес не малко хора от високи трибуни осакатяват езика ни. Но вие най-добре знаете, че с всяка наранена или пренебрегната дума, погива част от смисъла. Днес някои се опитват да ни кажат, че грамотността е досадна подробност, но вие най-добре знаете, че онзи, който не почита правилата на граматиката, ще пренебрегне и закона, а сме разрешили на хора, които не почитат книгите, да взимат решения“, подчерта още в изказването си държавният глава.   Президентът отбеляза и че истината се пази в редовете, които се пренасят през хилядолетията, а културата е „мантинелата“, която ни пази да не пропаднем в бездната, защото невежеството е крачка към катастрофа - лична и обществената.  „Не познавам млад човек, седнал веднъж на студентската банка, да не мечтае за бляскаво бъдеще. Не забравяйте обаче, че конформизмът може да е път в кариерата, но не е път към щастието. Преследвайте мечтите си, но бъдете непримирими към подмяната, към липсата на прозрачност. Борете се с лицемерието и покварата. Бъдете критични. Не приемайте да ви заблуждават и да ви ограбват бъдещето. Не подминавайте агресията на невежеството“, заяви още в изказването си тържественото събрание държавният глава Румен Радев.  Ректорът на Софийския университет проф. Анастас Герджиков връчи на президента Румен Радев плакет, посветен на 130-годишнината на висшето училище.  На тържественото събрание и концерт по повод 130-годишнината на Софийския университет \"Св. Климент Охридски\" присъстваха ректори и представители на ръководствата на университети от цял свят и дипломатически представители. Президентът Румен Радев беше придружаван от съпругата си Десислава Радева.  ", "date": "2018.12.08", "title": "Радев пред студентите: Разрешили сме на хора, които не почитат книгите, да взимат решения!"}
{"url": "http://epicenter.bg/article/Zhelyo-Boychev--BSP-shte-specheli-sledvashtite-izbori--no-tryabva-da-e-sas-seriozno-mnozinstvo-/170265/2/48", "text": "Нерешаването на проблемите в сектор Енергетика, там нещата се замитат, задълженията на държавните дружества стават все по-големи - ето това заслужава по-сериозен отговор. Темата за цените на тока на енергийната борса, там имаме либерализация, предстои проверка на регулатора на дейността на борсата. Ще искаме такъв тип изслушване в комисията. Това заяви в предаването \"Офанзива с Любо Огнянов\" по Канал 3 депутатът от ПГ на \"БСП за България\" Жельо Бойчев.  По думите му няма причина държавата да не желае да купи ЧЕЗ. \"Както чешката държава може да притежава ЧЕЗ, защо и нашата държава да не може? Чешката държава може да се прави да управлява този сектор, а българската страна - да не може\", даде за пример Жельо Бойчев.  Според него управляващите нямат искрено желание да реализират проекта АЕЦ Белене. \"Първо някои неща трябва да бъдат ясни - стремежът да строим, а държавата да няма участие, това е нереалистично. Притеснен съм, че през 2016 г. излезе арбитражното решение, а 2 г. по-късно сме доникъде. За мен това е тупане на топката, а не искрено желание да се реализира този проект\", смята Жельо Бойчев.  Той изрази убеденост, ще БСП ще спечели следващите избори. \"Въпросът е не дали вярваме - аз съм убеден, че БСП ще спечели следващите избори. Големият въпрос за мен е БСП да има сериозно мнозинство и подкрепа, за да направи сериозната промяна в страната. БСП не се нуждае само от победа, БСП се нуждае от значителна подкрепа на мнозинството на българските граждани\", посочи Жельо Бойчев, като обърна поглед и към местните избори.  \"София не е нещо по-различно от страната - градът се нуждае от промяна, София се задъхва от проблемите си. Години има множество проблеми и отказ за решаването им. Знаете ли, че дълговете на Топлофикация са 740 милиона лева? Тя като воденичен камък ще потъне в един момент - а има отказ да се решават тези неща\", каза още Жельо Бойчев.  ", "date": "2018.12.08", "title": "Жельо Бойчев: БСП ще спечели следващите избори, но трябва да е със сериозно мнозинство "}
