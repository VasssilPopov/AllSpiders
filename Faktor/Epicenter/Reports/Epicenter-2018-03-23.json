{"url": "http://epicenter.bg/article/Prestolonaslednikat-na-Kralstvo-Sauditska-Arabiya-shte-poseti-Balgariya-po-pokana-na-Borisov-/150162/2/0", "text": "Престолонаследникът на Кралство Саудитска Арабия Мохамед бин Салман бин Абдулазиз Ал Сауд ще посети България. В писмо до министър-председателя Бойко Борисов, което му беше връчено днес от посланика на Кралството у нас Месфер Абдулрахман Ал Гасиб, престолонаследникът заявява желанието на Саудитска Арабия за укрепване на взаимоотношенията между двете държави. Това съобщиха от правителствената информационна служба.  „Оценяваме Вашата решителност за продължаване на развитието на сътрудничеството и заздравяване на връзките между двете ни страни във всички области. Желаем Ви крепко здраве и щастие, а на приятелския български народ пожелаваме още по-голям напредък и благоденствие“, се посочва в писмото.  Посещението на престолонаследника на Кралство Саудитска Арабия в София е в отговор на отправената от премиера Бойко Борисов покана по време на визитата му в Рияд в края на миналата година. В разговора си тогава двамата дадоха висока оценка на започналия политически диалог на най-високо равнище и го определиха като нов етап в двустранните отношения.  ", "date": "2018.03.23", "title": "Престолонаследникът на Кралство Саудитска Арабия ще посети България по покана на Борисов "}
{"url": "http://epicenter.bg/article/Borisov--Nyama-da-gonim-ruski-diplomati-bez-poveche-dokazatelstva-za-sluchaya--quot-Skripal-quot-/150109/2/0", "text": "България няма да гони руски дипломати без повече доказателства за ролята на Русия в отравянето на бившия шпионин Сергей Скрипал. Това стана ясно от думите на премиера Бойко Борисов в Брюксел пред български и чуждестранни журналисти.  \" , каза пред представителите на медиите Борисов на импровизираната пресконференция, предавана в страницата му във фейсбук. Борисов на няколко пъти бе запитан каква е позицията на България по дипломатическия скандал Русия-Великобритания и това, че ЕС отзовава посланика си от Москва, а някои европейски държави предупреждават, че може да експулсират руски дипломати. „За съжаление, в момента сме във време, много по-тежко от времето на Студената война. Тогава имаше много ясни разделителни линии, много ясни ядра, които се подкрепяха, два глобални играчи и нещата горе-долу имаха някакви ясни правила. Сега отношението на всички е толкова рязко и твърдо, че не съм никак оптимист за мирното развитие на света“, каза премиерът. И подчерта, че като част от ЕС България е подкрепила общото становище на ръководителите на правителства, които застанаха зад британския премиер Тереза Мей.  „  заяви Борисов.  По думите му, решението на европейските лидери да изтеглят за консултации посланика на ЕС в Руската федерация показва, че въпреки Брекзит, Обединеното кралство и Европейският съюз са едно цяло, свързани са неразривно, имат взаимна подкрепа и защита.  Според Бойко  Последва отново същият въпрос - България ще гони ли руски дипломати.  „  каза премиерът.   И повтори становището си, че   „В коалиция сме, надали ще постигна съгласие с коалиционните партньори. Знаете, че след посещението на патриарх Кирил, настроенията в България не са в тази посока“, подчерта премиерът Борисов и подчерта, че  тревогата му не само, че не е отминала, а станала материализирана.  „ . Но това е общото решение и ние го подкрепяме“, продължи Бойко Борисов.   И добави, че сигурно защото е на повече години, действа предпазливо и призовава за повече доказателства.   Турски журналист го попита за предстоящата среща във Варна. Борисов не скри, че на срещата на европейските лидери представителите на Гърция и на Кипър са изказали своите опасения от действията на турската страна.   И отново обърна внимание, че недалече от България има конфликти - в Сирия и в Крим. \"Като застанете във Варна в дясно ще видите Крим, в ляво - Истанбул\", изтъкна Бойко Борисов.   Няма по-лошо от войната. Ще ми се с разум и с отговорност да действаме\", каза отново той.   Премиерът изказа съжаление и, че сега по различните конфликтни точки \"  Гърция иска Турция да ѝ върне двамата войници, които се озовали на нейна територия, защото се заблудили в мъглата. От своя страна Турция не приема тези обяснения и припомня и случая със своите военни, които избягаха по време на опита за преврат в Гърция. Но Атина отказва да ги предаде.   Запитан кога ще дойде във Варна турският президент Реджеп Ердоган, Борисов каза: \"Неговите авангарди са от две седмици в България, подготвят срещите!\"  ", "date": "2018.03.23", "title": "Борисов: Няма да гоним руски дипломати без доказателства за случая \"Скрипал\""}
{"url": "http://epicenter.bg/article/Erdogan-kani-Radev-na-sreshta--Toy-predlaga-da-se-vidyat-prez-yuli-na-forum-na-NATO-/150123/2/0", "text": "Държавният глава Румен Радев изпрати днес писмо до президента на Република Турция Реджеп Тайип Ердоган в отговор на сърдечните поздравления от неговия турски колега по повод Националния празник на страната ни, както и на отправената покана за провеждане в близко бъдеще на среща на най-високо равнище между президентите на двете държави. Това съобщиха от прессекретариата на президента.  „Споделям изразеното от Вас желание да проведем лична среща в близко бъдеще. В тази връзка, предлагам тя да се състои в рамките на предстоящата Среща на върха на НАТО през юли т.г. в Брюксел, където ще имаме възможност да обсъдим по-задълбочено развитието на сътрудничеството и диалога на най-високо равнище между нашите страни“, се казва в писмото на българския президент до неговия турски колега.  ", "date": "2018.03.23", "title": "Ердоган кани Радев на среща. Той предлага да се видят през юли на форум на НАТО "}
{"url": "http://epicenter.bg/article/-u-/150128/2/0", "text": "„Идеята етажните собственици да придобият безвъзмездно собствеността върху земята под блоковете в жилищните комплекси, за която площ имат учредено право на строеж, заслужава сериозно внимание, но изисква задълбочено обсъждане и съответните законодателни промени\". Това заяви заместник-председателят на СОС Милка Христова (БСП) на среща между групата общински съветници от БСП и представители на Асоциацията за регулиране на отношенията в етажната собственост – Справедливост (АРОЕС).   Според Христова на настоящия етап належащо и реалистично е, да се използват възможностите, които дава действащото законодателство, за да се предостави на Етажните собствености в жилищните блокове ползването и стопанисването на прилежащите към сградите площи и околоблокови пространства, които са частна общинска собственост. „Това трябва да става при ясно разписан ред, права и задължения между етажните собственици и Столична община. За целта е необходимо Столичен общински съвет своевременно да приеме Наредбата, предвидена в чл.4, ал.4 от Закона за управление на етажната собственост, която да уреди тези въпроси“, категорична е Милка Христова. По покана на председателя на групата на БСП в СОС Калоян Паргов в срещата взе участие и председателят на Съюза на архитектите в България арх. Георги Бакалов. Той се ангажира САБ да изготви мотивирано експертно становище по проблема. Повод за срещата, в Столична община между общинските съветници от БСП в София и председателят на АРОЕС Павел Миланов и заместник-председателят на Асоциацията адвокат Иво Дилов, е писмо до председателя на СОС и общинските съветници, в което от името на членовете на АРОЕС, се призовава в Столичния общински съвет да бъде внесено предложение за решение за предоставяне на възможност за безвъзмездно придобиване на собствеността върху прилежащите към сградите общински терени от Етажните собствености и техните сдружения. От Асоциацията за регулиране на отношенията в етажната собственост основават искането си на подробно аргументиран доклад от 2012 година на предишния главен архитект на София Петър Диков. В посочения доклад се предлага безвъзмездно придобиване на земята под блоковете, а не на прилежащите към блоковете площи.", "date": "2018.03.23", "title": "Столичните червени съветници търсят начин собствениците да получат земята под блоковете"}
{"url": "http://epicenter.bg/article/Ninova-v-Makedoniya--Balgarskiyat-kulturen-tsentar-raboti-za-po-silni-vrazki-mezhdu-Sofiya-i-Skopie/150130/2/0", "text": "Лидерът на БСП Корнелия Нинова и членове на ръководството на партията се срещнаха с представители на Българския културен център в Скопие, Република Македония, съобщиха от пресцентъра на \"Поцитано\" 20. Те дариха на центъра книги - класическа българска литература и учебни помагала.  “Този център дава възможност да се засилят културните и духовните връзки между Македония и България. Бихме искали те да се насърчават и развиват още повече и да се подпомага културният обмен чрез размяна на театрални постановки, музикални състави, изложби на творци от двете страни\" заяви на срещата председателят на БСП Корнелия Нинова.  Заедно с Нинова в Скопие са заместник-председателите на БСП Деница Златева, Кирил Добрев и Владимир Москов; заместник-председателят на ПГ на \"БСП за България\" Драгомир Стойнев и секретарят на парламентарната група Кристиан Вигенин. В късния следобед предстои срещата на Корнелия Нинова с премиера на Македония Зоран Заев, който е и лидер на СДСМ. Тя ще се състои в централата на СДСМ.", "date": "2018.03.23", "title": "Нинова в Македония: Българският културен център работи за по-силни връзки между София и Скопие"}
{"url": "http://epicenter.bg/article/Nov-priem-na-zayavleniya-po-proekt--Roditeli-v-zaetost-/150132/2/0", "text": "Агенцията по заетостта стартира нов прием на заявления по проект „Родители в заетост” в периода 26 март – 20 април 2018 г., съобщиха от там. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 и подпомага родителите с деца до 5 години за по-доброто съвместяване на професионалния с личния живот, като същевременно предоставя възможност за заетост на безработни за полагане на грижи за отглеждане на малки деца.   След приключване на първия прием по проекта е наличен свободен финансов ресурс в размер малко над 8 млн. лв., в рамките на който ще бъдат одобрени и включени допустими родители, подали заявление за участие.  Вече са одобрени 866 родители от общо 2119 подали заявления. До момента 2586 безработни са заявили желание да бъдат наети като детегледачи, а одобрените са 1983. От предвидените за включване в проекта 1500 родители, 684 вече се възползват от услугата за отглеждане на деца.  Право да кандидатстват имат родители на деца от 0 до 5 години, които не са записани в детски заведения. Родителите, които могат да се възползват от услугата по проекта и желаят да подадат своите документи за участие при новия старт, трябва да бъдат от следните две групи:  -      родители, които имат осигурено работно място по трудово правоотношение или са самонаети/самоосигуряващи се лица, но към момента полагат грижа за децата си и не са се върнали на работа;  -      родители, които са безработни.  Агенцията по заетостта обръща внимание, че тези родители, които дългосрочно ползват отпуск или отсъстват от работа поради отглеждане на дете/деца от 0 до 5 години и имат осигурено работно място (по трудово правоотношение или като самонаети/самоосигуряващи се лица), не следва да са се върнали на работа до получаване на одобрение за включване в проекта.  Безработните родители трябва да започнат работа при работодател или като самонаето/самоосигуряващо се лице в рамките на 4 месеца от получаване на услугата за отглеждане на дете. След като започнат работа, договорът на детегледача може да бъде удължен и така той да полага грижа за детето в срок до 18 месеца.  Бюрата по труда ще продължат да извършат подбор сред регистрираните безработни за детегледачи, като ги насочват за одобрение от родителите. Целта е майките и татковците да могат да изберат най-подходящия детегледач за детето си и да се върнат на работа, за да продължат професионалната си кариера или да намерят подходяща работа.  Заявления ще се приемат на хартиен носител, лично във всички бюра по труда в страната, в работни дни между 8.30 и 17.00 часа. или на имейл: roditeli-v-zaetost@az.government.bg (сканирани с подпис или електронно подписани).", "date": "2018.03.23", "title": "Нов прием на заявления по проект “Родители в заетост“"}
{"url": "http://epicenter.bg/article/Ministar-Nankov-skochi--Nyakolko-TIR-a-zapushvat-polovin-Balgariya-/150133/2/0", "text": "  Пътната обстановка в страната в мартенската зима остава усложнена. Движението по магистралите се ограничава временно, има готовност и за затваряне на пътища в Североизточна България. Това обобщи в кулоарите на Народното събрание министърът на регионалното развитие Николай Нанков, предаде „Канал 3“.   \"Ще затваряме магистрали само за тежкотоварни, предупреждаваме. За съжаление зимата продължи до по-късно от нормалното, но наистина шофьорите призовавам да си следят прогнозите\", призова министърът.   Временното ограничаваме на тежкотоварното движение по трите автомагистрали, а понякога и по главните пътища, е, за да може снегорините да си свършат бързо, качествено и навреме работата, обясни Нанков. \"Вчера имаше някои тежки ПТП-та, установяват се причините - верижна катастрофа на северната скоростна тангента, на пътя Русе-Бяла. Русе-Бяла специално катастрофата е абсолютно по вина на водачите на тежкотоварни автомобили\", коментира Нанков.    \"Остава усложнена обстановката. Нашата основна цел е здравето и животът на хората - да няма бедстващи. Затова сме готови да затворим и цели участъци специално в североизточна България, ако се наложи и имаме тежки снегонавявания, каквато е и прогнозата за следващите няколко часа\", допълни той.   Нанков не се стърпя да изригне и срещу водачите на ТИР-ове. \"А шофьорите на тежкотоварните автомобили, някои от тях, специално международните такива, просто не искам да ги коментирам! Няколко тира, както стана преди няколко месеца, няколко тира запушват половин България, като направят катастрофа на \"Хемус\" или на \"Тракия\", възмути се регионалният министър.   После смекчи тона, като коментира, че няма нищо против водачите, защото повечето от тях са съвестни, с оборудвани камиони, и подготвени за зимни условия. \"Но представете си, имахме подобни ситуации тази година няколко пъти! Основно по \"Тракия\", но и на \"Хемус\" имахме вчера подобна ситуация - ТИР с портокали, за щастие без жертви, при абсолютно почистен път, дори там нямаше и предпоставка. Нямахме овлажняване на пътното платно\", ядосва се министърът на тираджиите.   Регионалният министър посъветва шофьорите, когато планират пътуване от Бургас до София за три часа, да си предвидят отгоре още един час, тъй като става въпрос за зимна обстановка. \"Колкото и материали да насипваме, всички пътища се обработват с материали, но просто шофьорите трябва да бъдат концентрирани и с повишено внимание\", обърна се той към водачите.    ", "date": "2018.03.23", "title": "Министър Нанков скочи: Няколко ТИР-а запушват половин България!"}
{"url": "http://epicenter.bg/article/Goranov--Nyama-kak-da-imame-vienska-infrastruktura-s-pernishki-danatsi-/150134/2/0", "text": "\"Няма как да има виенска инфраструктура с пернишки данъци\", обяви финансовият министър Владислав Горанов по време на парламентарния контрол, предаде Канал 3.  \"Проблемът с финансовата децентрализация на общините минава през изключително ниското и неадекватно облагане на имущество в България\", допълни министърът.  По думите му това е тема, която трябва да бъде засегната, но да се подходи деликатно към нея. Той поясни, че има драстична разлика между облагането в България и в други европейски държави. Не само номинално, но и относително спрямо стойността на имотите у нас е много по-ниско.  \"Кметовете искат да управляват по-голям ресурс, но, ако може, да не участват в неговото формиране и събиране\", уточни Горанов. Той допълни, че общините са готови да предложат много решения, но когато дойде време да застанат пред местната общност и да ги защитят, депутатите от тези области остават самотни в този дебат.  Горанов допълни, че се правят предварителни разсъждения по облагането на имуществото и автомобилите.  Финансовата децентрализация според министъра не е самоцел, но трябва да е свързана с ясната отговорност, пред която се изправят българските общини.  Горанов допълни, че няма грешки, свързани с данъчното облагане, защото имуществото се облага в общините, а доходите на ниво централа.  ", "date": "2018.03.23", "title": "Горанов: Няма как да имаме виенска инфраструктура с пернишки данъци "}
{"url": "http://epicenter.bg/article/GDBOP-preseche-kiberataka-za-3-miliona-evro-kam-koreyska-firma/150113/3/0", "text": "  Служители на отдел \"Киберпрестъпност\" в ГДБОП успешно пресякоха финансово мотивирана кибератака към голяма фирма от Република Корея, съобщиха от МВР.   Установено е, че при кибератаката финансови средства на жертвата в размер на 3 000 000.00 евро са били трансферирани към банкова сметка в България.   Сметката е била открита на юридическо лице, регистрирано в страната със собственик и управител - чуждестранен гражданин. Парите са блокирани и успешно възстановени на пострадалата корейска фирма.   От отдел \"Киберпрестъпност\" припомнят, че по-рано през 2018 г. юридическо лице, регистрирано в САЩ, е било подведено чрез кибератака да преведе 1 500 000.00 щатски долара вместо по сметката на реалния си контрагент, на три банкови сметки в България.   От неправомерните средства на жертвата са възстановени 600 000 щатски долара, а за останалите е установено, че часове след получаването им по български сметки, са били трансферирани чрез онлайн банкиране за Хонг Конг.   ГДБОП е работила с чужди партньорски служби и банковия сектор в страната за пресичане на атаката.    ", "date": "2018.03.23", "title": "ГДБОП пресече кибератака за 3 милиона евро към корейска фирма"}
{"url": "http://epicenter.bg/article/Rodnina-na-Putin-vleze-v-borda-na-Gazprom/150149/4/0", "text": "Съветът на директорите на Газпром избра Михаил Путин за заместник-председател на управата на компанията за срок от 5 години, съобщава руският вестник „Комерсант“, цитиран от БНР. Според изданието Михаил Путин е син на братовчед на руския президент Владимир Путин. \"РБК Дейли\" посочва, че Михаил Путин е роден в северния град Иваново през 1967 г. Той има акции на Газпром, равняващи се на 0,000313% от уставния капитал на дружеството. По текущи пазарни цени стоиността на подобен пакет е около 10,5 млн руб., посочва \"РБК Дейли\". Говорителят на Кремъл Дмитрий Песков заяви, че между двамата има далечно родство. На практика те не общуват, цитира \"Комерсант\" думите на Песков. „Комерсант“ допълва, че Михаил Путин е бил съветник на председателя на „Газпром“ от 2007 година, а от началото на 2018 е временно изпълняващ длъжността заместник-председател на компанията.", "date": "2018.03.23", "title": "Роднина на Путин влезе в борда на Газпром"}
{"url": "http://epicenter.bg/article/Kevork-Kevorkyan--Vkisnato-lobi-/150095/11/33", "text": "И накрая опряха до Поптодорова.  Чакахме новини за приключението й в безмитния магазин на Варшавското летище, което я обезсмърти - а то се оказа съвсем друго.  От БНТ са сметнали, че Дамата с кремчето е най-подходящия събеседник за „Аферата Скрипал“ и изборите в Русия.  Да им влезем в положението – не са останали повече от 4-5 души, които да са склонни да газят в мътната вода на рутинната русофобия.  И, кой крал - крал, обаче трябва да се осигури някой от тях за текущите нужди.  Поптодорова авторитетно съобщила, че отравянето на руското ченге-предател Скрипал е „едно много тъжно, арогантно и цинично престъпление“- от което обаче „по една много тъжна ирония, имало полза за всички“.  За всички – едва ли, за Поптодорова пък – в никакъв случай.  Но тя изобщо не си дава сметка, че отдавна трябваше да изхвърли от речника си думата „престъпление“ – защото щом я спомене, публиката веднага ще се сети за личната й афера на Варшавското летище.  Обаче тия хора са си такива – пет пари не дават за публиката, дори я ненавиждат заради собствените си грехове.  Въпросната дама си въобразява, че вкиснатата й антируска риторика ще й осигури някаква амнистия. Вятър.  Не поглеждай по-високо от кремчето - би й казал Апелес, ако в древна Елада имаше магазини за козметика.  „Никой не смяташе, че ЕС така бързо ще намери обща позиция по темата“ /за Скрипал/ – казала още Дамата с кремчето.  Да, де, ден преди изборите европейските лидери дежурно обобщиха, че Путин е демон, който се забавлява с отрепки като въпросното ченге-предател.  Обаче ден след изборите, Юнкер Целувачът коленопреклонно измляска ботуша на Руския Император.  Хора като него нямат никаква тежест в очите на публиката - всичко, което изговарят, е лекьосано от притворство и бакалски сметки.  Никога няма да бъдат взимани на сериозно – готови са да подписват декларацийки за предателя Скрипал, но мълчат за ареста на Саркози, примерно – един, като тях.  За руските избори Дамата с кремчето казала: „Атмосферата беше като на сеанс, основан на десетилетно внушение“.  Почти същата фраза използвал и един друг спец от тази порода, той пък вместо „сеанс“ казал „социалистическа манифестация“.  Тия хора са си плюли в устата - независимо дали имат афери с крадена козметика, или не.  Дамата с кремчето ни нахранила с още обобщения: „Силата е първа стойност, тя е с най-голяма стойност /в Русия/. Но никъде в тази кампания не чухме за живота вътре в Русия“.  И това го казва човек, който досега и една думица не е обелил за живота „вътре“ в България.  Неколцината американски сакати „лобисти“ изглежда са минали преди изборите набързо през някакъв общ инструктаж – понеже и Соломон П. говорил за руската „сила“.  Никаква следа обаче не остава след напъните им, трудолюбиви са, обаче безталантни – влече ги единствено Зовът на Яслата, на която са зачислени.  Събуждат искрено съжаление заради напразните усилия, които полагат – сякаш са повярвали, че някой ден суратите им ще бъдат издялкани – ако не в планината Ръшмор, до Бащите на Америка, то поне в някой баир в Пернишко.  Тези хора си останаха последните Мунчовци на грубото противопоставяне, деградацията им е очевидна и дори трагична.  Влиянието им над публиката е нулево, тя с основание отдавна ги презря, понеже разбра, какво ги мотивира.  И клоунадите им бързо я отегчиха: Пасито в „Трабант“, Пасито в кабината на изтребител Ф-16, Пасито се подмилква на Кадафи /да, онзи /.  Театрото на многострадалната Поптодорова също отврати публиката.  Друг от тия пък извадил от нафталина убийството на Борис Немцов, за да го припише отново на Путин.  Дърварски хватки без никакъв ефект.  Американците трябва да стимулират петата си колона у нас за нови пропагандни подходи, но това няма да е лесно, поради очевидната ѝ недъгавост и изчерпаност.  А и авангардът на тази колона „Отворено общество“ трайно се снабди с антипатиите на българите.  Нашите политически слабаци обаче се плашат от примера на Унгария, и дори на Израел, които поставиха соросоидите на мястото им.  Тукашните пу.ьовци знаят само да благодарят, това е най-лесното.  Русофобията на „лобистите“ изглежда съвършено неоправдана: един е бил преводач на Живков, друг – син на активен борец срещу фашизма и капитализма, трети учил в Москва.  Някои по-подозрителни хора дори смятат, че те, всъщност, са истинското, тайно руско лоби у нас.  Отегчителни и примитивни в „западнячеството“ си, което нахално ни натрапват, те сякаш имат за цел да отблъснат хората именно от Запада.  Майната й на русофобията им – но те са си неприкрити българофоби, и не го крият. А това е отвратително.  Но пък неизменно получават трибуна, телевизионните ярета мрат да слушат глупотевините им.  И най-често имат комфорта да се пуйчат без опоненти край себе си - това го практикува дори телевизията на „всички гледни точки“.  Накрая, ползата от напъните на Поптодорова и другите от Кръжеца на Яслата е колкото ползата от изкуствения скандал с отрепката Скрипал - никаква.  Вече дори не успяват да развеселят публиката, опротивели са й: ти й люскаш лафове за престъпления и избори, тя си мисли за кремчето ти.  Каквото и да дрънка Пасито, хората се сещат и гневят на отвратителната му фраза „Майната му на Православието“ - с тази фльонга ще си остане завинаги.  След като Бжежински нареди директивата си за православието, нашето бжежинче й притури една майна - и готово.  Ако Соломон не се правеше на евреин /по целесъобразност/, можехме да кажем, че е измътил една фраза, на която би завидял и Бай Ганю.  Тия са си ясни – големият грях обаче е на телевизиите и на гламавите водещи.  Парадът на паситата постепенно доведе до пълен крах сериозността на телевизиите.  Необяснимо и направо патологично е упорството им да танцуват с Нищото, да ни го натрапват за нещо важно и достоверно.  Така те се превръщат в ходатаи на несмислени, арогантни тези.  Не е голямо удоволствие с отрепки-предатели или кахърни лобисти бездарно да доказваш „евроатлантизма“ си.  Както казваше Левчев, „Бездарието е фашизъм“.  С утвърждаването на нелепи хора, с жаждата си изобщо за нелепости, телевизиите/водещите упорито развращават публиката.  Тия дни всевъзможни идиоти си разпасаха поясите покрай Трети март – но нито един водещ не потърси историците Косев и Дойнов, за да представят новата си книга „От Шипка и Плевен до Сан Стефано и Берлин“.  Извън другото, това издава страх от познанието – затова се задоволяват да прехвърлят оттук-оттам вестниците, сякаш е непосилно усилието да прочетеш една книга, непрекъснато ни подсказват, че е нежелано да си грамотен.  Живей си с просташките подмятания и си хвърляй калпака.  Всъщност, някои удобни всезнайковци са си поп Гапоновци – провокатори: колкото повече дрънкат за убийството на Райко Алексиев, толкова повече хората се сещат за Гео Милев.  Кога обаче политическият хермафродит Пръмова ще нареди да се направи предаване за „Белите нощи“ през 1925-а?  Никога, разбира се, макар че и отвън, и отвътре е червена до неприличие.  Дори северно-корейците вече разбраха, че трябва да има някакви граници на враждебността.  Само нашите лобисти-талибани не проумяват това.  ***  ", "date": "2018.03.23", "title": "Кеворк Кеворкян: Вкиснато лоби "}
{"url": "http://epicenter.bg/article/Selin-Dion-vliza-v-bolnitsa--otmenya-kontserti-/150096/6/0", "text": "Канадската певица Селин Дион разочарова феновете си, като отмени всички свои концерти в Лас Вегас за следващите три семици, пише \"Монитор\".   49-годишната изпълнителка има основателна причина за това – налага се да бъде приета в болница и спешно да бъде направена операция на средното ухо. Състоянието й в момента създава затруднения с чуването.   Самата Дион се извини на феновете си във Фейсбук. В поста в социалните мрежи състоянието й се описва като Patulous Eustachian tube, което също затруднява и пеенето й. От екипа на изпълнителката на хита „My Heart Will Go On”обясняват още, че оплакванията на Селин започнали преди 12-18 месеца, но те успешно били лекувани с капки.   В последните месеци обаче лекарствата спрели да действат и лекарите взели решение канадката да мине през минимално инвазивна хирургическа процедура за коригиране на проблема.  ", "date": "2018.03.23", "title": "Селин Дион влиза в болница, отменя концерти  "}
{"url": "http://epicenter.bg/article/ES-iztegli-poslanika-si-v-Rusiya--obmislya-novi-sanktsii/150071/7/0", "text": "Лидерите от Европейския съюз се съгласиха да отзоват посланика на общността в Русия Маркус Едерер за консултации в знак на солидарност с Великобритания. Обединеното кралство обвинява Русия за нападението с нервнопаралитично вещество срещу бившия руски двоен агент Сергей Скрипал, предаде Ройтерс, като се позова на дипломати. \"Той е отзован за консултации\", каза един от цитираните източници. Лидерите от Европейския съюз се съгласиха с Великобритания, че е доста вероятно Русия да е отговорна за нападението с нервнопаралитично вещество срещу бившия руски шпионин Сергей Скрипал и дъщеря му Юлия, заяви председателят на Европейския съвет Доналд Туск, цитиран от световните агенции и БТА. \"Европейският съвет е съгласен с правителството на Великобритания, че е много вероятно Русия да е отговорна за нападението в Солсбъри и че няма друго правдоподобно обяснение\", написа Туск в Туитър. \"Европейският съвет осъжда по възможно най-силен начин неотдавнашното нападение в Солсбъри, изразява най-дълбоко съчувствие към всички, чийто живот е бил заплашен, и дава своята подкрепа за продължаващото разследване\", казаха лидерите в ЕС в съвместно изявление. Те направиха съвместно изявление, въпреки че първоначално някои лидери имаха притеснения относно приписването на вина, съобщават агенциите. Германският канцлер Ангела Меркел допуска възможността за предприемане на по-нататъшни наказателни мерки срещу Русия в отговор на нападението с нервнопаралитично вещество в Солсбъри. Тя добави, че Европейският съюз ще се стреми да действа единно по въпроса. \"Ние сме решени да реагираме заедно, с думите, които използвахме тук, но също може би с допълнителни мерки\", каза Меркел след заседание на лидерите от ЕС в Брюксел.  На срещата премиерът на Великобритания Тереза Мей каза, че според страната й нападението срещу Скрипал е \"част от модел на руска агресия срещу Европа и нейните близки съседи\". \"Руската заплаха не зачита граници\", заяви британският премиер. Тя благодари на останалите лидери за тяхната солидарност и подкрепа и каза, че с нетърпение очаква по-нататъшни обсъждания по темата.  Европейският съвет възприе доста твърд тон по адрес на Анкара, като изрично обяви, че осъжда незаконните действия на Турция в Егейско море, с които Анкара пречи на разработването на газови находища от Кипър, в акваторията на Острова на Афродита.   Съветът иска от Турция незабавно да спре със заплахите и агресивните действия, извършвани от турски военни кораби. Освен това, Съветът повтаря, че е ЕС е дълбоко загрижен от продължаващите репресии в Турция и арести на хора с гражданство от страни от Европейския съюз. Изрично е посочен арестът на двамата гръцки граничари, задържани в средата на март.  ", "date": "2018.03.23", "title": "ЕС изтегли посланика си в Русия, обмисля нови санкции"}
{"url": "http://epicenter.bg/article/Dneshniyat-den-e-prednaznachen-za-dobar-start-i-novo-nachalo/150093/10/101", "text": "23.03.2018- днешният ден е предназначен за добър старт и ново начало, успех в офиса, социалните дейности и семейни празници.   Дневната нумерологична карта е с път на живота 1, активира щастие , ново запознанство, успех на път и добри гости.   Сутринта започва успешно и активно с пътувания и възможност за напасване и синхрон. Всичко ще се подреди на място, както ви харесва, а вечерта ще е щастлива и хармонична.   Мото: Днес новото начало и успеха са с мен!", "date": "2018.03.23", "title": "Днешният ден е предназначен за добър старт и ново начало"}
{"url": "http://epicenter.bg/article/Barbara-Streyzand--Nosat-mi-me-spasi-ot-seks-tormoz/150097/10/100", "text": "75-годишната Барбара Стрейзънд разкри, че никога не е била жертва на сексуален тормоз, както много нейни колежки.   Тя може да се похвали с големи успехи и като певица, и като актриса, и като режисьорка. , каза тя, цитирана от eva.bg. Всъщност Стрейзънд винаги е страдала от комплекс за външния си вид, защото от малка й е повтаряно, че е грозна. Сюжет, който се повтаря и в романтичния филма с Джеф Бриджис \"Огледало с две лица\" (1996). Там обаче героинята на Барбара доказва, че мъжете трудно могат да устоят на жена с нейната външност.  ", "date": "2018.03.23", "title": "Барбара Стрейзънд: Носът ми ме спаси от секс тормоз"}
{"url": "http://epicenter.bg/article/Prints-Hari-i-Megan-Markal-pokaniha-600-gosti-na-svatbata-si-/150098/10/100", "text": "Британският принц Хари и годеницата му Меган Маркъл поканиха 600 гости на сватбата си на 19 май, предаде Ройтерс.   От двореца Кенсингтън съобщиха, че поканените на церемонията в параклиса \"Сейнт Джордж\" на замъка Уиндзор ще присъстват и на обяд след това. По-късно вечерта 200 гости ще бъдат посрещнати на частен прием в намиращия се наблизо Фрогмор хаус. Домакин ще бъде бащата на Хари принц Чарлз.   Кралските покани са щамповани със златисто и черно, след това са полирани и краищата им са позлатени. Те са били изпратени на адресатите тази седмица. Все още няма информация кои са сред очакваните гости. Източник: новини.бг  ", "date": "2018.03.23", "title": "Принц Хари и Меган Маркъл поканиха 600 гости на сватбата си  "}
{"url": "http://epicenter.bg/article/Oranzhev-kod-za-silen-vyatar-i-snyag-e-v-sila-za-9-oblasti--v-ostanalata-chast-ot-stranata-e-obyaven-zhalt/150073/2/0", "text": "Оранжев код за силен вятър и сняг е в сила за 9 области, в останалата част от страната е обявен жълт код. Това сочи справка на сайта на Националния институт по метеорология и хидрология (НИМХ) при БАН.  В тези области се очакват продължаващи снеговалежи и нова снежна покривка над 20 см. В комбинация със силния вятър ще има условия за виелици и навявания в тези области.  През деня на 23 март, снегът в тези области ще премине в дъжд и именно това може да бъде предпоставка за образуване на поледици, предупреждават от НИМХ. Вълнението на морето ще е около 3-4 бала.   През нощта срещу събота в по-голямата част от страната отново ще вали сняг. Над Черноморието ще е облачно с валежи, като през деня снегът ще премине в дъжд. Ще духа умерен и временно силен северозападен вятър. Максимални температури на въздуха: 6-8°. Температурата на морската вода е 7°. Вълнението на морето ще е 4 бала. Това съобщи за Агенция „Фокус“ Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН).   Над планините ще бъде облачно със снеговалежи, които през деня временно ще отслабнат, на места и ще спрат, но вечерта от юг отново ще се активизират. Ще духа умерен север-северозападен, по билата силен юг-югозападен вятър. Максимална температура на височина 1200 метра около минус 1°, на 2000 метра – около минус 5°.  ", "date": "2018.03.23", "title": "Оранжев код за силен вятър и сняг е в сила за 9 области, в останалата част от страната е обявен жълт"}
{"url": "http://epicenter.bg/article/Borisov-v-Bryuksel-za-sreshtata-vav-Varna--Napregnato-mi-se--pritesneno-mi-e--ima-ogromni-ochakvaniya-/150082/2/0", "text": "  Европейският съвет осъди източната част Средиземно море и Егейско море и подчерта своята солидарност с Кипър и Гърция, без да отлага обаче срещата на върха Европейски съюз - Турция на 26 март във Варна. Това стана тази нощ на среща на върха на лидерите от ЕС, продължила до 3 часа българско време.   Очаква се по-късно днес да бъдат разпространени заключенията, свързани с Турция. Преди месец държавните и правителствените ръководители от ЕС решиха, че преценката дали да има среща, ще бъде направена непосредствено преди насрочената дата, в зависимост от развитието на отношенията с Анкара.   .   Премиерът Борисов съобщи вчера, че в навечерието на разговорите има напрежение и големи очаквания. Той поясни, че целта на срещата ще бъде успокояване на отношенията с Анкара.   Борисов подчерта важността на диалога с Анкара и спазването на споразумението за бежанците Както казах на колегите, като погледнете от Варна - вляво Крим, вдясно Истанбул. В такъв регион живеем.  отбеляза премиерът Бойко Борисов.   . Борисов допълни, че ще разговаря с Ердоган за задържаните в Турция гръцки войници.    и се съгласиха с оценката на правителството на Великобритания, че е много вероятно Руската федерация да е отговорна за нападението.   В първия ден от срещата на върха в Брюксел европейските лидери обсъждаха икономически и социални въпроси, сред които и  .   Важна тема беше скандалът с британската Кеймбридж Аналитика, неправомерно използвала лични данни на милиони потребители на Фейсбук.  Взимаме този въпрос много на сериозно\", каза Туск. Европейското право и националните законодателство трябва да се спазват и прилагат\", посочи Доналд Туск - председател на Европейския съвет.  ", "date": "2018.03.23", "title": "Борисов в Брюксел за срещата във Варна: Напрегнато ми е, притеснено ми е, има огромни очаквания"}
{"url": "http://epicenter.bg/article/Agentsiya-Haber--Vanshniyat-ministar-Chavushoglu-usileno-raboti-za-sreshtata-vav-Varna--Dovolen-e-/150083/2/0", "text": " съобщи агенция Хабер, цитирана от БТА.  . Чавушоглу и Челик са доволни от свършената работа, лицата им са усмихнати.    В срещата ще участват председателите на Европейския съвет и на Европейската комисия Доналд Туск и Жан-Клод Юнкер, премиерът Бойко Борисов като домакин и президентът на Турция Реджеп Ердоган.  Вчера Борисов коментира пред български журналисти в Брюксел: \"  Напрегнато ми е, притеснено ми е, огромни очаквания имат всички да се опитаме да успокоим отношенията. Среща ще има, поне на този етап.   на много места по света, водят се войни, агресивни действия, обличат се с хубави думи \"свобода\", \"демокрация\", \"правда\", а всъщност гинат хора. Надали на някой му е най-приятното нещо да организира подобни срещи\". ", "date": "2018.03.23", "title": "Агенция Хабер: Външният министър Чавушоглу усилено работи за срещата във Варна. Доволен е!"}
{"url": "http://epicenter.bg/article/Samo-4--ot-balgarite-iskat-ChEZ-da-e-na-Ginka-Varbakova/150090/2/0", "text": "  За първи път от повече от година социологическо изследване дава преднина на БСП пред ГЕРБ. Реформаторски блок 2.0%; Воля 1.6%; АБВ 1.0%; СДС 0.8%; НФСБ 0.6%; Да, България 0.6%.   са цифрите от изследването. То потвърждава, че пълнолетните българи, които желаят естественият монопол върху електроразпределението да е във владение на частна фирма са малцинство.    Около 15% са посочили, че предпочитат собствеността на дружеството на смесена, 15.9% нямат мнение по въпроса.     1,6% от респондентите пък са \"за\" дружеството да е собственост на други държави.   Изследването показва, че желанието електроразпределението да бъде върнато в собственост на държавата се споделя от привържениците на всички партии в политическия спектър, както и от хора с всички степени на образование.    27% - за смесена, а идеята за чужда (частна или държавна) собственост сумарно набира едва 2%.   Симпатизантите на коалиционните партньори на ГЕРБ от Обединените патриоти реагират сходно. 66% (4% над средното) са за ренационализация, 6% за притежание от български частни лица, 6% за чужди фирми, а още 13% за смесена собственост.   При ориентираните към опозицията в лицето на БСП резултатите са по-ярки. , 4% са склонни дружеството да е във владение на частни лица (български или чужди). За смесена собственост подкрепата си заявяват 9% от симпатизантите на червените, но 41% от тях остават без мнение на въпроса.   Казусът \"ЧЕЗ\" размества обичайната нагласа на българите за симпатиите към политиците.   В контекста на сделката за енергодружеството на въпрос   Резултатите на този въпрос са: БСП 24.7%; ГЕРБ 24.6%; ДПС 6.5%; Атака 2.4%; ВМРО 2.0%; Реформаторски блок 2.0%; Воля 1.6%; АБВ 1.0%; СДС 0.8%; НФСБ 0.6%; Да, България 0.6%.  ", "date": "2018.03.23", "title": "АФИС: Благодарение на Гинка БСП се изравни с ГЕРБ"}
{"url": "http://epicenter.bg/article/Nedzhmi-Ali/150092/2/0", "text": "„В ЕС има повече от 60 млн. ангажирани както в селското стопанство, така и в сектора за преработка на храни. Земеделските райони, включително и тези, които са планински и отдалечени, се използват не само за производство на храни, но също така в тях живеят много европейски граждани и са база на секторите за отдих и туризъм“, каза евродепутатът Неджми Али.   На заседание на Бюджетната комисия на Европейския парламент на 22 март бе представено становище от Комисията по бюджети към Комисията за земеделие и развитие на селските райони, като докладчик бе евродепутатът от АЛДЕ Неджми Али.   „Ролята на селскостопанския сектор на ЕС, осигуряващ продоволствената сигурност за повече от 500 млн. европейски граждани, е от изключително значение. Освен това, нашите земеделски производители, които са зависими от природните ресурси, са и най-преките защитници на околната среда“, посочи Неджми Али.   „Имайки предвид гореказаното, предлагаме становище по Бъдещето на хранителните продукти и земеделието до Комисията земеделие и развитие на селските райони AGRI, като поставяме акцент основно на следните аспекти:   На първо място - за да могат да бъдат постигнати целите на Общата селскостопанска политика (ОСП), следва да се осигури необходимото финансиране през периода на следващата Многогодишна финансова рамка (МФР);   На следващо място - трябва да се извърши опростяване и модернизация на ОСП, но същевременно Европейската комисия следва да гарантира, че функциите за финансов контрол, контрола на изпълнението и одита се изпълняват при еднакъв стандарт и критерии във всичките държави-членки;   Трето - необходимо е да се прилага справедливо разпределение на преките плащания сред държавите-членки, така че да се осигури по-бързо преодоляване на различията между различните региони на Съюза. В това отношение подкрепата за земеделските стопани с акцент върху малките стопанства е много важна.   В заключение - изказваме подкрепа на дейностите за повишаване ефективността на селското стопанство и подобряване на европейската добавена стойност“, завърши Неджми Али.  ", "date": "2018.03.23", "title": "Неджми Али: 60 млн. души са ангажирани в хранителния сектор, да им осигурим необходимото финансиране"}
{"url": "http://epicenter.bg/article/Klimatat-i-bezparichieto-bili-vinovni-za-dupkite-po-patishtata--Video--/150094/2/0", "text": "Дали чиновници и полицаи ще стоят вместо обозначителни табели около дупките по пътищата все още не е ясно, но в обозримо бъдеще всеки премиер ще може да се заиграва с темата, защото състоянието на настилките няма начин решително да се подобри в близко бъдеще. Това стана ясно от думите на експерти в студиото на „Тази сутрин”, предаде бТВ.  Преди седмица бТВ показа лунния пейзаж по родните пътища след стопяването на снега. Сред зрителите явно се оказа и министър-председателят Бойко Борисов, който на извънредно правителствено заседание поиска спешни мерки за затварянето на ямите по основни транспортни артерии в цялата страна.  Ями, в които всяка година потъват по 100 млн. лв държавни разходи и още незнайно колко пари от джоба на гражданите, които плащат данъци и винетки, за да трошат колите си по пътя от точка А до точка Б.  „Премиерът е гневен, министърът (на регионалното развитие и благоустройството Николай Нанков – б.р.) е гневен, и аз съм гневен”, каза председателят на Агенция „Пътна инфраструктура” инж. Дончо Атанасов.  В същото време обаче той посочи, че не можем да очакваме много повече от наличните пътища и магистрали: „Република България притежава 44 хил. км пътища. Една огромна част от тези пътища са на възраст 40-50 години. Експлоатационният период на един път, особено на автомагистрала, е 7-8 години. Има магистрали, които не са ремонтирани около 30 години”.  Той преповтори и тезата на управляващите, че големите температурни амплитуди допълнително претоварват остарелия асфалт.  Как обаче се случва това на практика? Пред камерата на bTV инж. Иван Василев от Областното пътно управление в столицата коментира, че химикалите, които се пръскат за топене на снега, имат негативно влияние:   „При осоляване и при обработка с химикали, водата се топи и започва да влиза в пукнатини и микропукнатини. След спиране на действието на солта или химикала, тя замръзва и, в комбинация с топло и студено време – вечерта знаем, че е по-студено – когато замръзне, руши настилката”.  Председателят на Управителния съвет на Браншова камара „Пътища” и бивш шеф на АПИ инж. Стефан Чайков коментира, че в голям процент от общинските пътища имаме почти пълно унищожаване на износващия слой и няма как да се реже в дълбочина до здраво. „На такива пътища трябва да се върви към цялостно преасфалтиране”, категоричен беше той.  Цената обаче е около 1 млн. евро на километър и затова е трудно да стигнем до „идеалната ситуация” основни ремонти да се правят на 5-10 години.  Така стигаме и до пълненето на дупки. През зимата то се прави със студена смес, като целта е просто участъкът да издържи до по-топлите месеци, когато се правят трайни кръпки с горещ асфалт, обясни инж. Дончо Атанасов.  По думите му подобни „палиативни мерки” имат живот от няколко месеца, но в момента се върви към използването на полимери с по-голяма трайност, които могат да се полагат и буквално във вода.  Надали обаче точно с такива работят многобройните знайни и незнайни фирми, заснети от зрители на bTV да кърпят с горещи смеси посред зима, в дъжд или пък да трамбоват участъците като… скачат върху инертния материал. Шефът на АПИ отбеляза, че най-често става дума за водни цикли, при които фирмите са длъжни да възстановят настилката, но би трябвало последващият контрол да не допуска подобна и според него непрофесионална работа.  ", "date": "2018.03.23", "title": "Климатът и безпаричието били виновни за дупките по пътищата (Видео) "}
{"url": "http://epicenter.bg/article/Nad-63-mln--leva-sa-predvideni-ot-MON-za-natsionalni-programi-prez-godinata/150101/2/0", "text": "Над 63 милиона лева са предвидени от просветното министерството за национални програми през настоящата година, съобщи пред \"Хоризонт\" заместник-министърът на образованието Таня Михайлова. Освен досегашните 10, по които работата ще продължи, са разработени проекти и по 3 нови програми.  Около половин милион лева са предвидени за програмата \"Заедно за всяко дете\", която ще подпомага екипите, работещи за обхващане и задържане на децата в образователната система, 2 милиона лева за възнаграждения за учителите, които работят допълнително с ученици, срещащи трудности в обучението.  „Да се работи по направление компенсиране на дефицити като съответно в началния етап се залага върху общообразователна подготовка, в прогимназиалния етап се акцентира на българския език и на математиката“, поясни основната цел на програмата \"С грижа за всеки ученик\" Таня Михайлова.  Основен акцент в програмата е и работата с ученици, които срещат затруднения по български език, когато той не се говори в семейството.", "date": "2018.03.23", "title": "Над 63 млн. лева са предвидени от МОН за национални програми през годината"}
{"url": "http://epicenter.bg/article/Borisov--Ochertava-se-mnogo-tezhka-sreshta-vav-Varna/150102/2/0", "text": "  Не знаем утро ли е ден ли е, защото възстановихме старите практики през нощта да се дебатира. Има огромна отговорност пред България - голямо доверие и много очаквания за срещата във Варна. Категорично всяка една държава декларира, че каналите за диалог във Варна трябва да продължат. Разбира се, очертава се много тежка среща, защото напреженията са крайно отчетливи, заяви премиерът Бойко Борисов в Брюксел, цитиран от ПИК.   Това, което българските граждани трябва да знаят, че тези открити канали за диалог целят едно единствено нещо - да потвърдят втория транш за споразумението над 3 милиона мигранти да останат в Турция и да гарантираме външните си граници. Това заяви от Брюксел премиерът Бойко Борисов за срещата във Варна с турския президент Реджеп Ердоган.   Тези 3 милиона мигранти трябва да останат зад границата и ние трябва да си запазим границите. Това трябва да постигнем във Варна, освен и рекламата на града, малко като среща в Техеран звучи срещата във Варна, заяви той.   На въпрос около дипломатическия скандал Русия-Великобритания Борисов заяви, че, за съжаление, в момента сме във време, много по-тежко от времето на Студената война. Тогава имаше ясни правила и играчи. Сега отношението на всички е толкова рязко и твърдо, че не съм оптимист за мирното развитие на света, каза той. Времето, в което масово се отзовават дипломати и ние като съюз, надали това ще доведе до повече мир и спокойствие. Стъпихме на твърденията на Великобритания, цитирам дословно: високата степен на вероятност, че зад този атентат, да го наречем, стои Руската федерация. Аз поисках повече доказателства от висока степен на вероятност. Но, кое е важното. ЕС и Великобритания показват, че са едно цяло, независимо от Брекзита и имат своята подкрепа и защита. Оттук-нататък очаквам в следващата седмица бързи ескалации на напрежението, защото доста страни ще започнат да отзовават свои дипломати. У нас, след посещението на патриарх Кирил, настроенията не са в тази посока. Не съм сигурен, че ще постигна и коалиционно споразумение с партньорите, заяви Борисов.   Казах на Тереза Мей своята позиция по случая, напомних за обвинението към Саддам Хюсеин за използване на химическо оръжие, за което после Тони Блеър се извини. Но Великобритания казва, че има \"висока степен на вероятност\" Русия да е участвала в отравянето на агента, каза Борисов. Щом обаче има думата вероятност, значи има и други вероятности, допълни той.   Навремето имаше само НАТО и Варшавския договор, сега има много играчи и много отворени канали за диалог. С това, което ме натовариха снощи, с тази отговорност за Варна, като знам отношението на Австрия, Холандия, Франция, ми се ще с повече разум и отговорност да действаме. Няма по-лошо от войната, заяви Борисов.   Авангардите на Ердоган са от около 2 седмици в България, посочи още Борисов. Срещата с турския президент ще е на 26 март.      ", "date": "2018.03.23", "title": "Борисов: Очертава се много тежка среща във Варна (Видео)"}
{"url": "http://epicenter.bg/article/Georgi-Yordanov--Vav-Varna-tryabva-da-iskame-ot-Turtsiya-obezshtetenie-za-trakiyskite-balgari-/150106/2/0", "text": "На срещата Европейски съюз - Тракия на 26 март премиерът Бойко Борисов трябва остро да постави въпроса за обезщетенията на тракийските българи. Това бе основната тема в декларацията на депутатите от \"БСП за България\", която прочете от трибуната Георги Йорданов. Той припомни, че 26 март е Денят на Тракия. Тази година на същата дата във Варна се събират шефът на Европейската комисия Жан-Клод Юнкер, председателят на Европейския съвет Доналд Туск и президентът на Турция Реджеп Ердоган. Домакин е българският премиер Бойко Борисов.   На 26 март се покланяме пред подвига на българските войни, загинали при превземането на Одринската крепост, припомни от парламентарната трибуна червеният депутат. Георти Йорданов завърши декларацията с думите: \"Нека ролята ни на посредник между Европа и Турция не е за сметка на ролята ни на защитник на българския национален интерес!\"  ", "date": "2018.03.23", "title": "Георги Йорданов: Във Варна трябва да искаме от Турция обезщетение за тракийските българи!"}
{"url": "http://epicenter.bg/article/Promenyat-organizatsiyata-na-dvizhenieto-zaradi-stroezha-na-tretata-liniya-na-metroto/150108/2/0", "text": "Въвежда се временна организация на движението във връзка със строителството на третата линия на метрото. Това съобщиха от пресцентъра на Столична община.   Забранява се влизането на пътни превозни средства по:  - средната част на пътното платно на бул. „Гоце Делчев”, между ул. „Кюстендил” и бул. „Цар Борис ІІІ”, като се оставят за движение на ППС по една пътна лента в двете посоки в същия участък  - северното локално пътно платно на бул. „Цар Борис ІІІ” и две пътни ленти от северната половина на централното пътно платно на бул. ”Цар Борис ІІІ”, с дължина по около 70 м от двете страни спрямо оста на бул. „Гоце Делчев” и ул. „Житница“  - ул. „Житница” между бул.”Цар Борис ІІІ” и ул. „Гебедже”.  Движението на пътни превозни средства по бул. „Цар Борис ІІІ” ще се извършва, както следва:  - в посока кв. „Княжево” - в една пътна лента от южната половина на централното пътно платно на бул. „Цар Борис ІІІ”, в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“, като се осигури и лента за движение на пешеходците с широчина 1,50 м  - в посока „Център” - в една пътна лента от южната половина на централното пътно платно на бул. „Цар Борис ІІІ” в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“     – в посока ж.к. „Гоце Делчев“ ще се движат от ж.к. Овча Купел 2 по маршрута си до кръстовището на ул. „Любляна“ с бул. „Овча Купел“, надясно по бул. „Овча Купел“, наляво по бул. „Цар Борис III”, надясно по бул. „Братя Бъкстон“, наляво по ул. „Тодор Каблешков“, наляво по ул. „Ген. Стефан Тошев“, надясно по бул. „Гоце Делчев“ и по маршрута си до ж.к. „Гоце Делчев“- двупосочно.   - в посока Зоопарка ще се движат от Хюндай България по маршрута си до кръстовището на бул. „Константин Величков“ с бул. „Възкресение“, по бул. „Акад. Иван Евстатиев Гешов“ през тунела под бул. „Цар Борис III” и ул. „Св. Георги Софийски“, надясно по бул. „България”, наляво по бул. „Гоце Делчев“ и по маршрута си до Зоопарка - двупосочно.   – в посока Студентски град ще се движат от ж.к. Овча Купел 2 по маршрута си до кръстовището на ул. „Житница“ с бул. „Овча Купел“, наляво по бул. „Никола Мушанов“, надясно по бул. „Възкресение”, надясно по ул. „Акад. Иван Евстратиев Гешов“ през тунела под бул. „цар Борис III” и ул. „Св. Георги Софийски, по бул. „Петко Ю. Тодоров“, наляво по ул. „Бяла черква“ и по маршрута си до Студентски град - двупосочно.  Автобусите от линии 73, 83 и 102 ще спират на всички съществуващи автобусни спирки в променените участъци от маршрута.  Спирки „Красно село“ с код 0636, 0638, 0639 и 0640 за автобусни линии 63 и 260 и трамвайни линии 4 и 5 се изместват на временно изградени перони в района на кръстовище ул. „Житница“ - бул. „Гоце Делчев“ - бул. „Цар Борис III”.    - двупосочна „Балканкар АД“ с код 0564 и 0569 на ул. „Житница“ ;  - двупосочна „АП Земляне“ с код 0079 и 0080 на ул. „Житница“ ;  - двупосочна „ж.к. Красно село“ с код 0637 и 0641 на бул. „Гоце Делчев“ .", "date": "2018.03.23", "title": "Променят организацията на движението заради строежа на третата линия на метрото"}
{"url": "http://epicenter.bg/article/Karakachanov-za-turskite-tantsi-v-detska-gradina---quot-Patyat-kam-ada-e-postlan-s-dobri-namereniya-quot-/150114/2/0", "text": "Вицепремиерът, министър на отбраната и лидер на ВМРО Красимир Каракачанов заяви, че в България има детски градини и учебни заведения, в които се преподава религиозно възпитание, предаде Дарикнюз.  \"Разровете се, да не вадя доклади на службите\", обясни още Каракачанов. Той обаче не разкри службите проверяват ли детските градини в смесените райони.  Повод за този коментар стана вчерашната остра реакция на ВМРО за празник в детска градина в Момчилград, по време на който деца танцуват на турска песен. От партията нарекоха тържеството \"скандално\". Директорката на учебното заведение обясни, че програмата за празника е била \"Вечер на етносите\" и са изпълнени български танци, руски танци, турски танц.  Според Каракачанов това изобщо не е начин за интеграция: \"Пътят към ада е постлан с добри намерения. На всеки подобен случай трябва да се реагира“, добави той.  \"Не мога да кажа дали е провокация\", каза вицепремиерът за случая и допълни: \"Истината е, че ако се вгледате внимателно, ако направите едни разследвания в тези райони, ще видите, че част от подобни заведения - и учебни, и детски градини, се финансират от чужди държави в разни фондации и там вместо да възпитаваш децата в някакви ценности, се възпитават само и единствено на базата на една единствена религия, което не е редно. Аз мисля, че интеграцията на онази част от населението на България, на която майчиният език не е български, става с усилено изучаване на официалния език на държавата - българският\".  \"Хайде, разровете се и вижте, да не вадя доклади от съответните специализирани служби, вижте в кои райони на страната детски градини, други учебни заведения към религиозни храмове има подобни заведения, в които на децата се налива единствено и само религиозно образование и възпитание. И си задавам въпроса: правилно ли е това. Във всеки подобен случай - не мога да кажа дали този е точно такъв, но всеки подобен случай обществото не може да бъде равнодушно към подобни неща\", каза Каракачанов.  ", "date": "2018.03.23", "title": "Каракачанов за турските танци в детска градина: \"Пътят към ада е постлан с добри намерения\" (Видео)"}
{"url": "http://epicenter.bg/article/Tramp-naznachi-nov-svirep-yastreb-v-ekipa-si/150072/7/0", "text": "Президентът Тръмп заяви, че бившият посланик на САЩ в ООН Джон Болтън ще замени Хърбърт Макмастър и ще стане третият му съветник по националната сигурност. С този ход той продължава да изгражда един от най-твърдолинейните екипи по сигурността в Белия дом в съвременната история, пише в. \"Ню Йорк таймс\". Назначаването на Болтън, което не изисква утвърждаване от Сената, може да доведе до драматични промени в подхода на правителството към кризите по света. То със сигурност ще обърка подготовката за предложената среща на върха в края на май между Тръмп и севернокорейския лидер Ким Чен-ун, пише в. \"Вашингтон пост\". Болтън е свиреп ястреб по отношение на Северна Корея, който е заявявал, че само с превантивен удар може да бъде попречено на тази страна да разработи ядрена ракета, с която да нападне САЩ. Болтън, който нарече преговорите с Пхенян загуба на време, смекчи леко възгледите си, след като Тръмп обяви, че ще седне на масата с Ким. Решението на Тръмп за тази рокада е внезапно, но не неочаквано. То подсказва, че американската външна политика ще възприеме по-конфронтационен подход в момент, когато Тръмп е изправен пред засилващи се предизвикателства. Президентът замени държавния секретар Рекс Тилърсън миналата седмица с директора на ЦРУ Майк Помпейо, който също се е изказвал за смяна на режима в Пхенян и за разваляне на ядреното споразумение с Иран, отбелязва \"Ню Йорк таймс\".      ", "date": "2018.03.23", "title": "Тръмп назначи нов свиреп ястреб в екипа си"}
{"url": "http://epicenter.bg/article/Arestuvaha-ukrainskata-deputatka-Nadya-Savchenko--Obvinena-e-v-zagovor-za-voenen-prevrat/150079/7/0", "text": "Украинският парламент - Върховната Рада - свали имунитета на депутатката Надя Савченко - бивш военен пилот, която стана национална героиня, след като прекара месеци в руски затвор, предаде Асошиейтед прес. Тя бе обвинена в заговор за военен преврат. В реч пред депутатите днес генералният прокурор на Украйна Юрий Луценко каза, че Савченко крояла заговор за нападение срещу парламента с ръчни гранати и автоматични оръжия.   Според Луценко тя действала в тайно споразумение с проруските бунтовници в Източна Украйна за организиране на \"терористичен преврат в интерес на враговете на Украйна\". Той представи тайно записани разговори, в които Савченко говори за контрабандно внасяне на оръжия от Изток.   Савченко, след като бе помилвана от руския президент Владимир Путин, се върна в Украйна и бе избрана в парламента. Тя каза пред депутатите, че е знаела, че разговорите й се записват и е говорила за такива атаки, описвайки \"сюрреалистична политическа провокация, за да осмее правителството\", което според нея е предало надеждите на хората. Тя бе задържана в сградата на парламента днес веднага след като имунитетът й бе свален, в изпълнение на искането на Луценко да бъде арестувана.", "date": "2018.03.23", "title": "Арестуваха украинската депутатка Надя Савченко. Обвинена е в заговор за военен преврат"}
{"url": "http://epicenter.bg/article/Fermerski-pazar-i-punkt-za-predavane-na-stara-tehnika-za-Chasa-na-Zemyata-/150115/2/0", "text": "През тази година Столичната община ще вземе активно участие в отбелязването на световната инициатива Часът на Земята с поредица от екологични инициативи. Освен традиционното изгасяне на светлините на значими общински сгради, Столична община ще разшири пешеходната зона за целия ден в събота (между 8:00 и 21:30 часа) и ще затвори за коли площад Батенберг от бул. „Г. С. Раковски“ до ул. „Княз Александър Батенберг“, съобщиха от пресцентъра на Общината, предаде агенция \"Фокус\".  През целия ден на площада ще се провеждат успоредно две инициативи – фермерски пазар с разнообразни био продукти от цялата страна и мобилен пункт за събиране на стара техника – електрическо и електронно оборудване.  Фермерският пазар „От нашата ферма – с любов за вас!“ е с богато разнообразие на фермерски и занаятчийски храни на малки производители от различни краища на страната и провеждането му е съвместна инициатива между WWF – България и Фондацията за биологично земеделие Биоселена. Той ще работи между 10:00 и 18:00 часа. В мобилния пункт за събиране на стара техника, всички желаещи ще могат да предадат остарелите си или излезли от употреба електроуреди, независимо от размера им. Уредите ще бъдат рециклирани от Екобултех АД – компания за оползотворяване, с която Столична община има сключен договор. Мобилният пункт ще работи между 10:00 и 16:00 часа.   Часът на Земята е най-голямата природозащитна инициатива в света. Провежда се винаги в последаната събота на март от 20,30 до 21,30 ч.    В допълнение към инициативите на пл. Батенберг, Столична община ще освети зеления сигнал на 50 пешеходни светофара в града във формата на сърце – отправяйки ясно послание за любов към природата, подсещайки гражданите да изгасят осветлението си вечерта, включвайки се в световната инициатива.  Столичани и гостите на града са поканени и на традиционното гасене на светлини за Часа на Земята и съпътстващото го огнено шоу с участие на театър на огъня и сенките Fireter и огнено шоу \"Дивинитас\" пред Народния театър Иван Вазов от 20:30 часа.", "date": "2018.03.23", "title": "Фермерски пазар и пункт за предаване на стара техника за Часа на Земята "}
{"url": "http://epicenter.bg/article/Borisov--Avangardite-na-Erdogan-sa-ot-dve-sedmitsi-v-Balgariya--Gotvyat-sreshtata-vav-Varna-/150116/2/0", "text": "Това заяви премиерът Бойко Борисов на брифинг за медиите след заседанието на Европейския съвет в Брюксел. Борисов бе запитан кога точно ще пристигне в морската ни столица президентът на Турция. Всички участници ще пристигат малко по-рано, отвърна той. В понеделник, 26 март, във Варна ще се състои форум на високо равнище Европейски съюз – Турция. В него ще участват председателите на Европейския съвет и на Европейската комисия Доналд Туск и Жан-Клод Юнкер, премиерът Бойко Борисов като домакин и президентът на Турция Реджеп Ердоган. „  не скри Борисов.   И продължи: „Това, което българските граждани трябва да знаят, че тези открити канали за диалог целят едно единствено нещо - да потвърдят втория транш за споразумението над 3 милиона мигранти да останат в Турция и да гарантираме външните си граници.“ Очакванията на ЕС и на Турция от форума във Варна обаче са различни.   Президентът Ердоган ще пристигне за форума, начело на голяма делегация, в състава на която са ключови министри – на външните работи Мевлет Чавушоглу, по въпросите на ЕС Йомер Челик, на икономиката Нихат Зейбекчи и на търговията Бюлент Тюфенкчи, информира влиятелният вестник \"Хюриет\". . ЕК обаче изисква парите да се дават срещу проекти и едва ли ще промени позицията си, за да угоди на турския президент. Основният фокус на Турция в разговорите ще бъде поставен върху ситуацията в Сирия и продължаващата борба срещу кюрдските Отряди за народна защита по южната граница. Брюксел обаче има значителни резерви, както по отношение на турските действия в Сирия, така и по сътрудничеството Анкара – Москва в Близкия Изток. Осъвременяване на споразумението за митнически съюз между Турция и ЕС е още едно важно искане на Анкара към Брюксел. ЕК обаче още не е дала мандат за започване на технически разговори с Турция по този въпрос. Брюксел отдавна настоява и Анкара да сложи край на извънредното положение, започнало след опита за преврат от юли 2016 г. . Ердоган категорично отказва. Заради всичко това премиерът Борисов подчерта неведнъж пред медиите, че е изпълнен с тревога. „Няма по-лошо от войната. Ще ми се с разум и отговорност да действаме“, каза той и след заседанието на Европейския съвет в Брюксел. „Както казах на колегите, като погледнете от Варна - вляво Крим, вдясно Истанбул. В такъв регион живеем. Така че напрегнато ми е, притеснено ми е, огромни очаквания има на всички да се опитаме да успокоим отношенията с Турция“, обобщи ситуацията премиерът Бойко Борисов.", "date": "2018.03.23", "title": "Борисов: Авангардите на Ердоган от две седмици са в България"}
{"url": "http://epicenter.bg/article/Bivshiyat-direktor-na-NIM-e-podpisval-dogovori-s-dashterya-si/150117/2/0", "text": "Със свое решение Комисията за противодействие на корупцията и за отнемане на незаконно придобитото имущество (КПКОНПИ) е установила, че Божидар Димитров като директор на Националния исторически музей (НИМ) е бил в конфликт на интереси при сключването на два договора с дъщеря си и с племенниците си през 2015 г.   Комисията се е самосезирала от публикация в медиите, че НИМ има договорни отношения с търговското дружество „Акшаена -2007“ ООД, в което собственици са дъщерята на Димитров Мария и племенниците му, съобщиха от пресцентъра на Комисията за противодействие на корупцията и за отнемане на незаконно придобитото имущество (КПКОНПИ).   От проверката става ясно, че през април 2015 г. директорът на НИМ е подписал договор с фирмата, собственост на дъщеря му и племенниците му за изработването на каталог на колекция в тираж от 1000 броя на стойност 19 800 лв. и срок за изпълнение септември 2015 г.   Въпреки че в договора е предвидено половината от сумата да се плати авансово, а другата половина – 5 дни след предаването на готовите каталози, второто плащане е извършено два месеца след първото. И двете платежни нареждания са подписани от Божидар Димитров. Същевременно музеят е получил само половината от поръчаните и заплатени каталози и то през октомври 2017 г. – т.е. повече от две години след срока в договора.   По преписката не е представен протокол за предаване на останалата част от каталозите, до пълния му тираж от 1000 бройки. В хода на проверката не са установени данни и за представяне на колекцията в музея. Пак през 2015 г. директорът на НИМ е подписал и втори договор със същата фирма - за печатно издание в тираж от 1000 броя на стойност 15 000 лева.   В двумесечния срок по договора фирмата е предала всичките бройки и е получила цялото плащане като платежните нареждания са подписани от Божидар Димитров. В хода на проверката е установено, че съгласно Вътрешните правила за финансово управление и контрол в НИМ директорът на музея е имал правото да упълномощи свой заместник да подпише договорите като по този начин си направи самоотвод от вземане на решение в конфликт на интереси, но не го е направил.   При нито един от двата договора няма подадена и декларация за конфликт на интереси. Комисията не е установила конфликт на интереси по отношение на „Сдружение Плиска“, тъй като между НИМ и сдружението не са подписвани договори.  ", "date": "2018.03.23", "title": "Комисията за противодействие на корупцията: Бившият директор на НИМ е подписвал договори с дъщеря си"}
{"url": "http://epicenter.bg/article/Prezidentat-Radev-se-sreshta-s-shef-na-kosmicheska-agentsiya/150070/2/0", "text": "Държавният глава Румен Радев ще проведе две срещи днес. От 15.00 часа на „Дондуков“ 2 президентът ще приеме Бас Лансдорп, основател на компанията Mars One, която работи в сферата на частните космически проучвания. Това съобщиха от прессекретариата на държавния глава.   В 16.00 часа президентът Румен Радев ще се срещне с министъра на външните работи на Алжирската демократична и народна република Абделкадер Месахел.", "date": "2018.03.23", "title": "Президентът Радев се среща с шеф на космическа агенция"}
{"url": "http://epicenter.bg/article/Balgariya-v-snezhen-kapan/150074/2/0", "text": "Метеорологичната обстановка ще продължи да се усложнява. През нощта снеговалежите се усилиха и снежната покривка се увеличи. С умерен и временно силен североизточен вятър продължи да нахлува студен въздух. Имаше снежни виелици и се образуваха преспи и навявания. Минималните температури бяха предимно между минус 5° и 0°.   Днес, 23 март, от югозапад валежите временно ще отслабват и в много райони за кратко ще спрат, но привечер от юг отново ще се активизират. Североизточният вятър ще отслабне, ще се ориентира от северозапад и в източната половина от страната ще е умерен, по Черноморието и временно силен.   Максималните температури в по-голямата част от Северна България ще са около нулата – там ще вали сняг, в Южна и по Черноморието – до 6°-8° и там снегът временно ще преминава в дъжд, и има условия за обледяване на проводници. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН).   През нощта срещу събота в по-голямата част от страната отново ще вали сняг. Над Черноморието ще е облачно с валежи, като през деня снегът ще премине дъжд. Ще духа умерен и временно силен северозападен вятър. Максимални температури на въздуха: 6-8°.   Температурата на морската вода е 7°. Вълнението на морето ще е 4 бала. Над планините ще бъде облачно със снеговалежи, които през деня временно ще отслабнат, на места и ще спрат, но вечерта от юг отново ще се активизират. Ще духа умерен север-северозападен, по билата силен юг-югозападен вятър. Максимална температура на височина 1200 метра около 0°, на 2000 метра – около минус 5°.   Атмосферното налягане е по-ниско от средното за месеца и ще се понижава.   В събота ще преобладава облачно време, на места ще превали слаб сняг. Вятърът в Западна България ще стихне. Сутрешните температури ще са отрицателни – в Северна България ще са и под минус 5°, дневните ще са предимно между 0° и 5°.   В неделя ще има временни разкъсвания и намаления на облачността. Вятърът ще се ориентира от юг-югоизток и ще се затопля, повече в източната половина от страната, където вятърът ще е умерен. След временно спиране на валежите, към вечерта от юг-югозапад ще завали дъжд.   В началото на следващата седмица затоплянето ще продължи, но в много райони, главно в Южна и Източна България ще превалява дъжд.", "date": "2018.03.23", "title": "България в снежен капан"}
{"url": "http://epicenter.bg/article/Direktorkata-na--Shtastlivo-detstvo--VMRO-si-napravi-evtin-piar-/150075/2/0", "text": "ВМРО се опита да си направи евтин пиар на гърба на детската градина.   Това заяви директорката на детската градина ”Щастливо детско” в Момчилград Виолета Джарова. Тя се включи в предаването \"ЗДравей, България\" по Нова телевизия. Детската градина се прочу, след като оттам бе разпространен запис, от който се вижда как децата танцуват на фона на турска музика. Директорката обясни, че са празнували Първа пролет и децата са танцували на български, руски, английски песнички.  Празникът е започнал с българско хоро и е завършил с българска песен, обясниха от детската градина. Пред камерата на „Здравей, България” Виолета Джарова обясни, че въпросният танц е представен в изпълнение на програмата за интеграция на малцинствата. „Това е жалък сблъсък между политическите сили. ВМРО се опита да си прави пиар на гърба на детската градина, което доведе до огромен стрес у деца и родители”, заяви Джарова, която е начело на заведението от 20 години насам. Тя подчерта, че „Щастливо детство” развива проект, една от дейностите в който е допълнително обучение по български език. В детската градина нито учителите, нито обслужващият персонал говорят на турски. Само деца общуват така помежду си, защото за повече от тях този език е майчин, обясниха още от ръководството на „Щастливо детство”.     Майка на дете, което ходи в същата детска градина също каза, че децата общуват помежду си на български език, като обясни, че в групата само нейното дете е българче, но не е научило нито дума турски за три години.  Нашата работа ще продължи по същия начин, заяви директорката г-жа Джарова.   След репортажа предаването продължи с гостуване на депутата Искрен Веселинов от ВМРО. Той заяви, че не е очаквал директорката да каже нещо друго, защото в тези райони демокрацията отдавна е илюзия, контролират се от ДПС и направо са феодализирани. Веселинов посочи, че не е очаквал друга реакция от директорката на детската градина и родителите. Проблемът е системен и той същестува, заяви Веселинов.", "date": "2018.03.23", "title": "Директорката на “Щастливо детство”: ВМРО прави евтин пиар! Депутатът Веселинов: Там ДПС контролира!"}
{"url": "http://epicenter.bg/article/Boyko-Noev--Sreshtata-vav-Varna-shte-bade-nadlagvane-mezhdu-ES-i-Turtsiya/150076/2/0", "text": "От години наред ние сме свидетели на едно отделяне на Турция, от това, което ние наричаме Европа. Това премина през караниците с Америка, гражданската война в самата Турция и проблемите със Сирия.   Това заяви бившият военен министър и експерт в сектор \"Сигурност\" Бойко Ноев в сутрешния блок на БНТ.   „Проблемът на България е, че Турция не може да се премести географски. Турция отива в едно друго геополитическо и политическо място. Тази държава няма как да води европейския начин на живот. Вероятно турското общество не може да функционира извън режим. Има опити за демокрация, но на 10 години някой прави военен преврат и тежък режим“, допълни той .   „В момента Русия и Турция имат общи приоритети, за момента ще вървят ръка за ръка“, каза още Ноев   Срещата във Варна с Турция ще бъде продължаване на едно надлъгване с ЕС. 70% от икономиката на Турция се извършват чрез ЕС и тя не може да се конфронтира до краен предел със съюза. Ние трябва спокойно да се отнасяме към заплахите на Ердоган. Ще видим дали ще продължи да се конфронтира с Европа или ще задържи сегашното положение. Европа също ще бъде внимателна, защото има много свои компании, които работят в Турция. Има граница на това, което Европа може да иска от Турция, но и граница на това, което Турция може да иска от Европа.   Не трябва да имаме страх от политиките на Турция и Ердоган. Проблемът с бежанците преди години не беше заради действия на Турция, а заради неподготвеността на правителството на Орешарски да противодейства. Турция е наш съсед, имаме противоречива обща съдба и история и трябва да продължим да работим и да има търпимост в отношенията ни, съветва Ноев.   „Не трябва да изпитваме страх спрямо Турция, както и по отношение на мигрантите. Премиерът Бойко Борисов, както и други премиери, понякога имат екзотични идеи, с цел да изглеждат като миротворци“, завърши Бойко Ноев.", "date": "2018.03.23", "title": "Бойко Ноев: Срещата във Варна ще бъде надлъгване между ЕС и Турция"}
{"url": "http://epicenter.bg/article/Komisiyata-za-zashtita-na-lichnite-danni--EGN-to-ne-e-siguren-identifikator/150078/2/0", "text": "Вчера напуснах комисията към 18.30 часа и главният прокурор не беше подал жалба. Според мен той няма да подаде жалба. Това каза в сутрешния блок на БТВ проф. Веселин Целков, и.д председател на Комисията за защита на личните данни.   \"Много отдавна е известно, че ЕГН-то не е сигурен идентификатор. Нашата комисия е реагирала мигновено и то неведнъж по тази тема. Държавата работи отдавна по този проблем. Трябва да се въведе електронния идентификатор, но за съжаление това все още не е факт. ЕГН-то отдавна е нещо, за което трябва да се предприеме нещо. Ние сме сигнализирали и Столична община, и ЦИК, когато те пуснаха услуги, които могат да се генерират само с ЕГН-то\", даде пример проф. Целков.   \"Има три важни правила за защита на личните данни. Първото е, че личните данни са лични на човека, който ги притежава, и той трябва да си ги пази. Второто е, че задължително трябва да знаете на кой администратор си давате личните данни и има ли законово основание за това. Ако се получи пробив в личните ви данни, веднага трябва да сезирате нашата комисия\", апелира той.", "date": "2018.03.23", "title": "Комисията за защита на личните данни: ЕГН-то не е сигурен идентификатор"}
{"url": "http://epicenter.bg/article/Rumen-Petkov--Videonablyudenieto-e-grizha-za-choveka/150080/2/0", "text": "Видеонаблюдението е основният инструмент за борба с престъпността, то е грижа за човека! Така смята Румен Петков от АБВ. В студиото на сутрешния блок на телевизия \"Денят ON AIR\" бившият вътрешен министър подчерта, че има стотици случаи месечно, в които чрез камерите се засича как на човек му прилошава. \"По най-бързия начин се осигурява медицинска помощ\", твърди Петков. Гостът на Bulgaria ON AIR коментира възложеното от Бойко Борисов организиране на видеонаблюдение и осигуряване на полицейско присъствие в малките населени места да стане личен приоритет на вътрешния министър Валентин Радев. По време на оперативното заседание на парламента в понеделник, свикано от премиера, Борисов даде 1 месец срок редът да бъде подсигурен.  \"Вътрешният министър е много закъснял и не съвсем адекватен от гледна точка на ресурсите, с които може да разполага МВР. Че \"няма достатъчен ресурс\" не е обяснение\", разкритикува Петков. По думите му бюджетът винаги е дефицитен, но, продължи политикът, когато нещата се планират, могат да бъдат намерени решения. \"Всеки, който година и половина казваше, че във всяко село ще назначи полицай - много добре знаеше, че лъже\", убеден е гостът на телевизията. Според Румен Петков това няма как да стане и тези същите хора, когато са го осъзнали сега, днес започнали да предлагат хората да се въоръжат.  ", "date": "2018.03.23", "title": "Румен Петков: Видеонаблюдението е грижа за човека"}
{"url": "http://epicenter.bg/article/Rosen-Bachvarov--Ikonomikata-izsvetlyava-i-sabiraemostta-se-podobryava/150081/2/0", "text": "Росен Бъчваров - говорител на НАП коментира в сутрешния блок на Нова тв скандала с изтичането на пари от данък добавена стойност.   Икономиката изсветлява и събираемостта се подобрява, каза той. По думите му тези 16  милиарда, за които се говори, че не са събрали през  периода 2000 г. - 2017 г., представляват общата сума на ревизионните актове, които НАП е установила, че не са влезли в хазната. 5 млрд. лв. от тях са неплатени и несъбрани - те са така наречените трудно събираеми вземания, обясни говорителят на НАП.   НАП в работата си се ръководи единствено от закона и вътрешните си процедури, каза той. България се нарежда на 20- то място от 27 по несъбираемост на ДДС, показва изследване на ЕС. След нас са Гърция и Италия, посочи Бъчваров.  ", "date": "2018.03.23", "title": "Росен Бъчваров: Икономиката изсветлява и събираемостта се подобрява"}
{"url": "http://epicenter.bg/article/Skrab--Georgi-Mrakov-zagubi-saprugata-si/150085/2/0", "text": "През цялото време той бе неотлъчно до нея. Двамата имат повече от 40 години брачен живот. Георги Марков тежко понасяше болестта ѝ и мисълта за възможна раздяла със съпругата му беше изключително болезнена за него.   Мария Лекова - Маркова бе дългогодишен дипломат, работеше в посолството ни в Унгария. Беше великолепен преводач от унгарски.. Тези, които я познават, ще я запомнят като прекрасен и всеотдаен човек. ", "date": "2018.03.23", "title": "Скръб! Георги Мраков загуби съпругата си"}
{"url": "http://epicenter.bg/article/Preventsiya-sreshtu-igrata--sin-kit--iskat-burgaski-uchiteli/150086/2/0", "text": "  Учители в Бургас искат превантивни мерки срещу играта \"син кит\", съобщи bTV.   Предвижда се учители и полицаи да започнат превантивна акция, за да се избегнат злополуки или инциденти.   Говорителят на ОДМВР - Бургас Цветелина Рандева коментира, че досега информация за играта е имало само онлайн.   Припомняме, играта \"син кит\" е намерена в телефон на бургаски ученик. Детето е съвсем малко в началните класове.   От училището обясняват, че учителката, която е разбрала е знаела, че играта съществува и веднага е реагирала. Не е влизала в телефона, но е казала на детето \"Прибираш се вкъщи и моментално казваш на мама и тати\".   Децата в бургаското училище са запознати с играта. Някои от тях твърдят, че са чули, че играта вече се играе в България. \"Синият кит е игра за самоубийство\", обясни ученик в бургаското школо.  ", "date": "2018.03.23", "title": "Превенция срещу играта „син кит“ искат бургаски учители"}
{"url": "http://epicenter.bg/article/Ministar-Petkov--Velikdenski-dobavki-poluchavat-pensionerite-pod-liniyata-na-bednost/150087/2/0", "text": "Великденските добавки ще запазят размера си от 40 лв. за пенсиите с размер под линията на бедност. Това заяви министърът на труда и социалната политика Бисер Петков пред журналисти преди началото на конференция \"Бъдещето на труда - Work.4.0\", която се провежда в Софийския университет \"Св. Климент Охридски\", съобщи news.bg.  Министърът на труда припомни позицията на министерството - \"следва да се запази обхвата и размера, който вече се утвърди в последните години\". Очаква се решението за отпускане на великденски добавки за пенсионерите да бъде взето на заседание на Министерски съвет на 28 март.  \"Все още не мога да кажа точно какви са параметрите, защото не съм вносител на това предложение, както ви е известно това е плащане, което не е планирано в бюджета на Държавното обществено осигуряване (ДОО), така че трябва да бъде осигурен съответния ресурс, за да могат да бъдат платени великденски добавки\", коментира още социалният министър.   Броят на хората с увреждания в България не е малък и той нараства. Но не е и твърде голям, в сравнение с другите държави. Увеличихме интеграционните добавки, както и актуализирахме списъка с медицинските изделия за хората с увреждания, каза по-рано социалният министър Бисер Петков в сутрешния блок на БНТ.   \"Предвиждат се и помощи, които да се предоставят на настоящ адрес. Реформата в ТЕЛК ограничава случаите на използване на финанси от хора, които нямат увреждания. Няма да отнемаме придобити права или да взимаме пенсии със задна дата. Новата оценка ще покаже дали дадено лице може да работи, какво може да работи и има ли нужда от преквалификация\", каза още той, цитиран от Novini.bg.  \"Хората с увреждания имат нужда от работна интеграция, осигуряване на помощни медицински инструменти и финанси. Оптимизираме системата, която предоставя протези, инвалидни колички и други пособия\", разкри Петков.  \"Случаите с насилие по институциите не трябва да хвърлят сянка върху това, което сме направили. Системата реагира още след първите случаи с насилие в Габрово. Всички деца с увреждания са настанени в центрове от домашен тип, в които по-успешно се интегрират\", допълни социалният министър.  \"Бъдещето на труда е сред приоритетите на българското председателство. Има множество проблеми\", коментира Петков.", "date": "2018.03.23", "title": "Министър Петков: Великденски добавки остават 40 лева"}
{"url": "http://epicenter.bg/article/Dobra-novina--Idva-posledniyat-zimen-uikend--predstoi-ni-po-topla-i-slancheva-sedmitsa/150088/2/0", "text": "  Последният зимен уикенд засега се очертава да бъде на 24 и 25 март. Започналото застудяване ще се задържи и в първия почивен ден, като дневните температури трудно ще достигат 5 градуса над нулата, предаде репортер на БГНЕС.   В събота ще има и слаби превалявания на места от сняг. В празничната неделя, когато е Благовещение, а и когато вече ще сме преместили часовниците с час напред, ще има разкъсана облачност, но ще бъде все още студено за началото на пролетта. Температурите ще бъдат от порядъка на 2-6 градуса над нулата. Валежи не се очакват.   От понеделник започва така дългоочакваното затопляне. В първия ден от новата седмица валежи от дъжд ще има само на места в Източна България. Максималните температури ще бъдат между 9 и 13 градуса. Във вторник ще вали в повече райони от страната, но валежите вече няма да са от сняг, а от дъжд, като температурите ще се запазят около 9-11 градуса. В сряда валежи не се очакват, ще има повече слънце, а дневните температури отново ще са около 10-13 градуса.   От четвъртък започва по-същественото затопляне - температурите ще достигат 13-17 градуса, за София около 15 градуса. Ще бъде предимно слънчево. И в петък остава приятно топло с разкъсана облачност, без валежи.   А в събота и неделя температурите още ще се повишат и ще бъдат около 20 градуса.      ", "date": "2018.03.23", "title": "Добра новина! Идва последният зимен уикенд, предстои ни по-топла и слънчева седмица"}
{"url": "http://epicenter.bg/article/Stanishev--Nedopustimo-e-malkiyat-biznes-da-plashta-poveche-danatsi-ot-tehnologichnite-giganti-/150089/2/0", "text": "„Данъчните правила трябва да важат за всички. Сега технологични гиганти генерират огромни печалби на европейския пазар, но остават недосегаеми за традиционното данъчно облагане, най-вече заради липсата на производство, персонал и други елементи, типични за реалния сектор. Това е неприемливо. Някои от тях имат годишни приходи в размер над четири пъти повече от брутния вътрешен продукт на България. Крайно време е данъчното законодателство в ЕС да навакса с технологичното развитие, за да избегнем случаи, в които малки и средни предприятия плащат повече данъци, като съотношение, отколкото някои от най-големите световни корпорации“.   Това заяви лидерът на ПЕС и български евродепутат Сергей Станишев по повод представеното предложение на ЕК​ за нови правила за данъчно облагане на цифровите дружества. Към момента средният ефективен корпоративен данък, с който са обложени компании като Гугъл, Фейсбук, Епъл и Амазон, възлиза на 9% в ЕС - повече от два пъти по-малко от средното за Европа облагане на традиционните стопански дейности - 23%.    „Нашето политическо семейство винаги е отстоявало позицията, че данъците трябва да са плащани там, където са генерирани печалбите или в конкретния случай, където са потребителите. Приветствам предложението на Комисаря по икономически и финансови въпроси Пиер Московиси, което задава ясни правила за данъчно облагане на цифровите дружества и е огромна стъпка в борбата с избягването на данъци“, допълни Станишев. На първи етап предложението на ЕК предвижда временен данък върху приходите от цифрови дейности на глобални или виртуални дружества, които към този момент не се облагат ефективно. Сметките показват, че държавите-членки могат да очакват около 5 милиарда евро годишно допълнителни приходи при ставка в размер на 3%. Тя ще се прилага за дружества с общи приходи от цял свят, възлизащи на над 750 милиона евро и чиито приходи надхвърлят 50 милиона евро в рамките на ЕС.   Комисията предлага и дългосрочна инициатива за обща реформа на данъчното облагане на цифровите дейности в ЕС. Тя ще предостави инструмент на държавите-членки за облагане с данък на печалбите, реализирани на тяхна територия, дори в случаи, когато дружествата нямат физическо присъствие там. За да влязат в сила новите правила, те трябва да получат одобрение от държавите-членки в Съвета, както и от евродепутатите в ЕП​, където Групата на социалистите вече се обяви в подкрепа на инициативата.   „Когато говорим за единен цифров пазар, не трябва да разбираме само прекарване на интернет по селата, а също и такива сложни въпроси като данъчното облагане на технологичните гиганти. Тъй като това е един от заявените приоритети на Българското председателство, е необходимо правителството да обърне сериозно внимание на предложенията с цел мобилизиране на подкрепа в Съвета”, заяви Станишев.", "date": "2018.03.23", "title": "Станишев: Недопустимо е малкият бизнес да плаща повече от технологичните гиганти!"}
{"url": "http://epicenter.bg/article/Osvobozhdavat-shtarkelite-v-Silistrensko/150121/2/0", "text": "Експерти на РИОСВ – Русе ще поставят алуминиеви пръстени на уловените бели щъркели в населените места в Силистренско. Предвижда се това да стане на 26 март (понеделник) по предварително уточнен маршрут, който започва от Силистра и продължава към общините Дулово, Главиница и Исперих. Това съобщиха от пресцентъра на РИОСВ - Русе. След опръстеняването птиците ще бъдат освободени в природата, за да продължат пътя си. Дейността е съгласувана със специалисти от Центъра за рехабилитация и размножаване на редки видове на „Зелени Балкани“ в Стара Загора. Пръстените са предоставени от НПО, но дейността се координира от Българска орнитологична централа към БАН. Всеки пръстен съдържа информация – уникален номер и имената на страната и организацията, от която е поставен. Това е един от най-простите и достъпни методи за изучаване на миграцията и поведението на птиците. Повторното улавяне, наблюдение или намиране на мъртви екземпляри е незаменим източник на информация.  Продължават да постъпват сигнали за бедстващи птици на територията на РИОСВ –Русе. До момента обаче те са неоснователни, тъй като птиците не са наранени или с обледени крила, съобщават от Novini.bg.", "date": "2018.03.23", "title": "Освобождават щъркелите в Силистренско"}
{"url": "http://epicenter.bg/article/Korneliya-Ninova-zamina-za-Skopie--Sreshta-se-sas-Zaev-predi-foruma-v-Sofiya-na-16-may/150120/2/0", "text": "Визитата на Нинова идва ден, след като на форум на ПЕС в Брюксел лидерите на социалистическите и социалдемократическите партии в ЕС потвърдиха, че ще се съберат в София на 16 май и основен акцент на срещата ще бъде европейската перспектива пред Западните Балкани. Затова на форума ще бъдат поканени и премиерите, и лидерите на левицата от балканските държави, един от които е именно Зоран Заев. В подготовка за големия форум в София през май Корнелия Нинова започва обиколка на Балканите. Тя ще се срещне с ръководствата на държавите от региона, излъчени от леви партии. Нинова обяви намеренията да посети страните от Балканския полуостров още през януари. Срещата с премиера на Македония, която е част от този тур, ще бъде в централата на СДСМ. Когато Зоран Заев бе в България на 21 юни м.г. той се срещна с Нинова в централата на БСП на \"Позитано\" 20.   В делегацията на БСП в Македония участват заместник-председателите на левицата Деница Златева, Кирил Добрев, Владимир Москов; зам.-председателят на ПГ на БСП за БЪЛГАРИЯ Драгомир Стойнев и секретарят на парламентарната група Кристиан Вигенин. Програмата на посещението на Нинова включва и срещи с представители на Българския културен център в Скопие, както и посланика ни в Македония Иван Петков.", "date": "2018.03.23", "title": "Корнелия Нинова замина за Скопие. Среща се със Заев преди форума в София на 16 май"}
{"url": "http://epicenter.bg/article/Zhelyo-Boychev--Stana-yasno--che-s-tol-sistemata-sme-donikade/150126/2/0", "text": "„Става ясно от отговор на министър Нанков, че с тол-системата сме доникъде. Услугата ще бъде начислявана върху транспортната услуга и това означава - да очакваме повишение на цените и на автобусните превози“. Това заяви зам.-председателят на ПГ на „БСП за България“ Жельо Бойчев по време на парламентарния контрол, в който на депутатски питания отговаряше министърът на регионалното развитие и благоустройство Николай Нанков.   „Ние сме готови да участваме в този дебат, защото държим да бъде защитен българският национален интерес“, категоричен бе соцалистът. Бойчев обясни, че на въпроса - кой още определи тарифата, министърът отговаря, че тепърва ще се вземе решение за подготовка за тарифирането и ще се наемат допълнителни консултанти. „А какво правиха до сега? Кой ще определи тарифите – МС, Агенция „Пътна инфраструктура“, НС? Под път и над път министър-председателят и министърът, поне година и половина, където и да се снимат - до някакви пътища и обекти, обясняват за тол-системата“, коментира Бойчев.   Той подчерта, че народните представители от „БСП за България“ няколко пъти са се опитали да предизвикат този дебат в парламентарната комисия по транспорт, защото навсякъде се говори за политиката по тол-системата, само не и в Народното събрание. „200 000 администрация няма да стигне, за да реши проблема с дупките – те са доста повече. Не това е начинът“, заяви пък зам.-председателят на ПГ на „БСП за България“ Георги Свиленски. Той подчерта, че всяка пролет, когато отмине зимата и снегът се стопи, българските граждани, а и депутатите, виждат резултатите от работата на съответното правителство относно поддържането и ремонта на пътната инфраструктура. „Дупките по улиците са факт. Това е най-прекият индикатор за работата на управляващите по ремонта и поддържането на пътни участъци“, каза още той. Според него решението на проблема е може би в политиката, която е възприело правителството на „Борисов-2“ - въвеждането на т.нар. тол-система. „Това го стартираха през 2015 г. и след дълги усилия, години обжалвания, спиране и пускане на процедурата, вече имаме избран изпълнител. Става ясно, че обхватът на системата ще бъде около 83%-85% от пътищата на България. След това обхватът беше намален до 50%. Българските граждани и досега не са наясно каква част и кои пътища ще бъдат обложени с такса“, посочи народният представител. Той уточни, че това има значение, както за събирането, така и за хората, които ще плащат. „Управляващите твърдят, че за лоши пътища няма да се прилага тол-система. Как точно ще се преценява кои пътища са лоши? Носят ли отговорност фирмите, които са извършвали ремонт по тези пътища, които трябва да бъдат обложени с тол-система, но поради некачествените ремонти няма да бъдат обложени?“, попита народният представител. Според него това е най-справедливата система за заплащане преминаването по българските пътища, но трябва да стане ясно- каква е политиката на правителството по тази тема.   „От данни на управляващите в медиите чуваме различни цифри. Едни заявяват, че ще получаваме приходи около 1.5 млрд. лв, други – 750 млн. лв. Кое е вярно?“, попита народният представител Иван Иванов. Той обясни, че това е изключително важно, защото влиза в бюджета. „Кой и как ще определя тарифите? Кой ще определя обхвата на пътищата? Как ще се отрази на българските превозвачи – товарни и пътнически? Да не се окажат те губещата страна?“, попита Иван Иванов.", "date": "2018.03.23", "title": "Бойчев:Премиерът Борисов и министър Нанков все говорят за тол-системата. А се оказа, че сме доникъде"}
{"url": "http://epicenter.bg/article/Borisov-i-Rahoy-razgovaryaha-v-Bryuksel-/150127/2/0", "text": "Министър-председателят Бойко Борисов обсъди с испанския си колега Мариано Рахой напредъка по изпълнението на приоритетите на Българското председателство на среща в Брюксел. Това съобщиха от правителствената информационна служба.  Дадена беше висока оценка на поставения от страната ни акцент за постигането на свързаност между Европа и Западните Балкани и особено на изграждането на добросъседски отношения между държавите от региона като условие за членство в Европейския съюз.  Рахой приветства провеждането на Среща на върха по темата в София. ", "date": "2018.03.23", "title": "Борисов и Рахой разговаряха в Брюксел "}
{"url": "http://epicenter.bg/article/Krasota-ot-Iztoka--Dashteryata-na-kralitsa-Raniya-nasledi-chara-na-mayka-si--Snimki-/150100/10/84", "text": "Йорданската принцеса Иман наследи чара на знаменитата си майка кралица Рания. 21-годишната красавица е най-голямата дъщеря на краля на Йордания Абдула II и съпругата му.  Младата жена се превръща в истинска модна икона и следва елегантния пример на майка си, която винаги впечатлява със стил на всяка нейна публична поява.  Принцеса Иман спазва порядките за благоприлично облекло, но винаги избира модерни дрехи, често от известни модни къщи.  Тоалетите й се отличават с изчистени линии, а понякога са спортни.  Кралица Рания пък умело дава пример за безупречен стил, умело съчетавайки модните тенденции с традициите, като на това подражава и принцесата.  За принцеса Иман се знае малко – завършила е Международната академия в Аман през 2014 г., продължава обучението си в Джорджтаунския университет във Вашингтон.  Там учи и по-големият й брат - престолонаследникът принц Хюсеин.  Източник: дарик", "date": "2018.03.23", "title": "Красота от Изтока: Дъщерята на кралица Рания наследи чара на майка си (Снимки)"}
{"url": "http://epicenter.bg/article/Balgarski-i-chuzhdestranni-modni-brandove-predstavyat-aktualni-kolektsii-na-Sedmitsata-na-modata/150104/10/84", "text": "Шестото издание на седмицата на модата в София започва на 27 март и в продължение на четири вечери ще представи над 36 модни бранда. В зала ЕФЕ на хотел „Маринела“ почитателите на модата ще видят най-актуалните модели за пролет-лято 2018 г.   Връзката между модата и ентъртеймънт, ще е силно застъпен в настоящото издание по модел на световните модни седмици. Отделните ревюта на сцената на SOFIA FASHION WEEK 2018 ще бъдат подкрепени с изпълненията на известни изпълнители,като: Venzy, Pavell & Venci Venc', Балет Megami и Acrobatic Show Megami, Гери Никол, Тита и 100 кила. Специално за седмицата на модата  Весела Бонева и Светлин Къслев са написали парчето Supper Model с което ще открият модните вечери и по време на ревютата ще снимат клипа към песента -това съобщи днес на официалната пресконференция Мария Бонева-съорганизатор и официален медиен партньор – Code Fashion TV.   Председателят на Академията за мода проф. Любомир Стойков представи дизайнерите, които ще открият отделните вечери: Евгения Живкова – дизайнер на модна къща „Жени стил“ и трикратен носител на „Златна игла“ на Академията за мода; Христо Чучев – носител на „Златна игла“ 2018 за булчинска мода; Иван Донев – дизайнер на годината  за 2018-та, както и Анелия Петкова – собственик на Bridal Fashion – официален представител и агент за България на марките: Pronovias, My Lady, Enzoani, Badgley&Mischka, Sherri Hill, „Модека“ и ROCCCOBAROCCO.   Евгения Живкова ще открие първата вечер на 27 март (вторник), която е посветена на  български марки и дизайнери. На модния подиум ще бъдат показани и колекциите на: Djofra Fashion, 29Desires, IMANE, Papena, Fashion House Elena Hristova, Viggo Boutique, Biliana Yotovska Label, Wolf walley, N Style и KWIAT.   Христо Чучев ще открие модните дефилета втората вечер на 28 март (сряда), когато ще бъдат представени Haute Couture колекции на български марки и дизайнери: Berna Moda, Princess Fashion Studio, Be Queen Fashion House, Aggressor, Stoyan Radichev, Banderol, Blink. Анелия Петкова-собственик на Bridal Fashion ще открие третата вечер на 29 март (четвъртък), посветена на гост дизайнери и световни марки,заедно с Carducci, Cesare Paciotti, Bapa Kids, ALL U Re, Nina Naustdal, Narcos, Inside Us, Spenglish.   Специално за ревюто на Cesare Paciotti от Италия ще пристигнат Марко Калчинаро /Marco Calcinaro/ - генерален директор на Cesare Paciotti и Урсула Чекони /Ursula Re Cecconi/ – мениджър продажби. Седмицата на модата ще бъде закрита с гала вечер на 30 март (петък) с ревюто на Иван Донев – дизайнер на годината, който спечели „Златна игла 2018“ преди броени дни. И ексклузивните модели на Sofia Sposa Milano, Evgeniya Borisova Haute Couture и Fashion Gallery Esil Duran. С атрактивното шоу на Christian of Roma Hair ще завърши шестото издание на SOFIA FASHION WEEK 2018.   Калина Паскалева – представи проекта „Добротворчество“, които подпомага деца лишени от родителска грижа, домове за възрастни и пострадали от бедствия хора. Той се осъществява от Професионална гимназия по фризьорство и козметика „Княгиня Евдокия”, гр. София и в него участват ученици на възраст между 14 и 18 години от клубовете по фризьорство и козметика. Стилът и красотата са мотото на училището, затова учениците изработват от рециклирана хартия красиви бижута, костюми, аксесоари, маски, цветя и картички. В първата вечер на 27-ми март четири деца от училището ще представят свои проекти – един от тях беше показан днес на пресконференцията от Далия Миланова, ученичка от гимназията.    Красивите момичета на Visages Model Group и Inter Models ще дефилират в уникално декорираната зала от Events Decor Diamanti, NV flawers и Милена официалния декоратор на х-л Маринела.Всеки ден от 16:00 до 18:00 часа ще има работен брънч, по време на който всеки може да си направи среща с  дизайнера, които най-много го е впечатлил. Афтърпартита са запазена марка за SOFIA FASHION WEEK 2018, генералният партньор Garanti Koza ще посрещне гостите още първата вечер  в Sakura Lobby Bar-Hotel Marinela;партито втората вечер ще бъде в Street Lounge; третата вечер ще е в най-актуалния нощен Club Megami-Hotel Marinela. По модела на световните фешън партита последната вечер ще е в мултифункционалната зала ЕФЕ, със специалното участие на The best DEEP HOUSE DJ Ahmet KILIC. Специално за Sofia Fashion Week  пристигнат най-известните румънски блогърки Алина и Диана или Fabulous Мuses и топ модната блогърка от Лондон – Наталия Хомалова. Водещи на всяка от четирите вечери ще бъдат Боряна Баташова и Теодор Тодоров. Официалната фотосесия на лицата на седмицата на модата е поверена на креативния моден фотограф Костадин Кръстев-Коко, също носител на приза „Златна игла“. Снимките на червения килим по време на предстоящата седмица намодата ще бъдат заснети от „Хайлайф“. ", "date": "2018.03.23", "title": "Български и чуждестранни модни брандове представят актуални колекции на Седмицата на модата"}
{"url": "http://epicenter.bg/article/Desislava-Radeva-/150034/10/84", "text": "Съпругата на президента на България Румен Радев Десислава откри XXVII-я Италиански фестивал на красотата и прическата в Пловдив.    Г-жа Радева е в Пловдив по покана на г-жа Елена Кристиано. Двете дами обединиха усилия, за да дадат старт и надежда на зрелостниците, напускащи институциите, като по този начин ще осигурят устойчиво професионално развитие за тях в сферата на фризьорството.    Двете прерязаха лентата и откриха тридневния фестивал в старата столица.   За повода Десислава Радева бе подбрала късо разкроено сако от букле с преплетени бели и черни нишки и черен панталон тип чарлстон. Президентшата бе допълнила костюма си с ефирна бяла тениска с дълбоко деколте.    Г-жа Ренци също носеше костюм от две части, състоящ се от дълго сако и разкроен панталон във виненочервено. Акценти в горната част на тоалета й бяха бялата яка около врата, обсипана с камъни, и флоралните шарки по дължината на връхната дреха.     в града, на Международен панаир – Пловдив, на бизнес и шоу елита у нас, както и 65 представителни компании на най-известните световни марки в индустрията на красота.   , генералният консул на Република Турция в Пловдив Хюсейин Ергани и съпругите на посланиците на Белгия и на Южна Корея у нас. Сред официалните гости бяха президентът на Италианската търговска камара Марко Монтеки и председателят на \"Конфиндустрия-Италия\" Пиетро Луиджи Гия.   По време на шоу-спектакъла уменията си показаха балет \"Арабеск\" и стилисти от \"Интеркоафюр-България\". Артистичната атракция бе своеобразен подарък за 25-годишнината на компанията организатор \"Christian of Roma\", която бе уважена и от доайена на българските фризьори - стилист Кръстьо Капанов.    В началото на месец февруари стана ясно, че Десислава Радева ще открие и благотворителното шоу на топ коафьора Любен Николов, насрочено за средата на април.  Стилистът е неин личен фризьор, а идеята се е родила спонтанно при едно от посещенията на г-жа Радева в салона му.   Тогава Николов обяви и, че средствата, събрани по време на зрелищния спектакъл, ще бъдат дарени за продължаване на средното образование на сираци от домовете в Казанлък и Кюстендил. И допълни, че шоуто ще бъде под надслов „Живот след смъртта“ и ще препраща към Библейската тематика за пътя на душата към Рая и Ада. ", "date": "2018.03.23", "title": "Десислава Радева преряза лентата на Италианския фестивал на красотата и прическата в Пловдив(Снимки)"}
{"url": "http://epicenter.bg/article/Keyt-Midaltan-napravi-poslednata-si-publichna-izyava-predi-razhdaneto--Snimki-/150111/10/100", "text": "Херцогинята на Кеймбридж Кейт Мидълтън направи последната си публична изява преди раждането, което ще бъде през април, пише сп. Ел.   Мидълтън бе придружена от принц Уилям в Бирмингам на организирана среща, на която се запознаха с някои от атлетите, които ще се подготвят за следващите Параолимпийски игри. Двамата демонстрираха рядък момент на близост, когато принц Уилям седна в една от количките.   Според модното списание, този жест от страна на Кейт е интересен, защото кралската двойка не показва пред обществеността своята близост.   Същото обаче не може да се каже за принц Хари годеницата му Меган Маркъл, които показват своята любов почти винаги, когато са заедно на мероприятие.   Кейт бе облечена по-свободно, пише друго авторитетно модно издание -  сп. \"Харпърс базар\".   За последния си работен ден преди раждането, херцогинята бе заложила на черен прилепнал панталон, популярен още като  . Той бе комбиниран от черна блузка на ситни бели цветчета и красиво светло палто, наподобяващо по-дълго сако. 36-годишната майка бе с лек грим и спусната коса, а аксесоарите са също сведени до минимум.  И двете издание припомнят, че последното раждане на Кейт Мидълтън бе на 2 май 2015 г., когато за първи път проплака принцеса Шарлот. Тогава херцогинята не поемаше никакви официални ангажименти до 17 септември.   Сп. Elle прогнозира, че този \"сценарий\"  вероятно ще се повтори и след третото раждане, и Кейт ще се завърне към публичната си дейност в началото на есента.    Въпреки това информацията няма как да бъде потвърдена, още повече, че през месец май е очакваната с трепет от милиони британци сватба на принц Хари и американката Меган Маркъл. Дали Кейт ще присъства на официалната церемония или не, тепърва предстои да разберем.", "date": "2018.03.23", "title": "Кейт Мидълтън направи последната си публична изява преди раждането (Снимки)"}
{"url": "http://epicenter.bg/article/Slavi-Trifonov-izliza-v-pensiya--otvarya-nova-stranitsa-v-zhivota-si-/150122/10/99", "text": "Шоуменът, който е вече на 52 години, слиза от екран в края на лятото и надали ще се върне през есента.   Дългия е взел решение да отвори нова страница в живота си и занапред няма да се появява като водещ, а ще е само продуцент на собственото си предаване, пише в. „Уикенд“.   Преди седмица Трифонов, който неотдавна обяви кастинг за политици, за първи път призна в собственото си шоу по Би Ти Ви, че 18 години стигат в тв ефир. По този начин той потвърди слуховете, че след изтичането на договора му с телевизията, възнамерява или да спре предаването си, или да бъде само негов продуцент.   Един от вариантите бил вечерната рубрика да се запази, но да се казва само „Шоуто”. Идеята е тя да бъде водена от Иво Сиромахов, който твърдо си извоюва позицията на втория човек в екипа след Слави.   От Би Ти Ви нямали нищо против, но настоявали бюджета да бъде чувствително намален – нещо, с което надали Трифонов ще се съгласи.   Съществувал вариант и предаването да се излъчва веднъж седмично с увеличено времетраене – 2 часа, като акцент там да са актьорските импровизации на безспорните таланти Краси Радков, Тодор Башиянов и Мариан Бачев.   В последната година Дългия на няколко пъти намекваше за евентуалния край на „Шоуто на Слави”. Според негови близки, Трифонов признал, че иска да се отдръпне, преди да е досадил на публиката и нямало за какво да съжалява.   Отделно Слави има сериозни намерения да влиза в политиката още тази есен. Той усилено работи по създаването на проекта си. Става дума за политическо движение, а не за партия, с което ще бъде избегнат и проблема с Би Ти Ви. Шоуменът вече бил намерил финансиране.   Трифонов бил убеден, че е дошло време да се впусне в политиката и смятал, че без проблем ще се превърне в основен играч на този терен. Източник: Новини.бг", "date": "2018.03.23", "title": "Слави Трифонов излиза в пенсия, влиза в политиката"}
{"url": "http://epicenter.bg/article/Megan-Markal-obleche-pulover-na-Viktoriya-Bekam/150136/10/84", "text": "Принц Хари и Меган Маркъл направиха изненадващо пътуване до Белфаст като част от обиколката на Великобритания преди предстоящата сватба.   Меган бе облечена с елегантна зелена пола на дизайнерката Грета Константин, бял пуловер от Виктория Бекъм и палто в слонова кост от Mackage. Кадифените ѝ обувки в кафяво бяха съчетани с кожена чанта в същия цвят. Двойката се усмихваше и махаше на стъписаните минувачи, а пред сградата на изложбения център в Лисбърн ги очакваше тълпа от деца. Двойката ще се запознае с историята на потъналия Титаник и ще хапне в най-култовата кръчма в града. Изненадваща визита ще продължи от серия пътувания в други части на Великобритания. Източник: Дир.бг.", "date": "2018.03.23", "title": "Меган Маркъл облече пуловер на Виктория Бекъм"}
{"url": "http://epicenter.bg/article/Bridzhit-Makron-prosreshtna-hertsoga-na-Lyuksemburg-Anri-v--quot-Lui-Vyuiton-quot---Snimki-/150151/10/84", "text": "Брижит Макрон има дълга и добре документирана модна афера с \"Луи Вюитон\". Така че за никого не е изненада, че първата дама на Франция избра специално изработена за нея бяла рокля на модната къща за вечерното събитие на седмицата в Париж. Брижит бе с дълга рокля, с ръкави и V-образно деколте със специален сребрист \"обков\" на раменете, пише Дир.бг. С този тоалет г-жа Макрон просрещна великия херцог на Люксембург Анри и Мария-Тереза Люксембургска на официална вечеря в Елисейския дворец. Дрехата определено е една от най-бляскавите и впечатляващи в кариерата на Брижит като първа дама. Придържайки се към собствения си стил, 64-годишата дама обикновено избира по-младежки и закачливи силуети, като по-къси поли и рокли. Връзката ѝ с \"Луи Вюитон\" датира много преди президентската кампания на съпруга ѝ - тя седна на първия ред на ревюто на модния бранд още през 2016 г., когато Еманюел бе още министър на икономиката. Оттогава насам тя редовно се появява в тоалети на бранда, включително на встъпването в длъжност като президент на Франция на Еманюел Макрон, както и на визитата на първата дама на САЩ - Мелания Тръмп.", "date": "2018.03.23", "title": "Бриджит Макрон просрещна херцога на Люксембург в \"Луи Вюитон\" (Снимки)"}
{"url": "http://epicenter.bg/article/Desislava-Radeva/150159/10/0", "text": "Съпругата на президента Румен Радев Десислава отново отговори на критиците си чрез социалната мрежа Фейсбук.   В публикацията си първата дама се обърна към дизайнерката Невена Николова, която е автор на тоалетите й за множество публични изяви. Думите на Радева са явен отпор към критиците, които все не харесват нещо във визията й.   :    *** В превод: Бархет, NEVENA, бархет! Рязко се оказА, че дантелата е прекалено бляскава в този случай!   Използвайки английски думи, написани на латиница, първата дама осмива реакциите на потребители в мрежата, които изказаха мнение, че костюмът от дантела, с който се появи по време на визитата си в Израел е прекалено претенциозен за случая. С явна ирония тя предлага на дизайнерката в следващия модел да използват бархет (доста груба материя, неподходяща за изработката на фини дрехи), вместо изящната дантела, използвана по цял свят за направата на елегантни дрехи.   Припомняме, че друг тоалет, изработен от дантела и отново дело на Невена Николова, стана повод за ожесточена дискусия. Роклята, с която г-жа Радева се появи на честването на националния ни празник във Военния клуб, беше сходна с тази на вицепрезидентът Илияна Йотова, дело на друга родна марка \"Жени стил\". Дублирането беше определено като поява на лош вкус и породи коментари, изпълнени с насмешка.   Дизайнерката Невена Николова също се включи като на свои ред сподели публикацията на звездната си клиентка.        ", "date": "2018.03.23", "title": "Десислава Радева отговори на критиците, предложи тоалетите й да са от бархет вмето от дантела"}
{"url": "http://epicenter.bg/article/ES-zastana-zad-Tereza-Mey--Mnogo-veroyatno-e-Rusiya-da-stoi-zad-atakata-sreshtu-Skripal/150077/7/0", "text": "Европейските лидери, които се събраха на съвет в Брюксел, излязоха с обща позиция за отравянето на бившия агент Сергей Скрипал в Солсбъри, съобщи Нова телевизия. Според тях е \"много вероятно Русия да седи зад атаката със забранено вещество срещу бившия руски агент Сергей Скрипал\". Така лидерите подкрепиха Великобритания и тезата на Лондон, че най- вероятният виновник за случилото се е Москва.   Новината съобщи през Тwitter Председателят на Европейския съвет Доналд Туск още преди края на заседнието на европейските лидери. В рамките на разговорите в четвъртък се очаква да разберем дали ще има среща във Варна между Евросъюза и президента на Турция Реджеп Ердоган. Вчера през целия ден провеждането на тази среща изглеждаше под въпрос.     ", "date": "2018.03.23", "title": "ЕС застана зад Тереза Мей: Много вероятно е Русия да стои зад атаката срещу Скрипал"}
{"url": "http://epicenter.bg/article/Turski-samolet-F-16-se-razbi--pilotat-zagina/150084/7/0", "text": "  Самолет Ф-16 на турските военновъздушни сили се е разбил край град Невшехир, област Кападокия.   Катастрофата е станала в близост до селището Гюлшехир, където е паднал самолетът, съобщи журналистката Нахиде Дениз пред БТА, цитирана от  dir.bg.   Пилотът е загинал, съобщи кметът на Невшехир Хасан Юнвери. Той каза още, че към мястото на катастрофата са изпратени екипи за спешна помощ и военни коли.   От щаба на турската армия потвърдиха,че самолетът е паднал по време на учебен полет. Няма обаче информация какви са причините за инцидента.  ", "date": "2018.03.23", "title": "Турски самолет Ф-16 се разби, пилотът загина"}
{"url": "http://epicenter.bg/article/Problemi-s-amerikanskiya-protivoraketen-shtit-v-Polsha/150091/7/0", "text": "Технически проблеми ще отложат за 2020 година приключването на разположената в Полша част от американската система за противоракетна отбрана. Обектът от противоракетната отбрана, разположен близо до брега на Балтийско море, е част от отбраната на НАТО, която ще се простира от Гренландия до Азорските острови.  Полското министерство на отбраната съобщи, че властите в САЩ са заявили, че срещат технически затруднения по вина на фирмата изпълнител.  Ръководителят на американската Агенция за противоракетна отбрана генерал-лейтенант Самюъл Грийвз призна за отлагането на изслушване пред Сената снощи, но заяви, че агенцията продължава да се стреми към разполагането на противоракетния щит.  Представители на НАТО заявяват, че цялата система цели защита от нападения от държави като Иран и организации като Ал Каида. Но схемата разгневи Русия, недоволна от демонстрацията на сила в Източна Европа, отбелязва Ройтерс, цитирана от БТА.  Бившият полски министър на отбраната Томаш Шемоняк от опозиционната партия Гражданска платформа заяви, че отлагането се дължи на липсата на доверие в управляващата в Полша партия Право и справедливост, свързано с приетия неотдавна закон за Холокоста.  \"Техническите причини са само претекст за отлагане до 2020 г. Уверен съм, че ситуацията се дължи на влошаване на отношенията между съюзниците\", заяви той.", "date": "2018.03.23", "title": "Проблеми с американския противоракетен щит в Полша"}
{"url": "http://epicenter.bg/article/ES-gotvi-zhestoki-globi-sled-skandala-s--Feysbuk--/150099/7/0", "text": "Европейският съюз планира да въведе по-строги правила за защита на личните данни в интернет. Те ще се отнасят за социални мрежи и имейл доставчици като \"Фейсбук\" и \"Гугъл\", предава бТВ.  Съгласно проекта властите биха могли да налагат глоби от най-малко 4 процента от оборота на компаниите. В момента органите за защита на потребителите в Общността могат да налагат единствено малки глоби, а някои въобще нямат подобни правомощия.  Това става на фона на разкритията, че консултантска фирма е злоупотребила с данните на около 50 милиона потребители на \"Фейсбук\" в опит да повлияе върху президентските избори в Съединените щати през 2016 г.  Акциите на социалната мрежа се обезцениха значително въпреки уверенията, че подобен гаф не може да се повтори в наши дни. А изпълнителният директор на \"Фейсбук\" Марк Зукърбърг се извини и обеща да бъдат взети всички мерки за защита на личните данни на потребителите.  ", "date": "2018.03.23", "title": "ЕС готви жестоки глоби след скандала с „Фейсбук” "}
{"url": "http://epicenter.bg/article/Sergey-Lavrov--Moskva--kakto-i-predi--ne-vizhda-fakti-za-vina-po-sluchaya--quot-Skripal--/150103/7/0", "text": "Руският външен министър Сергей Лавров заяви, че страната му, както и преди, не вижда факти за вината на Москва по въпроса за отравянето на бившия полковник от ГРУ Сергей Скрипал във Великобритания, предава ТАСС, цитирана от Агенция \"Фокус\".  „Русия, както и преди, не вижда факти за вината на Москва по случая със Скрипал“, подчерта Лавров.  „Лондон прави всичко възможно, за да запрати отношенията с Русия в задънена улица“, допълни той.  Междувременно английски съд реши, че проба от кръвта на атакувания с нервопаралитичен газ на територията на Великобритания бивш служител на руското ГРУ Сергей Скрипал ще бъде изпратена на Организацията за забрана на химическото оръжие.  Съдия Дейвид Уилямс заяви, че лекарите имат право „да вземат кръвни проби за ОЗХО, както и копия от медицинските картони на жертвите“.  Великобритания обвинява Русия за нападението на Скрипал и на дъщеря му в град Солсбъри. В момента те са в кома в болницата в критично, но стабилно състояние.  ", "date": "2018.03.23", "title": "Сергей Лавров: Москва, както и преди, не вижда факти за вина по случая \"Скрипал“ "}
{"url": "http://epicenter.bg/article/Prevantivno--Rusiya-izklyuchva-amerikanskiya-GPS-nad-Siriya--/150110/7/0", "text": "Навигационните системи на самолетите и електронните системи за позициониране GPS престанали правилно да отчитат местоположението на самолетите в Източното Средиземноморие при приближаването на Сирия, съобщи Elinotourkika с позоваване на кипърския източник Phileleftheros.  Органите на гражданската авиация на Кипър и на Турция са излъчили извънредни уведомления NOTAM, от които следва, че командирите на въздушни съдове са констатирали прекъсване на сигналите на GPS в някои райони на Средиземноморието.  Вероятна причина за проблема е смущения в работата на електронните системи в района на бойните действия в Сирия или неправилна работа на спътниците за GPS, които покриват Средиземноморието.  По време на провалите в работата на навигацията във въздушното пространство са забелязани руски и американски специални самолети.  За последните два месеца са констатирани няколко подобни инцидента, обаче проблемът с GPS-навигацията особено се изострили пред последните три дни. Провалите в работата на системите възникват през различни интервали в различни райони, като се проявяват в две форми: пълно прекратяване на сигнала или неправилно определяне местоположението на въздушния съд.  Западни експерти припомнят ефективната работа на руските средства за радио-РЕБ. На фона на съобщенията за подготовка на САЩ за ракетен удар по Сирия, може да се предположи, че Русия тества някакъв „радиоелектронен купол” над страната или демонстрира възможностите си – крилатите ракети не могат да улучват целите си без помощта на GPS.  Според меродавни източници в Сирия са разположени комплекси за радиоевелктронна борба \"Красуха-4\". Предназначението им е да прикриват големи командни пунктове, важни промишлени и административно-политически обекти. Комплексът анализира типа на излъчвания сигнал му въздейства със смущения. Заглушава шпионски спътници, пилотирани и безпилотни самолети, земни радари и авиационни системи АУАКС. \"Красуха-4\" е изградена с цифрово оборудване, инсталирано на четириосно шаси КамАЗ. Далечината на действие е в пределите 150-300 км.   ", "date": "2018.03.23", "title": "Превантивно: Русия изключва американския GPS над Сирия? "}
{"url": "http://epicenter.bg/article/Bivsh-model-na-Playboy--Imah-vrazka-s-Tramp--Izvinyavay--Melaniya/150112/7/0", "text": "Бившият модел на \"Плейбой\"  , която твърди, че е имала с президента Доналд Тръмп и каза, че след първия път, когато са правили секс, той й е предложил да й плати, предаде Асошиейтед прес \r\n \r\n В интервю за шоуто на Андерсън Купър по Си Ен Ен, излъчено снощи, Карън Макдугъл заяви, че , станала в хотел \"Бевърли хилс\" през 2006 г. Макдугъл каза, че двамата са имали \"интимно\" преживяване, после Тръмп се е опитал да й плати, тя не знаела как до приеме това, но . Прибирайки се от хотела, плакала, мислела, че вече няма да види Тръмп, но след като той й се обадил, се съгласила да излиза на срещи с него. Говорейки за Тръмп, Макдугъл няколко пъти го описа като .   Тя каза, че връзката с Тръмп продължила около десет месеца, до април 2017 г.1, когато тя  . Макдугъл каза, че имала чувства към Тръмп, но връзка \"я съсипвала\". Тръмп се жени за съпругата си Мелания през 2005 г., синът им Барън е роден през 2006 г. Попитана от водещия на шоуто какво би казала на Мелания Тръмп, Макдугъл каза, че .   Белият дом каза, че  . Във вторник тя подаде иск срещу компанията собственик на таблоида \"Нешънъл инкуайърър\", която по думите й е платила 150 000 долара по време на предизборната кампания на Тръмп, за да има права върху историята й, но така й не е публикувала нищо. Сега Макдугъл иска съдът да анулира договора, твърди адвокат на Тръмп, участвал тайно в разговорите между модела и компанията собственик на таблоида \"Американ мидиа инк.\" Компанията каза, че от 2016 г.  , а договорът позволява на компанията да прецени дали да публикува историята й.   Източник: дарик", "date": "2018.03.23", "title": "Бивш модел на Playboy: Имах връзка с Тръмп! Извинявай, Мелания"}
{"url": "http://epicenter.bg/article/Teror-v-Yuzhna-Frantsiya--Boets-na--Islyamska-darzhava--strelya-po-politsay-i-vze-zalozhnitsi-v-magazin/150118/7/0", "text": "  Въоръжен мъж взе заложници в супермаркет в южния френски град Треб, съобщават световните агенции, цитирани от БиТиВи.   Преди това в разположения на близо град Каркасон се е стигнало до стрелба, при която е ранен полицай.   На този етап няма яснота колко са заложниците.   Според телевизия Бе Еф Ем нападателят се е врекъл във вярност на \"Ислямска държава\". Това все още не е потвърдено от властите.   На мястото са изпратени над 100 полицаи, включително и от спецотряда за борба с тероризма. Случаят се разследва като терористичен акт.   Премиерът Едуар Филип определи ситуацията като \"изключително сериозна\".   Очаквайте подробности!  ", "date": "2018.03.23", "title": "Терор в Южна Франция! Боец на „Ислямска държава“ стреля по полицай и взе заложници в магазин"}
{"url": "http://epicenter.bg/article/V-Rusiya-vzeha-na-podbiv-zakasalite-v-Arktika-amerikanski-podvodnitsi-/150124/7/0", "text": "В Русия взеха на подбив американските атомни подводници \"Хартфорд\" и \"Кънектикът\", които заседнаха в арктическите ледове, докато изпълняваха учебни стрелби по сценарий за нанасяне на ракетни удари срещу Москва, съобщават руските медии.  \"Ще им се наложи да се обърнат към Русия за ледоразбивач\", написа в руската социална мрежа \"Вконтакте\" Ксения Рябовая.  \"За да не засядат в ледовете, трябва просто да дружат с Русия\", добавя Леонид Чекменев.  Многоцелевите атомни подводници USS Hartford и USS Connecticut според американското командване са гордостта на военно-морските сили, тъй като са трудни за откриване и притежават огромна бойна мощ със своето въоръжение от крилати ракети \"Томахоук\". Но дори и те не успяха да се справят с обикновения лед в Арктика, иронизират руските издания.  Според плана на ученията двете подводници трябвало да изплуват на повърхността и да изстрелят ракетен залп по условни цели на територията на Руската федерация, но прекалено дебелият леден пласт им попречил.  Според американското издание \"Журнал на военно-морския флот\" ученията трябвало да продължат 5 седмици.  В коментар на инцидента директорът на Центъра за военно-политически изследвания на МГИМО Алексей Подберьозкин подчертава, че ВМС на САЩ се опитват да използват географското преимущество на района на Арктика, от където ракетите могат да долетят до европейската част на Русия само за 15 минути. Но американските конструктори не са проектирали подводниците за работа в такива екстремни условия, обяснява той. Те могат да пробият лед с дебелина едва 0,5 метра, докато руските подводници са проектирани да пробиват доста по-дебела ледена покривка.  \"Те не са подготвили подводниците си специално за Арктика - това е стара грешка на всички, които са се опитвали да нападнат Русия. И Наполеон, и Хитлер направиха същата грешка в своето време\", казва той пред \"Радио 1\".    ", "date": "2018.03.23", "title": "В Русия взеха на подбив закъсалите в Арктика американски подводници "}
{"url": "http://epicenter.bg/article/Zastrelyaha-terorista-vav-Frantsiya--dvama-zalozhnitsi-sa-martvi--VIDEO--/150129/7/0", "text": "Двама заложници са загинали, други десетина са ранени при нападението на ислямски терорист в южния френски град Треб, съобщават световните агенции. Терористът, който нападна супермаркет в града и взе заложници, е застрелян от спецчастите.  Информацията за двамата загинали бе съобщена от кмета на града и потвърдена от полицията.  Според последните информации полицията е атакувала зданието и всички останали заложници вече са освободени.   По предварителни данни нападателят е боец на \"Ислямска държава\". Преди да вземе заложници, нападателят прострелял полицай в съседния град Каркасон.     Президентът на Франция Еманюел Макрон е изпратил вътрешния министър Едуар Филип да отиде на мястото на заложническата ситуация в южния град Требе. Според министъра всичката налична информация до момента предполага, че стрелбата в супермаркета, както и убийството на полицейския служител в близкия град Каркасон е „терористичен акт“, предава NBC News, цитирана от \"Фокус\".   Нападателят е от марокански произход, известен е на службите за сигурност. Самоличността му е установена с помощта на регистрационния номер на автомобила му.    Френските медии съобщават, че терористът е искал от властите да освободят Салах Абдеслам — един от организаторите на терористичния акт в Париж от 13 ноември 2015 г.  Припоняме, че в резултат от няколко атаки, проведени почти едновременно (взривове край стадиона \"Стад де Франс\", разстрел на посетителите на няколко ресторанта и клането в концертната зала \"Батаклан\"), загинаха над 130 души, а над 350 бяха ранени.  ", "date": "2018.03.23", "title": "Застреляха терориста във Франция, двама заложници са мъртви (ВИДЕО) "}
{"url": "http://epicenter.bg/article/Prouchvane-sochi-kategorichno--Blizo-85--ot-sarbite-sa-sreshtu-vlizane-v-NATO-/150137/7/51", "text": "Осемдесет и пет процента от сърбите са срещу влизане на страната в НАТО, съгласно данните от анкета, проведена от неправителствената организация „Институт за европейски изследвания“. Проучването показва още, че най-зле настроени към идеята са жителите на Белград, предава белградското радио “Б-92“, цитирано от Агенция \"Фокус\".  Анкетата показва още, че 62% от гражданите не биха приели извинение от НАТО за агресията против ФР Югославия през 1999 година. Тук отново най-много са белградчаните и жителите на регионите Западна Сърбия и Шумадия между 30 и 44 години.  Една трета от респондентите биха приели извинение от Алианса.  В същото време, само десет процента от запитаните биха подкрепили членство в НАТО, а шест процента не могат да решат.  Данните от анкетата показват също, че две трети от запитаните се противопоставят на всякакъв вид сътрудничество между Сърбия и НАТО, докато 26% го подкрепят.  Проучването е проведено между 16-20 март, с участието на 1203 респонденти.  ", "date": "2018.03.23", "title": "Проучване сочи категорично: Близо 85% от сърбите са срещу влизане в НАТО "}
{"url": "http://epicenter.bg/article/Nadya-Savchenko-obyavi-gladna-stachka-/150139/7/0", "text": "Украинската депутатка Надежда Савченко обяви гладна стачка по времена заседанието на съда, на което се определяше мярката за неотклонение, предаде БНР.  Савченко беше арестувана в четвъртък, 22 март, и бяха повдигнати обвинения в опит за държавен преврат. Малко по-рано Върховната рада сне депутатския имунитет.  Савченко обяви, че започва гладна стачка, считано от днес. Тя напомни, че докато беше в руски затвор, изкара 83 обикновена гладна стачка и 6 суха – включително без вода.  Депутатката, която беше щурман на боен хеликоптер на украинската армия, беше осъдена на 22 години затвор по обвинения за съучастие в убийството на двама журналисти в Донбас. През 2016 година беше помилвана от руския президент Путин и се завърна в Украйна като национална героиня. През 2017-а тя основа собствена политическа формация и обяви, че ще се кандидатира за президент на Украйна на изборите през 2019 година.", "date": "2018.03.23", "title": "Надя Савченко обяви гладна стачка "}
{"url": "http://epicenter.bg/article/Viena-vrashta-pusheneto-po-restorantite/150143/7/0", "text": "  Пушенето в австрийските ресторанти и кафенета отново ще бъде разрешено. Това реши днес австрийският парламент, независимо от подписката на над половин милион граждани, които подкрепиха забраната, съобщава БГНЕС.   \"До днес нито една страна в света не направи крачка назад в защита на непушачите\", казва опозиционният депутат на Социалдемократите Памела - Ренди Вагнер.    Междувременно Дясната свободна партия /ФПО/ постави като условие премахването на забраната за новото коалиционно споразумение за сформиране на новото правителство. Министърът на здравеопазването ФПО Беате Хартингер Клайн обвини опозицията в дискриминация на пушачите.   Австрийската камара на лекарите и Сдружението на заболелите от рак на белите дробове събраха 543 хиляди подписа срещу решението.      ", "date": "2018.03.23", "title": "Виена връща пушенето по ресторантите"}
{"url": "http://epicenter.bg/article/Yunker-ochakva-sreshtata-ES-Turtsiya-vav-Varna--quot-sas-smeseni-chuvstva-quot--/150146/7/0", "text": "Очаквам предстоящата среща ЕС-Турция във Варна със смесени чувства, заяви председателят на Европейската комисия Жан-Клос Юнкер на съвместна пресконференция с председателя на Европейския съвет Доналд Туск. Двамата говориха след края на двудневното заседание на Европейския съвет, предаде БТА.  Юнкер поясни, че количеството на проблемите ЕС-Турция не спира да расте, но европейската страна желае да укрепи сътрудничеството с Анкара. Туск изрази надеждата разговорите с турския президент Реджеп Ердоган да засегнат широк кръг от теми, включително за бъдещето. Срещата няма да бъде лесна, пред нас стоят няколко сложни въпроса, включително за турските действия в Сирия. Съседи сме с Турция, трябва да намерим начин да разговаряме открито, добави Туск.  По повод решението на ЕС да подкрепи оценката на Великобритания, че нападението срещу разузнавача Сергей Скрипал най-вероятно е дело на Русия, Туск посочи, че това е възможно най-добрият отговор, на който Общността е способна. Много е трудно да подготвим подобаващ отговор на такова нападение - ние сме съвсем различни от извършителите, ако разбирате какво казвам. В ЕС имаме различни виждания, интереси и традиции в политическото отношение към Русия, не е лесно да бъдем единни и затова оценявам добрата воля, добрия политически инстинкт, добави той.  Юнкер отбеляза, че решението за отзоваването на посланика на ЕС в Москва е \"извънредна мярка\", каквато досега не е била предприемана. Осъждаме (отравянето на Скрипал - бел. кор.), но каналите за комуникация с Москва трябва да останат открити и в това няма противоречие, коментира той.  Туск добави, че от понеделник \"повече от една държава в ЕС\" ще предприеме собствени мерки срещу Москва. По неофициална информация около половината от държавите в ЕС предвиждат да върнат свои дипломати, изпратени в Русия, или да прогонят руски дипломати на своя територия. Той изрази личното си удовлетворение, че въпреки преговорите за напускането на Великобритания, ЕС е останал единен и в този случай.  ", "date": "2018.03.23", "title": "Юнкер очаква срещата ЕС-Турция във Варна \"със смесени чувства\" "}
{"url": "http://epicenter.bg/article/Rusiya-izrazi-sazhalenie--che-ES-izteglya-poslanika-si-v-Moskva-/150153/7/0", "text": "Русия изрази съжаление от решението на Европейския съюз да върне в Брюксел за консултации посланика си в Москва, предаде БНТ.  Москва отрича да има вина за смъртта на бившия руски агент Сергей Скрипал.  В интервю за руската телевизия RT говорителят на Кремъл Дмитрий Песков заяви, че в новия си четвърти мандат Владимир Путин ще се заеме с подобряване на отношенията с Европа и Съединените щати, доколкото те позволят.  Според руското външно министерство Великобритания и Съединените щати въвличат европейските страни в антируска кампания с цел да предизвикат разделение между Европа и Русия.  Съжаляваме, че Европейският съюз предпочете да се включи в поредна антируска кампания, подета от Лондон и съюзниците му отвъд океана с очевидна цел да се постави още едно препятствие по пътя на нормализацията на ситуацията в Европа, заяви Артьом Кожин, говорител на МВнР на Русия.  ", "date": "2018.03.23", "title": "Русия изрази съжаление, че ЕС изтегля посланика си в Москва "}
{"url": "http://epicenter.bg/article/Tramp--Sas-segashnoto-si-ime-Makedoniya-nyama-shans-da-bade-prieta-v-NATO-/150156/7/0", "text": "САЩ няма приемат влизането на Република Македония в НАТО със сегашното име на държавата. Това заяви президентът Доналд Тръмп в свое изявление от Белия дом, по повод Независимостта на Гърция.   Освен това американският президент е поискал пълна свобода за действията на Вселенската патриаршия на територията на Турция и възстановяване на собствеността им върху всички имоти в Турция. Знаково Тръмп е посочил, че до края на мандата му патриарх Вартоломей остава най-голям приятел на САЩ. Впечатляващ е и фактът, че американският президент говори в речта си за Константинопол, а не за Истанбул.", "date": "2018.03.23", "title": "Тръмп: Със сегашното си име Македония няма шанс да бъде приета в НАТО "}
{"url": "http://epicenter.bg/article/Skopie-ne-e-saglasno-s-Atina-za-slyatoto-izpisvane-na--quot-Gorna-Makedoniya-quot--ili--quot-Nova-Makedoniya-quot--/150158/7/0", "text": "Външните министри на Гърция и Македония Никос Кодзиас и Никола Димитров проведоха разговори в Скопие по двустранния спор за името на република Македония, предава БНР.  Атина предпочита слято изписване на имената \"Горна Македония\" или \"Нова Македония\".  На обща пресконференция с гръцкия му колега, Никола Димитров обаче изразил несъгласието на Скопие с това предложение: \"Ако се изговори бързо, може да се изгуби, да не звучи като \"Македония\", така че мисля, че това е сериозен аргумент и за себе си мога да намеря много аргументи да обясня защо вероятно не е най-доброто решение.\", цитира го да казва Националното радио.", "date": "2018.03.23", "title": "Скопие не е съгласно с Атина за слятото изписване на \"Горна Македония\" или \"Нова Македония\" "}
{"url": "http://epicenter.bg/article/Vladimir-Putin--Ot-sluchayno-izbran-prezident-do-zashtitnik-na-krepostta--quot-Rusiya-quot--/150105/11/33", "text": "Първият път, когато видях Владимир Путин лице в лице, беше една студена нощ през март 2000 г. Току-що беше спечелил първите си избори и пристигна в щаб-квартирата си, готов да отговори на въпроси от репортери.  Путин, 47-годишен, беше нов в политиката и такъв изглеждаше: облечен неофициално в сив пуловер, лицето му бе тънко и сериозно.  Само три месеца преди това президентът Борис Елцин бе шокирал света, подавайки оставка на Нова година и посочвайки Путин - ветеран от КГБ и бивш шеф на Федералната служба за сигурност - за действащ президент.  \"Никога не съм мислел, че някога ще участвам в изборите\", каза Путин с презрение. \"Мислех, че е абсолютно неморално да раздавате обещания наляво и надясно, знаейки, че определени обещания не могат да бъдат спазени\".  Това беше класическият коментар на Путин, макар че не го бях осъзнала по онова време: не-кандидатът, мотивиран, изглежда, от единственото желание да измъкне руснаците от бедност.  \"Хората са уморени\", каза той, въздъхвайки, \"животът е труден за тях, очакват по-добър живот от мен, но, разбира се, чудеса не се случват\".  Десетилетие по-късно руснаците живеят по-добре, благодарение на икономическите реформи и скокообразно вдигащите се цени на петрола, които запълват държавната хазна.  Но имаше друга страна на този ранен Владимир Путин. Русия беше затънала във война с чеченските бойци и в предизборна каскада по-малко от седмица преди гласуването през 2000 г. Путин се качи в пилотската кабина на самолет \"СУ-27\" и отлетя до столицата на Чечения Грозни. Срещна се с въоръжените сили и обеща да унищожи бунтовниците.  Образът на корав мъж сработи. Това беше ролята, която щеше да става само по-силна по време на неговото управление.  В неделя, 18 години по-късно, в друга студена изборна вечер, 65-годишният вече Путин пристъпва на сцената по време на победоносно тържество в центъра на Москва.  Лицето му бе по-пълно, имаше само няколко бръчки в ъглите на очите му, но се придвижваше спокойно към тълпата, облечен с яке с кожена яка, президентът Путин им благодари за четвъртата избирателна победа, наричайки я \"признание за това, което сме направили през последните години - в много трудни обстоятелства.\"  \"Ще помислим за бъдещето на нашата велика родина, за бъдещето на нашите деца! Ние сме обречени да успеем!\"  Понастоящем Владимир Путин не може да обещае на своите избиратели, че ще живеят по-добре икономически: западните санкции и по-ниските цени на енергията са факт.  Вместо това той им предлага членство в един вид национален отбор, обединен в преодоляването на всички пречки за победата.  \"Основната заплаха и нашият основен враг е фактът, че изоставаме\", предупреди той в своето 19-то обръщение към нацията за състоянието на държавата през март във Федералнотото събрание. \"Трябва да станем собственици на съдбата си.\"  Руският президент предлага малко конкретни стъпки как ще го направи - или дори какво означава това. Той все още няма подробна икономическа програма за това, което според руската конституция трябва да бъде неговият последен мандат.  За много от неговите поддръжници обаче икономиката не е това, което определя Владимир Путин. Това е ролята му като \"пазител на нацията\". Чечения беше отдавна умиротворена. Днес врагът е Западът: САЩ, Великобритания и Европа като цяло.  Ясен пример: внимателно режисираното представяне на нови ядрени оръжия по време на речта му в парламента. Придружен от лъскав видеоклип, той представя онова, което заплашително нарича \"съвсем нов тип оръжие\", което Америка не може да преодолее: стратегическа ядрена оръжейна система с ракета с ядрен двигател.  Предупреждавайки тези, които биха могли \"да търсят едностранно предимство срещу Русия\", Владимир Путин каза: \"Никой не е успявал да спре Русия\".  Действията, които се осъждат от Запада, побеждават у дома: военното нахлуване на Москва в Сирия показва новата военна мощ на Русия и желанието на Путин да я използва.  Русия сега е \"Крепост Русия\", с Владимир Путин като защитник, изображение, изковано от държавните медии, позиция, подкрепена от някои руски избиратели, които са огорчени от това, което възприемат като обиди, атаки и \"русофобия\" от Запада.  Дори политическият удар от отравянето на бившия шпионин Сергей Скрипал може да е помогнал на Владимир Путин в тези избори. \"Нашите хора винаги се обединяват в трудни времена\", коментира Ела Памфилова, ръководител на избирателната комисия на Русия.  \"Много благодаря на някои лидери - аз няма да ги наименувам - от западните държави, които допринесоха за единството на нашия народ. Те трябва да знаят: никога няма да се отпуснем, когато има такъв натиск\".  През 2018 г. Русия на Путин се нуждае от външен враг и поне засега преизбраният президент има такъв.  ", "date": "2018.03.23", "title": "Владимир Путин: От случайно избран президент до защитник на крепостта \"Русия\" "}
{"url": "http://epicenter.bg/article/Dimitar-Ganev--Veche-godina-zhiveem-ot-skandal-v-skandal--ot-tova-imat-polza-i-GERB--i-BSP/150107/11/0", "text": "  Двуполюсният модел днес е удобен и за БСП, и за ГЕРБ. Тези дни ще стане година откак е съставен кабинетът „Борисов 3“, ние живеем в условия на перманентен скандал – един скандал захлупва втория скандал. От това имат полза и ГЕРБ, и БСП, нещо повече - това е търсено. Скандалите са форма мобилизация на електоратите.   Това каза пред БГНЕС политологът Димитър Ганев, от изследователски център „Тренд“.    Тези дни бе премиерата на книгата му „Пътят към конституцията“, в която на базата на стенограми от българската Кръгла маса и Великото народно събрание прави анализ на българския преход.     Неслучайно избрах за заглавие на книгата „Пътят към конституцията“, защото по мое наблюдение Конституцията не е просто акт на 400 депутати във Великото народно събрание. Говорим за път към Конституцията, който започва с Кръглата маса, каза авторът. Изследването му започва като дипломна работа. Българската кръгла маса крие свои собствени специфики. Решението ѝ за свикване на Велико народно събрание, което да изготви новата българска конституция, трасира уникалния път, по който тръгна страната ни в прехода към демокрация.   Кръглата маса всъщност изиграва съществена роля по две направления. Първо, че на нея изобщо се взема решение за свикване на ВНС и пътя на България към бърза Конституция. Всъщност България е първата държава в Източния блок, в която се приема нова Конституция. Вторият основополагащ момент е, че Кръглата маса фактически завършва със споразумения, а в тях до голяма степен се разгражда цялата тоталитарна система и България започва да действа на демократични релси. Основна моя теза, която залагам в книгата, е, че 7-ото ВНС всъщност е политическо продължение на Кръглата маса. Опитал съм се да покажа как части от текстовете в споразуменията са залегнали в българския основен закон от 1991 г. Други текстове пък задават духа на Конституцията. Всъщност ВНС се съобразява с постановките на Кръглата маса, обясни Ганев.   Той уточни, че на Кръглата маса стоят два отбора – единият на управляващата БКП-БСП /през този период тя се преименува/ и другият – СДС. Представителството, което дават изборите през 1990 г. е подобно на това, което дава Кръглата маса, а именно най-голям брой народни представители имат именно БСП и СДС. Кръглата маса легитимира двата елита – легитимира реформаторското крило в БСП, което е основният действащ субект при свалянето на Тодор Живков, и легитимира опозицията в лицето на СДС.   Кръглата маса е институция от изключително важно значение. Тя е формат на диалог управляващи – опозиция. Политически дебат, който не е познат през последните 45 години. Това само по себе си води до духовно разкрепостяване въобще на българите, защото за първи път се появява и алтернативно мнение, което неминуемо се пренася от Кръглата маса и в цялото общество. В същото време Кръглата маса легитимира БСП като субект в демократичната система. От друга страна легитимира опозицията в лицето на СДС, който тогава е една още рехава коалиция. Нещо повече – Кръглата маса е архитект на двуполюсния модел, в който живяхме десетилетия, ако приемем, че двуполюсният модел свършва 2001 г. – между БСП и СДС. На последно място, но не и по значение, Кръглата маса има огромен принос за разграждане на тоталитарната система. Тя има огромен принос за начертаване на пътя на България към демокрация.   Но има и силна критика по отношение на този формат – Кръглата маса има и огромен дефицит – тя започва своето функциониране в началото на януари 1990 г. – това е само 45 дни след падането на Тодор Живков. Сериозен проблем е, че на нея въобще не става дума за икономика. В България има два прехода – политически и икономически. Единият е от тази еднопартийна власт към демократична система, каквато ни е позната в западния свят тогава. Другият преход е от планова икономика и държавна собственост към пазарна икономика и частна собственост. На Кръглата маса се говори само за първия преход, практически за икономика не става дума. Именно в този период се корени гигантският дефицит да не говорим за икономика, което води до забавяне на реалните икономически реформи със 7-8 години.   Оценката за кръглата маса е по-скоро положителна – няма никакво съмнение в това. Трябва да изясним, че това не е институционална форма, която е наложена от българските социалисти. В България рухването на социалистическата система не е плод на български усилия. Това е много по-мащабен процес, който далеч не започва от България. В книгата съм започнал изследването от началото на Горбачовите реформи - перестройката и гласността. Те завършват с провал, което пък води до ефекта на доминото във всички централни източно европейски държави, които са под диктата на Москва в известен смисъл. Така в рамките на няколко години 1987-1990 г. всички режими в Централна и Източна Европа рухват.   Този период е силно разделящ – България тогава е България на БСП и България на СДС. Това са две Българии, които дори не могат да си говорят – не само като елит, а и като привърженици и симпатизанти, това е време, когато семейства се разделят по политически причини. Това разделение прави и участниците в процесите емоционално обвързани. Именно затова съм търсел за анализа си първичните документи – стенограми от Кръглата маса и Великото народно събрание. А и дълг на моето поколение, което не е платило социалната цена на прехода, не познава политиците от заглавията на вестниците, не е съвременник на тези събития, да направи такова изследване. Аз съм роден 1986 г., по време на Кръглата маса съм бил на 3-4 г. Именно затова в хода на изследването съм се опитал максимално да се абстрахирам от спомените и от позициите на съвременници и участници в тези събития. Опитах се да направя максимален баланс на представители на едната и на другата страна. Основната част от анализа, който съм заложил в книгата е от стенограмите на Кръглата маса и от 7-ото ВНС.   В същото време диалогът и консенсусът са основна част на Кръглата маса. Питате защо при такова разделение има и консенсус. Причината е, че СДС е разграждането на системата. Грешно би било да мислим, че БКП – БСП не е за същото – тя би искала да бъде субект в тази промяна, да бъде основен субект в прехода, да запази своята цялост и да продължи своя политически път. Комунистите като опитни политици са напълно наясно, че връщане към стария ред не може да има. Затова управляващите тогава са склонни на големи отстъпки спрямо СДС само и само те да бъдат част от този преход. Тази цел е постигната.      Двуполюсният модел днес е удобен и за БСП, и за ГЕРБ. Няма никакво съмнение, че от година и половина двуполюсният модел се възстанови. Това е модел, който е търсен от двете партии. Този модел води до изчистване на картината – в България има една управляваща и една опозиционна партия, е изключително изгодна и за ГЕРБ, и за БСП. Големият успех на Нинова беше да върне БСП като полюс в политическата система. През 2017 г. Нинова и БСП постигнаха два пъти по-висок резултат от последните парламентарни избори - от половин милион на 950 000. Това става за време от година и половина. В същото време ГЕРБ през 2014 г. на парламентарните избори след тежък провал на Орешарски, след година и 3-4 месеца протести - ГЕРБ, която беше основна опозиционна сила, печели 1 млн. 50 хил. гласа. След което ГЕРБ съставя правителство с реформаторите, с подкрепата на патриотите, АБВ и т.н. Ние в „Тренд“ сме мерили това управление – хората по никакъв начин не смятаха, че „Борисов“ 2 е успешно управление. Въпреки това на парламентарните избори през 2017 г. ГЕРБ имат със 100 хил. гласа повече, отколкото 2014 г., въпреки че управлението не беше успешно в оценката на общественото мнение. Просто ГЕРБ мобилизира допълнително привърженици с мотива, че те са единствената спирачка на БСП към властта. Това е ефектът на двуполюсността. А от другата страна Нинова успя да се легитимира като единствената реална алтернатива на това управление, което беше „Борисов 2“. Ето тази двуполюсност доведе до свръхрезултат. Това нещо се пренесе в 44-ото НС и ние виждаме как от една година, откак е съставен този кабинет, ние живеем в условия на перманентен скандал – един скандал захлупва втория скандал. Изследователски център „Тренд“ мерим всеки месец нагласите, имахме и три национални проучвания в началото на 2017 г. сега през 2018 г. също имаме три проучвания – ако видите резултатите от тези проучвания, няма да видите никаква разлика между ГЕРБ и БСП – в разлика на 2-3-4% през различните месеци. По малко от 1% между ДПС и патриотите. Значи въпреки този перманентен скандал структурно подкрепата си остава. Обяснението е следното – тази двуполюсност успява да държи максимално консолидирани електоратите на двете партии – и на ГЕРБ, и на БСП. Не казвам, че това няма да се промени. Две неща могат да бъдат промяната. Едното е появата на нов политически субект, да кажем като Слави Трифонов например – една партия, оглавявана от него би могла да донесе сериозна промяна в електоралните нагласи. Второто, което е – социален взрив. Защото няма никакво съмнение, че поради тези скандали и това, което се случва, се трупа социално напрежение. Никой не може да предположи дали ще има социален взрив, като беше примерно през 2013 г. за цените на тока през зимата, или управляващите ще успеят да удържат социалния мир.   Случаят с убийството, извършено от доктора в Пловдив в дома му и спонтанното излизане на толкова много хора е ясен индикатор, че в обществото ни има чувство за дефицит на справедливост.      ", "date": "2018.03.23", "title": "Димитър Ганев: Вече година живеем от скандал в скандал, от това имат полза и ГЕРБ, и БСП"}
{"url": "http://epicenter.bg/article/Prof--Dimitar-Ivanov--Rusiya-podkrepi--doktrinata-Putin--/150131/11/0", "text": "    - В Санкт Петербург, преминавайки през Москва. Бях там като председател на Редакционния съвет на в. „Русия днес – Россия сегодня” – член на Световната асоциация на руската преса. А също и като преподавател по теория на лидерството. Все пак изборите в Русия до голяма степен бяха лидерски – Путин, Жириновски, Собчак, са лидери на различни идейни течения в руския политически живот.   - Много неща - бил съм в Съветския съюз и в Русия многократно през последните 40 години. Имал съм възможност да констатирам състоянието на обществото, отношението към лидерите и очакванията от избори. Този път беше различно отпреди 5 или 10 години. Пак спечели Владимир Путин и въпросът не е, че е за четвърти път президент и рейтингът му удари в тавана на електоралните възможности, а че изборите протекоха спокойно, уверено и дори в приповдигната обстановка. Масово гласуване - от всеки четирима трима отидоха до урните и дадоха масова подкрепа на „докрината Путин”. Доктрина, в която не елитът, не олигархията, не чуждопоклонническите, а руските национални потребности бяха в центъра на посланията. Победата на Путин е толкова безапелационна, че я признаха и опонентите му – дори Жириновски и Ксения Собчак. Като че ли Путин няма политически противници и това е голяма отговорност за него. Проблеми са му жизненото равнище, структурата на икономиката, социалните придобивки за населението. Но той публично поема ангажимент да ги подобри през следващите 6 години. Ключовата дума е „пробив”.  С две думи – руснаците повярваха, че Русия отново е велика. А за тях това е по-важно и от хляба, и от водката!   - Не, има подадени жалби за технически пропуски или други недоволства от битов характер. Гласуваше се бързо, в добър порядък и резултатите се обработваха своевременно – за 5 часа след края на изборния ден бяха обработени практически всички бюлетини.   - Получи се ефектът на бумеранга – този, който го хвърля и не внимава за движението му, сам получава удар. В изборните тв студия многократно прозвучаха саркастични забележки, че Тереза Мей и Доналд Тръмп фактически работеха в полза на Путин със своите фалшиви обвинения. Раздухването на случая с руския предател всъщност бе прието от избирателите като нескопосана провокация. Въобще върху руското обществено мнение все по-ограничено влияние имат външните фактори. Руснакът придоби самочувствие, и то благодарение на президента Путин. А това вече е признание за лидерство – държавата има кауза, изгражда приемлива визия за тази кауза и чертае стратегия за постигането й. В речта си на митинга след изборната победа при – 15 градуса студ Путин говори пред десетки хиляди московчани и очерта ясна „пътна карта” на последния си президентски мандат – политика обърната към народа и в името на младите руснаци.   - Не съм правил журналистическо проучване, но в хотела, в изборните бюра, на представление в Мариинския театър, в залите на Руския музей, в Исаковския събор, в големите книжарници на Санкт Петербург срещах спокойни и уверени хора, няма просяци, няма пияници и проститутки на обществени места. В деня на избора дори милиция нямаше в повече от другите дни. Като бивш офицер от службите знам, че в такива случаи има мобилизация и на щатния състав и на агентурата за долавяне на антидържавни или терористични прояви, но това беше извършено професионално и без да дразни гражданите.   - Струва ми се, че пътят е избран не сега, а преди 4-5 години. Силна Русия в международния живот, повишаване на жизнения стандарт на населението в резултат на нова философия за развитие на икономиката. Нова социална политика в полза на бедните и средните слоеве, нова духовност за младото поколение в посока величието на руската история и култура. И мир - мирът и разбирателството са от особено значение за руския президент. „Доктрината Бжежински”, по която се движи Западът през последните 30 години: нашето си е наше, а вашето е общо – вече не работи. И това се дължи на лидерството на Владимир Путин. Без да го идеализираме, той се оказва по-добър лидер от западните ръководители. Защото има идеи, умее да вдъхновява хората с тях и да дава личен импулс с поведението си за тяхното реализиране.  Очакванията ми са позитивни – не само за Русия, но и за света, върху който тя все повече ще въздейства – сама или съвместно с партньори – Китай, Индия, Турция, а защо не и с Европейския съюз. Еднополюсното господство вече не е на мода.", "date": "2018.03.23", "title": "Проф. Димитър Иванов: Русия подкрепи „доктрината Путин” "}
{"url": "http://epicenter.bg/article/Rabotodatelite-se-oplakaha-na-Manolova-ot--amerikanskite-tsentrali--/150161/4/0", "text": "Четирите работодателски организации – БСК, АИКБ, КРИБ и БТПП се оплакаха в писмо до Омбудсмана Мая Манолова срещу двете американски централи ТЕЦ „Марица Изток” 1 и 3, предаде Канал 3.  „Отговорно твърдим, че те в постоянен и непрекъснат режим, с последователност, достойна за по-добри дела ни ограбват ежедневно, ежечасно и ежеминутно, като ни „измъкват” от джобовете по 14 лева на мегаватчас използвана електроенергия“, се казва в жалбата.  Бизнесът иска от Манолова да се намеси в спора. Индустриалците напомнят, че вследствие на последната поправка в Закона за Омбудсмана от февруари, според която националният защитник вече ще има възможност за намеса и в спорове между граждани и други частни субекти (търговци, граждански организации и отделни граждани).  Даваме си сметка, че подобни жалби, напълно основателно биха могли да отправят още над 6 милиона пълнолетни граждани – гласоподаватели и най-вече данъкоплатци. Те биха могли да се оплачат не само от „американските централи”, които им изземват непазарно по 450 млн. лв. годишно, но и от всевъзможни „ВЕИ-та” и „високоефективни производства” на електроенергия, които неуморно тършуват из джобовете им, така че надплатената сметка да премине 1,5 млрд. лв. годишно\"\", пише още в писмото на организациите.  ", "date": "2018.03.23", "title": "Работодателите се оплакаха на Манолова от „американските централи” "}
{"url": "http://epicenter.bg/article/Arnaudova--Shte-ima-obvineniya-kam-ministri-i-zam-ministri-za-bezstopanstvenost-na-bolnitsite/150119/3/0", "text": "Ако се съберат доказателства, че високопоставени длъжностни лица, включително министри и заместник - министри, са дали разрешение за упражняване на медицински дейности в нарушение на закона, ще бъдат обвинени по делата за безстопанственост на болниците в страната.   Това каза говорителят на главния прокурор Румяна Арнаудова в Бургас днес, цитирана от БТА. Тя пристигна в морския град за участие в тържеството по повод 20 години от създаването на Апелативна прокуратура-Бургас.   До края на март се очаква Министерството на здравеопазването да изпрати допълнителни материали за финансовото състояние на седемте болници в страната, сред които и УМБАЛ-Бургас, които са проверяват. Арнаудова каза, че под прицел на прокуратурата не са болниците и хората,които се грижат за болните, а действията на онези лица, в резултат на които здравните заведения са доведени до тежко състояние. Касае се за безстопанственост, разпитват се свидетели, ще бъдат назначени и необходимите експертизи, каза още тя.   Арнаудова добави, че предмет на разследването са умишлени и неумишлени действия по безстопанственост, но и сключването на явно неизгодни договори.   Арнаудова бе запитана и за хода на разследването по случая с наводненията в Бургаско през октомври миналата година, когато имаше и пет жертви. Към този момент няма обвиняеми. Апелативният прокурор в Бургас Любомир Петров добави, че се очаква изготвянето на основната експертиза.   Друга тема, която засегна Арнаудова, са сигналите срещу престъпни деяния на кметове и заместник-кметове. Справката, която тя съобщи, показва, че от изменението на НПК на 5 ноември миналата година до 15 февруари в специализираната прокуратура са постъпили 102 такива сигнала.   Това, според Арнаудова, означава доверие и изключителна отговорност към случаите да се отговори на обществените очаквания за пълно и обективно разследване. Тя припомни, че месец след постъпване на сигнала срещу кмета на Септември прокуратурата е извършила всичко необходимо, за да се стигне до резултат. По аналогичен начин ще се действа и при всички останали сигнали.", "date": "2018.03.23", "title": "Арнаудова: Ще има обвинения към министри и зам.министри за безстопанственост на болниците"}
{"url": "http://epicenter.bg/article/Evropeyski-sadii--Hactoyavayte-pped-Epdogan-da-vazctanovi-vapxovenctvoto-na-za-ona/150125/3/0", "text": "Hacтoявaйтe пpeд Epдoгaн дa възcтaнoви въpxoвeнcтвoтo нa зaĸoнa, пpизoвaвaт 4 aвтopитeтни opгaнизaции.   Haвpъx cpeщaтa EC-Typция, ĸoятo щe ce пpoвeдe нa 26 мapт във Bapнa, чeтиpи aвтopитeтни eвpoпeйcĸи cъдийcĸи opгaнизaции излязoxa c пpизив ĸъм пpeдcтaвитeлитe нa EC дa нe зaтвapят oчитe cи зa пpoдължaвaщия пpoизвoл в южнaтa ни cъceдĸa.   Πpeди дни cъc cпeциaлeн пpизив пo тoзи пoвoд ĸъм бългapcĸия пpeмиep Бoйĸo Бopиcoв ce oбъpнa и Cъюзът нa cъдиитe.   Днec CCБ paзпpocтpaни oбpъщeниeтo нa Πлaтфopмaтa зa нeзaвиcимa cъдeбнa влacт в Typция, в ĸoятo влизaт Acoциaциятa нa eвpoпeйcĸитe aдминиcтpaтивни cъдии (АЕАЈ), Eвpoпeйcĸaтa acoциaция нa cъдиитe, Cъдии зa cъдии, Eвpoпeйcĸи мaгиcтpaти зa дeмoĸpaция и cвoбoди (МЕDЕL).    Bceĸи в Eвpoпa знae зa зaдъpжaнитe в Typция 150 жypнaлиcти, нo мнoзинcтвoтo oт xopaтa нe ca нaяcнo в ĸaĸвo зaдъpжaнитe ca oбвинeни. Bcичĸи cъдeбни peшeния, пocтaнoвeни дo мoмeнтa, ca в пpинципнo пpoтивopeчиe c ocнoвнитe пpинципи, нa ĸoитo ce ocнoвaвa (oбщoтo) eвpoпeйcĸo пpaвo.  Ocвeн тoвa, нaд 25% oт вcичĸи тypcĸи cъдии и пpoĸypopи, a имeннo пoвeчe oт 3000 дyши, cъщo ca зaдъpжaни пoд cтpaжa, дoĸaтo oчaĸвaт cъдeбнитe cи пpoцecи.  Ha пъpвo мяcтo тaзи шoĸиpaщa peaлнocт oзнaчaвa, чe гoлям бpoй нeвинни лицa ca нeзaĸoннo oбвинeни и тaзи cитyaция нe тpябвa дa ce пpeнeбpeгвa, тъй ĸaтo xopaтa и cтpaнaтa ĸaтo цялo щe cтpaдaт oт paзpyшитeлнитe пocлeдициoт вcичĸo тoвa.  Bтopo, ocвoбoждaвaнeтo oт длъжнocт нa 4279 cъдии и пpoĸypopи (oт пpиблизитeлнo 12 000 в цялa Typция) пpeдcтaвлявa oгpoмнa и вpeднa зaгyбa зa тypcĸaтa cъдeбнa cиcтeмa.  Haличиeтo нa виcoĸoĸвaлифициpaнa и нeзaвиcимa cъдeбнa влacт e eдин oт ĸpaйъгълнитe ĸaмъни нa дeмoĸpaциятa в eднa пpaвoвa дъpжaвa.  Eтo зaщo e oт изĸлючитeлнo знaчeниe Eвpoпa дa пoлoжи вcичĸи възмoжни ycилия, зa дa yбeди Typция дa пpeдпpиeмe мepĸи зa oтcтpaнявaнeтo нa тaзи нeпpиeмливa cитyaция, ĸoятo e бeз cъмнeниe ocнoвнa гpижa ĸaĸтo зa Typция, тaĸa и зa Eвpoпa.  Πлaтфopмaтa зa нeзaвиcимa cъдeбнa cиcтeмa в Typция e cъcтaвeнa oт чeтиpи вoдeщи eвpoпeйcĸи cдpyжeния нa cъдии:Acoциaциятa нa eвpoпeйcĸитe aдминиcтpaтивни cъдии (АЕАЈ, Eвpoпeйcĸaтa acoциaция нa cъдиитe, Cъдии зa cъдии, Eвpoпeйcĸи мaгиcтpaти зa дeмoĸpaция и cвoбoди (МЕDЕL).  Teзи acoциaции oтдaвнa cлeдят oтблизo paзвитиeтo нa тypcĸaтa cъдeбнa cиcтeмa. Oщe oтпpeди 2016 г. ce нaблюдaвa peгpec нa нeзaвиcимocттa, вce пo-нapacтвaщo влияниe нa пpaвитeлcтвoтo и пpeзидeнтa,и нaтиcĸ въpxy cъдиитe и пpoĸypopитe. Cлeд тoвa peпpecиитe, cлyчили ce във вpъзĸa c извънpeднoтo пoлoжeниe cлeд „пpeвpaтa“ пpeз 2016 г., ocтaвиxa cтpaнaтa лишeнa oт нeзaвиcимa cъдeбнa влacт и yпpaвлявaнa в paзpeз c пpинципa зa въpxoвeнcтвo нa пpaвoтo.  Фaĸт e, чe тeĸyщитe нaĸaзaтeлни пpoизвoдcтвa (ĸoитo ca нaблюдaвaни oт нac) нaглeднo дeмoнcтpиpaт ĸoлĸo ниcĸo ca пaднaли cтaндapтитe. Bиcoĸитe cтaндapти ca cъщecтвeн eлeмeнт нa пpaвoвaтa дъpжaвa. Чepвeнaтa нишĸa, ĸoятo тeĸyщитe пpoизвoдcтвa cлeдвaт e дa пpилaгaт пopъчeниятa нa изпълнитeлнaтa влacт, нeзaвиcимo oт нaличиeтo или липcaтa нa дoĸaзaтeлcтвa. Hecпaзвaнeтo нa тeзи пopъчeния зacтpaшaвa живoтa нa вceĸи cъдия или пpoĸypop, ĸoйтo ce e ocмeлил дa cлeдвa пpoфecиoнaлнaтa cи cъвecт.  Haĸpaтĸo, в Typция нямa нeзaвиcимa cъдeбнa cиcтeмa. Toзи фaĸт нe caмo имa пocлeдици зa xилядитe нeпpaвoмepнo зaдъpжaни лицa (нe caмo cъдии), нo cъщo тaĸa щe зaceгнe вcичĸи oблacти/acпeĸти нa eжeднeвния живoт в Typция, a cъщo и oтнoшeниятa мeждy Typция и ocтaнaлитe дъpжaви.  Πoлитичecĸият нaтиcĸ пpинyди тypcĸoтo пpaвитeлcтвo дa ocвoбoди няĸoи oт зaдъpжaнитe жypнaлиcти, eдин oт ĸoитo бe Дeниз Юджeл, чиeтo пoлoжeниe бe в пoдpoбнocти oпиcaнo в мeждyнapoдни мeдийни дoĸлaди. Mнoгo cъдии, пpoĸypopи, aдвoĸaти и жypнaлиcти oбaчe вce oщe ca зaдъpжaни ĸaтo зaлoжници.  Typция пpoдължaвa дa ce дъpжи вce eднo нищo нeoбичaйнo нe ce cлyчвa и oтнoвo ce oпитвa дa възcтaнoви ĸoнтaĸтa cи c Eвpoпa, ĸaтo eднoвpeмeннo c тoвa oтĸaзвa дa пpeĸpaти лoвa нa вeщици, нacoчeн ĸъм oпoнeнтитe нa peжимa, ĸoитo ca зaдъpжaни и пpecлeдвaни бeз ocнoвaниe.  Πлaтфopмaтa зa нeзaвиcимa cъдeбнa cиcтeмa в Typция нaпoмня нa вcичĸи зaинтepecoвaни cтpaни oт Eвpoпeйcĸия cъюз и дъpжaвитe-члeнĸи дa нe зaтвapят oчитe cи зa cтaвaщoтo нaшaтa cъceдĸa, ĸъдeтo нe фyнĸциoниpaт фyндaмeнтaлни eвpoпeйcĸи пpинципи и цeннocти, дoĸaтo пapaлeлнo c тoвa cъщaтa (Typция) пpoдължaвa дa бъдe ĸaндидaт зa члeнcтвo в Eвpoпeйcĸия cъюз.  Πoтyлвaнeтo нa cитyaциятa щe пpeдизвиĸa eдинcтвeнo нeдoвepиeтo нa eвpoпeйcĸoтo нaceлeниe и cъщo тaĸa щe имa oгpoмнo влияниe въpxy пo-нaтaтъшнoтo cътpyдничecтвo мeждy Eвpoпeйcĸия cъюз и Typция, тъй ĸaтo в Typция вeчe нe cъщecтвyвa нeзaвиcимa cъдeбнa cиcтeмa.  B зaĸлючeниe:  Πлaтфopмaтa зa нeзaвиcимa cъдeбнa cиcтeмa в Typция oцeнявa и зaчитa пpoдължaвaщия диaлoг, ocнoвaн нa cpeщи нa виcoĸo paвнищe мeждy Typция и Eвpoпa, нo нacтoятeлнo пpизoвaвa ocнoвeн фoĸyc нa тoзи диaлoг дa бъдe пpизoвaвaнeтo и yбeждaвaнeтo нa Typция дa:  a. ce зaвъpнe ĸъм пpинципa нa въpxoвeнcтвoтo нa пpaвoтo  б. дa пpeĸpaти пpoизвoдcтвaтa, в ĸoитo нямa дoĸaзaтeлcтвa зa извъpшвaнe нa пpecтъплeниe  в. дa ocвoбoди вcичĸи пoлитичecĸи зaтвopници  г. дa възcтaнoви нa paбoтa вcичĸи нeocнoвaтeлнo или нecпpaвeдливo ocвoбoдeни oт длъжнocт cъдии и пpoĸypopи и дa въpнe ĸoнфиcĸyвaнoтo им имyщecтвo  д. дa пpeĸpaти извънpeднoтo пoлoжeниe и дa възcтaнoви пpинципa нa cпpaвeдлив cъдeбeн пpoцec, ĸaĸтo e зaĸpeпeн в Eвpoпeйcĸaтa ĸoнвeнция зa зaщитa пpaвaтa нa чoвeĸa и ocнoвнитe cвoбoди  e. дa ce cъoбpaзи cъc cĸopoшнитe peшeния oт 20-ти мapт нa ECΠЧ, c ĸoитo Typция e ocъдeнa зa нapyшeния нa пpaвoтo нa cвoбoдa и cигypнocт, и нa пpaвoтo нa cвoбoдa нa изpaзявaнe нa мнeниe. ", "date": "2018.03.23", "title": "Европейски съдии: Hacтoявaйтe пpeд Epдoгaн дa възcтaнoви въpxoвeнcтвoтo нa зaĸoнa"}
{"url": "http://epicenter.bg/article/Izmamnitsi-tarsyat--sharani--ot-imeto-na-balgarska-banka-/150142/3/0", "text": "Пореден опит за измама заля електронните пощи. Този път е използвано името на известна банка, предава Дарикнюз.  „Скъпи клиенти, Вашата електронна сметка е временно заключена от съображения за сигурност. Ако искате да активирате профила си, следвайте инструкциите“, пише в съобщението, подписано от „Обслужване на клиенти“.  Приложен е линк, на който подателите на писмото обещават, че може да бъде намерена повече информация. На пръв поглед всичко изглежда наред в писмото, но името на подателя в имейла се различава с една буква от реалното име на банката, чието име се използва. Приложеният линк е към сайт за фишинг.  От банката, от чието име се разпространява писмото, съобщават на официалната си страница, че атаките от подобен тип са зачестили през последните години.  „Чрез фишинг атаките, злонамерени лица се сдобиват с лични данни, пароли за достъп до онлайн банкиране, както и с номера на банкови карти на клиента, за да злоупотребят с тях“, обясняват от банката.  Това се случва, като измамниците изпращат имейл, който звучи убедително и правдоподобно и до голяма степен наподобява официалния формат на банковата кореспонденция. Така те подканват потенциалните си жертви към отваряне на линк, водещ към имитираща страница, където да въведат доброволно своите данни.  Експерти съветват в никакъв случай да не се доверяваме на имейли от такъв тип и да не се отварят прикачените линкове.  ", "date": "2018.03.23", "title": "Измамници търсят „шарани“ от името на българска банка "}
{"url": "http://epicenter.bg/article/GDBOP-zadarzha-pedofil--izdirvan-ot-Interpol-/150150/3/0", "text": "Служители на ГДБОП задържаха педофил, издирван с червена бюлетина на Интерпол от 2011 г. за извършени сексуални престъпления срещу деца в САЩ, предаде бТВ.  Задържаният е от Великобритания, последно се подвизавал във Велико Търново.  От жилището му са иззети три компютърни конфигурации, използвани от мъжа за сваляне и разпространение на материали с порнографско съдържание.  В страната ни педофилът влязъл чрез подменени имена и документи за самоличност. От август миналата година обитавал жилище в един от новите квартали на Велико Търново. Според съседите живеел с жена и дете.  Ден след задържането спътницата му и хора от близкото му обкръжение не пожелаха да разкажат, доколко и като какъв го познават.  ", "date": "2018.03.23", "title": "ГДБОП задържа педофил, издирван от Интерпол "}
{"url": "http://epicenter.bg/article/Vatreshniyat-ministar-otkazva-da-dade-orazhie-na-kmetovete-/150157/3/0", "text": "\"Не може да им раздадем оръжие. В България има 320 000 цеви, т.е. хора, които притежават оръжие. Задача на кметовете е да имат добра комуникация с областните дирекции, те идват и прилагат закона\". Това заяви вътрешният министър Валентин Радев в отговор на въпроса дали кметовете могат да носят оръжие.  Може да се направи реорганизация на местно ниво, например в област Благоевград полицейските служители са 880 и директорът на полицията може да премества служители в зависимост от това, къде натискът на престъпността е по-голям. Повече камери, повече наблюдение и координация на местната власт с полицейските представители, обясни министър Радев.  \"Не съм против частните охранителни фирми. С актуализацията на закона за МВР, който аз внесох през юни миналата година, казах: \"Не променяме никакви правила. Само подобряваме съществуващия закон заедно и в диалог с НПО и представители на частния охранителен бизнес. Техните фирми имат близо 200 000 служители. Има само една дума в закона, която и главният прокурор, и президентът видяха - \"урбанизирани територии\", и дадоха закона на Конституционния съд.  Ако Конституционният съд каже без тях, махаме ги, но всичко останало е в подобряване на реда за всички страни - за полицаите и за охранителите, за всички, които участват във веригата\", подчерта министър Радев.", "date": "2018.03.23", "title": "Вътрешният министър отказва да даде оръжие на кметовете "}
{"url": "http://epicenter.bg/article/Dozhivoten-zatvor-za-Lyubo-Grebetsa-ot--quot-Naglite-quot--/150160/3/0", "text": "Софийският градски съд осъди на доживотен затвор Любомир Димитров - Гребеца за две убийства – разстрела на Юлиан Лефтеров – Кокошката, на 8 януари 2009 г. и на Иван Пайнавелов - Сапата, на 12 април 2009 г. край Бистрица.  . Гребеца излежава 10-годишна присъда като част от бандата за отвличания \"Наглите\". За първото убийство Гребеца получи 18 г., за второто - доживотен затвор, затова му се налага по-тежкото наказание. Той трябва да го изтърпи при специален режим. Освен това, трябва да заплати 300 хиляди лева кръвнина на родителите на Юлиан Лефтеров - Анета и Георги Лефтерови. Дъщерята на Иван Пайнавелов не стъпи като граждански ищец на делото. Димитров трябва да заплати и към 20 хиляди лева разноски по делото, за които съдът издаде служебно изпълнителен лист.  Въпреки че в момента Гребеца е в затвора, съдът му наложи и мярка \"задържане под стража\", тъй като за отвличанията му остава да изтърпи още около 5 месеца лишаване от свобода. Освен това, той работи зад решетките. Поради тази причина, за да се предотврати евентуално негово бягство след края на присъдата му за \"Наглите\", съдът му определи \"задържане под стража\", което ще бъде реализирано веднага, след като изтекат 5-те месеца затвор по другото дело.  Любо Гребеца е един от осъдените, които често искат условно предсрочно освобождаване. Досега той безрезултатно се е възползвал два пъти от тази възможност. Доживотната присъда не е окончателна, подлежи на обжалване пред Софийския Апелативен съд.  \"Не съм убил никой, бях много близък и с двамата. С Иван Пайнавелов никога не сме се карали\", каза в последната си дума пред съда Любомир Димитров. Техните тела бяха открити в Плана планина през 2010 г.  Основен свидетел срещу Любо Гребеца е неговият доскорошен приятел от \"Наглите\" Даниел Димитров - Данчо Релето. Според прокуратурата основният мотив за убийството на Лефтеров бил проваленият му опит за мнимо отвличане.  Целта била да се вземат пари от вуйчото на Юлиян. Мотивът за разстрела на Сапата пък бил скандал между него и Гребеца за джип. Прокуратурата поиска доживотен затвор.  ", "date": "2018.03.23", "title": "Доживотен затвор за Любо Гребеца от \"Наглите\" "}
{"url": "http://epicenter.bg/article/ABV--Borisov-da-postavi-vaprosa-za-trakiytsite-na-Erdogan-/150135/2/0", "text": "И от партия АБВ настояват въпросът за обезщетението на тракийските българи да бъде поставен на срещата ЕС – Турция във Варна. Това се посочва в специална декларация на партията. На 26 март във Варна ще се състои международен форум, на който домакин е българският премиер Бойко Борисов. В него ще участват председателите на Европейската комисия Жан-Клод Юнкер и на Европейския съвет Доналд Туск, както и президентът на Турция Реджеп Ердоган. От партията на Константин Проданов припомнят, че 26 март е и Денят на Тракия. „В навечерието на срещата на европейските лидери с турския президент Ердоган и особено в светлината на поредното негово провокативно изказване спрямо съседни държави, очакваме  не само отправяне на  мощно послание в защита на тракийската кауза, но и по-активни външнополитически действия. Това би могло да включва коригиране на официалната българска позиция в посока към търсене на отделни преговори с турската страна, специално по въпроса за имуществото на бежанците от Тракия и Мала Азия и тяхното материално и морално обезщетение“, се казва в декларацията на АБВ. И се припомня, че през 2008 г., Европейският парламент прие резолюция, с която обвърза членството на Турция в ЕС с обезщетенията за имотите на тракийските българи.", "date": "2018.03.23", "title": "АБВ: Борисов да постави въпроса за тракийците на Ердоган!"}
{"url": "http://epicenter.bg/article/Iliyana-Yotova-shte-iznese-publichna-lektsiya-v-Universiteta-na-Lozana/150138/2/0", "text": "По покана на „Фондация Жан Моне за Европа“ вицепрезидентът Илияна Йотова ще изнесе публична лекция в Аулата на Института по публична администрация в Университета на Лозана във вторник, 27 март. Пред представители на дипломатическия корпус, преподаватели и студенти вицепрезидентът ще представи вижданията си за бъдещето на европейския проект и ролята на Българското председателство на Съвета на ЕС. В лекцията „Европейският проект: поглед от Българското европредседателство“ Илияна Йотова ще направи кратък обзор на пътя на следвоенна Европа до днешния Европейски съюз, ще очертае основните предизвикателства пред общността днес и ще изложи своите предложения за промени във функционирането й. „Фондация Жан Моне за Европа“ е влиятелен европейски и международен мозъчен тръст, основан през 1978 г. в Лозана от един от бащите на обединена Европа – Жан Моне. Днес в специална библиотека и център за документи в сградата на фондацията, която се помещава в кампуса на Университета на Лозана, се съхраняват всички архиви на Моне и много други материали, свързани с развитието на ЕС. Жак Делор, бивш председател на Европейската комисия, определя фондацията като „главен пазител на памет и вдъхновение“. Фондацията е място за срещи и дебати. В допълнение на научните колоквиуми тя е домакин на поредиците „Европейски диалози“ и „Европейски конференции“, които разглеждат различни аспекти на актуални проблеми. Лектори са именити професори, експерти, политици, дипломати. Един от последните лектори е Херман ван Ромпой – бивш председател на Европейския съвет. Преди лекцията във вторник вицепрезидентът ще проведе кратка среща с президента на фондацията Пат Кокс, който е бивш председател на Европейския парламент и Международното европейско движение. По-рано през деня в централата на Международния олимпийски комитет в Лозана Илияна Йотова ще се срещне с неговия президент Томас Бах. За Швейцария вицепрезидентът заминава в неделя (25 март), когато в посолството ни в Берн ще се срещне с представители на българската общност. В делегацията, водена от Илияна Йотова, е доц. д-р Харалан Александров – член на Съвета за работа с българите в чужбина към вицепрезидента. В понеделник Илияна Йотова ще разговаря с федералния президент на Конфедерация Швейцария Ален Берсе. Предвидена е работна вечеря на вицепрезидента с депутати от Националния парламент, представители на Федералното правителство и ръководството на Дружеството за външна политика.", "date": "2018.03.23", "title": "Илияна Йотова изнася публична лекция в Университета на Лозана. Среща се с президента на Швейцария!"}
{"url": "http://epicenter.bg/article/Turskite-medii--Predvizhda-se-i-dvustranna-sreshta-mezhdu-Erdogan-i-Borisov-vav-Varna/150140/2/0", "text": "Ердоган заминава за България за срещата във Варна, съобщават турските медии. На срещата ще бъдат разменени становища относно процеса за членство на Турция в ЕС, напредъкът, постигнат по определени въпроси след споразумението за миграцията, което бе подписано между Турция и ЕС на 18 март и конкретните стъпки, които трябва да се предприемат“, съобщават турските медии, цитирайки съобщението от прессекретариата на Ердоган.   В изявлението още се казва, че срещата във Варна е важна възможност, за да се направи преценка на отношенията между Турция и ЕС и за дискутирането на актуалните регионални и международни въпроси.   В рамките на посещението на президента Ердоган се предвижда и двустранна среща с българския премиер Бойко Борисов.", "date": "2018.03.23", "title": "Турските медии: Предвижда се и двустранна среща между Ердоган и Борисов във Варна"}
{"url": "http://epicenter.bg/article/V-nedelya-mestim-chasovnika-s-chas-napred/150141/2/0", "text": "Тази година ще местим стрелките на 24 срещу 25 март. Това се налага заради преминаването ни към лятно часово време. Така в неделя (25 март, Благовещение)  3 часа през нощта ще стане 4.  Лятното часово време е система, въведена за спестяване на разходи за осветление чрез увеличаване на използването на дневна светлина. При нея официално прилаганото време се измества обикновено с 1 час по-напред от астрономическото време, като остава така за пролетните и летните месеци.   С това се цели подсигуряване на по-добро съвпадане на часовете от светлата част на денонощието и активните часове за работа и училище. Лятното часово време е най-често използвано в районите с умерен климат поради значителните изменения в съотношението светла/тъмна част от денонощието в зависимост от сезона от годината.  Лятното часово време е въведено в България на 1 април 1979 година.    Сънят зависи от апетита. Опитайте се да вечеряте по-рано, ако искате да поспите повече, още преди смяната на часовника. Нюйоркският невролог д-р Родригес обяснява пред „ABCNews”, че ако вечеряме 1 час по-рано, това ще ни помогне да си легнем по-рано. „Нашият циркаден ритъм съвпада с времето, в което ядем”, обяснява той. „Трябва да напаснем времето в което спим, с времето, в което ядем”. Циркадните ритми са цикли на физическите, психическите и поведенческите промени. Траят приблизително 24 часа и ни казват кога трябва да си легнем да спим, както и кога да станем, без да използваме будилник. Те са основна част от живота на всеки човек. Макар да са свързани с биологичния часовник, не са точно едно и също. Биологичният часовник контролира циркадни ритми и представлява взаимодействащи си молекули в клетките. Превъртайки часовника с час напред, ще се радваме на повече светлина в края на деня. За сметка на това, ще ставаме по време, когато още не се е разсъмнало напълно. Така че дните след преминаването на лятно часово време ще бъдат по-трудни за хората да се събудят. Така че хората, за които ставането сутрин е наистина много трудно, могат да използват аларми, които освен звука, светват плавно. Ако не можете да си легнете рано вечерта, когато започне лятното часово време, може да поспите на обед, така че да не се изчерпате физически на следващия ден. Известният експерт по медицина на съня от Харвардския универиситет Чарлз Чейзлър казва, че много хора не могат да си легнат по-рано. „Много хора си лягат в обичайното време и така губят един час на сън, което засяга много различни физиологични системи от тази загуба на сън и преминаването на циркадния ритъм\", обясни той. „По-трудно е да се поправи до ранните часове\". Той посочва още, че говорим само за един час, но той може да има сериозни последици за здравето ни. Рискът от инфаркт се увеличава с 5%, а катастрофите стават 17% повече. Изкуствената светлина може да има силен ефект върху съня ви и начина ви на спане. Експертите съветват хората, които не мога да спят, да се откажат от електронните устройства преди лягане, а този съвет е още по-важен на фона на влизането в лятно часово време. Д-р Чейзлър посочва, че намаляването на времето пред телевизора, компютъра или смартфона ще ни даде повече време за сън. „Може да намалите яркостта на монитора или най-добре да го изключите”, заявява д-р Чейзлер. Според него липсата на сън може да причини проблеми в имунната ни система, сърдечносъдовата, да наруши апетита ни. ", "date": "2018.03.23", "title": "Не забравяйте: В неделя местим часовника с час напред"}
{"url": "http://epicenter.bg/article/Iliyana-Raeva-sreshtu-Teodora-Halacheva-za-detsata-v-reklamite/150145/2/0", "text": "Поводът бе участие на Халачева в парламентарния контрол, където тя зададе въпрос на вицепремиера Валери Симеонов за използването на деца в клипове, рекламиращи хазартни игри.   „Екранът се е превърнал в най-важния възпитател за съвременното дете”, алармира народният представител  от „БСП за България”, развивайки въпроса си към вицепремиера Валери Симеонов.    Позицията на Халачева възмути Илияна Раева и отговорът й не закъсня. „  И обърна внимание, че всички гимнастички, заснети в рекламата, са пълнолетни.   Ефектът от рекламата, който коментирате би повлиял на децата единствено да намалят употребата на шоколад, който не е толкова полезен (в големи количества) и биха започнали само да го миришат!“, казва още прославената гимнастичка.   В позицията си, че екранът се е превърнал във възпитател Халачева се позова на изследване на Американската академия на педиатрите, което показва, че средно за една година децата гледат над 20 000 реклами. Тя цитира и становище на Съвета за електронни медии, в което се посочва, че образът на детето се експлоатира в промотирането на лекарства, банкови продукти, некоректно представени храни и хранителни продукти.     „ предупреди Теодора Халачева.   По думите й има добри практики, които могат да се приложат и у нас. В Испания от 1993 г. е приет Професионален кодекс за рекламата, насочена към деца. В Англия специален закон ограничава употребата на детски образи в рекламата. „Нашата отговорност е да защитим децата. От това - какъв образ на успешен живот създаваме у младите, зависи бъдещето на страната.  , попита  Теодора Халачева.  ", "date": "2018.03.23", "title": "Раева и Халачева в лют спор заради рекламната реплика „Шоколада само го миришем“"}
{"url": "http://epicenter.bg/article/-Granichna-politsiya--pusnala-patnitsi-bez-pasporten-kontrol--Ministar-Radev--Ne-e-za-parvi-pat-/150147/2/0", "text": ".   Скандалът гръмна и обходи всички медии. Това е нечувано за държава, членка на ЕС, която при това се бори да влезе в Шенген.     Пътниците пътували с полет на авиокомпания „България еър” от Париж до София на 20 март. Според видеозаписи от летището граничните полицаи са обработили полета от Прага, кацнал 10 минути по-рано и по неясни засега причини всички шест гишета останали празни за повече от 10 минути. Така повече от половината пътници от Париж влизат в страната без да бъдат проверени. Граничните полицаи проверяват втората половина от пасажерите, но не връщат за проверки влезлите транзит.   „Преди това имаше друг случай, имаше проверка там и аз ще проверя какво стана, всички ли бяха наказани по веригата. В подобен случай не ставаше въпрос за самолет, а само за пропускане на един гражданин. Сега разбирам,че целият самолет не е бил проверен”, отбеляза вътрешният министър.    \"Разпоредил съм веднага проверка, чакам резултатите. Ще видим кой е виновен, защото това е притеснително. Обяснявам си го с пропуски в работата на тези хора, които са там. Всичко ще се проследи. Камери, свидетели\", каза министър Валентин Радев.  На въпрос, ако директорът на \"Гранична полиция\" си подаде оставка, министър Радев бе лаконичен: \"Ще си помисля!\" и допълни: \"Аз много внимавам за кадрите в МВР. Трудно набираме качествени хора, трудно се освобождавам аз като министър от хора, които са работили в системата. Дори да ми предложат някой за уволнение, проверявам дали трябва да го уволня или не\".  \"Трябва да бъдем много внимателни. Всички ни хвалят отвън, че пазим много добре границата. Това е най-добре пазената сухопътна граница на Европейския съюз. И всички го казват това. Казват го и представителите на ФРОНТЕКС, агенцията която заедно с нашите хора е по границите. И на този фон се случва нещо подобно. Ние сме под лупа\", добави министърът. По повод проведената работна среща с представители на местната власт в област Благоевград министър Валентин Радев подчерта, че на този етап няма как да бъде увеличен броят на полицейските служители по места. \"Работа на професионалното ръководство е да ми предложат къде да бъдат увеличени или намалени бройките. Имаме ограничен състав - 49 838 полицаи. Следващата сряда ще получим нови автомобили, които ще бъдат за \"Гранична полиция\". ", "date": "2018.03.23", "title": "„Гранична полиция” пуснала пътници без паспортен контрол. Министър Радев: Не е за първи път!"}
{"url": "http://epicenter.bg/article/Prof-Bozhidar-Dimitrov--Chakam-obvinenie-i-za-nezakonni-detsa-/150148/2/0", "text": "  “ “, така изригна пред ПИК бившият шеф на НИМ проф. Божадир Димитров по повод обвинението на антикорупционната комисия, че е подписвал договори с фирма на дъщеря си. Комисията обяви, че се е самосезирала от публикация в медиите, че НИМ има договорни отношения с търговското дружество „Акшаена -2007“ ООД, в което собственици са дъщерята на Димитров Мария и племенниците му.   „Очаквах подобни атаки, тъй като съм чел твърде рано Марк Твен и фейлетона му \"Кандидат за губернатор\". Неотдавна професорът създаде движение \"Кан Кубрат\", за което обяви, че ще се бори за президентска република. По този повод проф. Димитров разказва пред ПИК следното:    Тогава проф. Димитров подписва с акционерното дружество, в което дъщеря му има дял за издаване на каталога.  . „  обяснява проф. Димитров.   На обвиненията на антикорупционния орган, че шефът на НИМ не е довършил поръчката, а е издал само половината каталози за тази сума, той отговоря „Лицето изчезна. Звъня, а вдига жена му и казва, че е в чужбина“.   На въпроса на ПИК: „Но все пак вие сте подписал с дъщеря ви, а това е конфликт на интереси“, проф. Димитров отговаря:     ", "date": "2018.03.23", "title": "Проф.Божидар Димитров: Чакам обвинение и за незаконни деца!"}
{"url": "http://epicenter.bg/article/Aleksandar-Sidi--Voynata-e-v-Evropa--voynata-e-tuk-/150152/2/0", "text": "От много време се говори, че войната буквално е в Европа, но се случва по друг начин, коментира терористичната атака във Франция депутатът от Обединени патриоти Александър Сиди (ВМРО). Той бе гост в предаването „Лице в лице“ по БТВ. Часове преди участието му в предаването във Франция се разрази заложническа драма - боец на \"Ислямска държава\" взе заложници, загинаха трима души, единият от които самият нападател.   Според Александър Сиди една армия от хора се е върнала в Европа и продължава да тероризира Стария континент. „Това не е държава да седнеш да преговаряш“, посочи политикът. „Реалностите в света са тотално променени. България за съжаление не е защитена, тя е част от ЕС“, смята Сиди. Според него трябва да отделим повече средства в борбата с тероризма и сигурността ни.   Александър Сиди коментира и последния скандал, в който е замесена \"Гранична полиция\". Оказа се, че половината пътници от самолета Париж - София на 20 март не преминали паспортна проверка. По повод образувана проверка за дисциплинарни нарушения на служители от ГКПП Аерогара София Сиди каза, че \"безхаберието на част от чиновниците е недопустимо\". \"Мерките са сигурност в чужбина и тук са тотално различни\", заяви още той. „Войната е в Европа, войната е тук, ние не можем да скрием това по никакъв начин“, посочи още Александър Сиди. По повод предстоящата среща на върха ЕС - Турция във Варна, Сиди заяви, че я очаква със смесени чувства. Според него президентът Реджеп Ердоган е символ на недемократично управление в своята държава. „На нас тази посока не ни се струва правилна, но той продължава да твърди, че иска да е част от Европа“, посочи още политикът. Той смята, че премиерът Бойко Борисов е добре познат европейски лидер, припознат като медиатор.   В края на участието си по БТВ Сиди коментира видеоклипа, на който се вижда как деца от Момчилград танцуват под звуците на ориенталска музика. Според Александър Сиди това е скандално.", "date": "2018.03.23", "title": "Александър Сиди: Войната е в Европа, войната е тук!"}
{"url": "http://epicenter.bg/article/Ninova-i-Zaev-podpisaha-sporazumenie-za-partnyorstvo/150154/2/0", "text": " и перспективите на Западните Балкани за присъединяване към ЕС и НАТО.    “  То е пример за добросъседство и приятелство”, заяви председателят  на БСП Корнелия Нинова по време на срещата. Тя подчерта, че  добрите политически контакти трябва да допринесат в по-голяма степен за засилване и на търговско-икономическите връзки. „Най-високо салдо сме имали през 2011 г. В последните години то се движи между 400 и 700 млн. евро, което не отговаря на нашите възможности. Българските малки и средни фирми могат да намерят благоприятен пазар в Македония, както и македонските у нас.    „Изразихме пълна подкрепа за усилията на Република Македония за влизане в ЕС, както и готовност за сътрудничество, защото БСП осъществи присъединяването на България и познаваме процесите.  , посочи Корнелия Нинова.   Тя каза също, че акцент на срещата ще бъдат Западни Балкани. „Изразих мнение, че би било хубаво на нея да се обединим и да поставим два въпроса.  . Разбира се, в този процес трябва да се отчита готовността на всяка една страна.   на неравенствата, справедливо заплащане на труда, политиката за младежка гаранция и други. ”, заяви председателят на БСП.   „В споразумението за сътрудничество и партньорство поехме взаимни ангажименти   и в рамките на международните парламентарни структури”, каза Корнелия Нинова.   Тя добави, че чрез споразумението се стъпва на основни принципи на социалдемокрацията и европейските ценности.   Първата инициатива ще бъде среща на кметове от БСП и СДСМ, на което ще бъдем домакин”, каза също лидерът на БСП.", "date": "2018.03.23", "title": "Нинова и Заев подписаха споразумение за партньорство"}
{"url": "http://epicenter.bg/article/Radev--Balgariya-tseni-visoko-prinosa-na-Alzhir-za-stabilizirane-na-regiona-na-Severna-Afrika-/150155/2/0", "text": "„България оценява високо ролята на Алжир за стабилизирането на региона на Северна Африка. Взаимната обмяна на опит и информация в областта на борбата с тероризма носят сигурност на нашите граждани и това партньорство трябва да се развива“. Това заяви държавният глава Румен Радев, който днес на „Дондуков“ 2 проведе среща с министъра на външните работи на Алжирската демократична и народна република Абделкадер Месахел, съобщиха от прессекретариата на президента.  Двете държави имат дългогодишни традиции на сътрудничество и обмен в областта на образованието, медицината, културата и туризма, беше отбелязано на срещата и бе изразен общия интерес за насърчаване на търговско-икономическия обмен и контактите между деловите среди.  ", "date": "2018.03.23", "title": "Радев: България цени високо приноса на Алжир за стабилизиране на региона на Северна Африка "}
