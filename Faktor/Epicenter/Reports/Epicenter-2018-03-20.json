{"url": "http://epicenter.bg/article/Valeri-Simeonov--Shte-se-otteglya--ako--Obedineni-patrioti-/149859/2/0", "text": "”Обединени патриоти” може да не сме в този формат на следващи избори. Когато моите партньори поискат оттеглянето ми, аз ще се оттегля, заяви Валери Симеонов. Вицепремиерът и лидер на НФСБ Валери Симеонов коментира пред бТВ актуалните проблеми в коалицията \"Обединени патриоти\" и в управлението. Той бе категоричен, че въпреки разминаванията между него, Волен Сидеров и Красимир Каракачанов няма рискове за стабилността на държавата. \"И за мен, и за Волен Сидеров, и за Красимир Каракачанов интересите на държавата са над всички други. Най-важното е, което ни обединява\", заяви Симеонов. Той потвърди, че няма да се извини за думите си по повод поведението на руския патриарх Кирил в България и изтъкна, че \"драма няма\". \"Ние сме различни хора. Това са нюанси, по които се различаваме, говорили сме. Имаме и други разминавания. Защитата на националните интереси е по-важна. Мога да успокоя българските ни сънародници, да спят спокойно, няма някакви особени рискове за управлението. Ако има при нас всичко е открито. Проблемите не се крият, не се замитат, не се замазват. Нека да бъде открито, какво лошо има. Нашите проблеми са си наша работа, това няма да се отрази на коалиционното управление и на държавата\", заяви Симеонов. Според него Бойко Борисов проявява повече разбиране, отколкото той е очаквал. Симеонов все пак допусна, че е възможно да се проявят сериозни проблеми като заяви: \"Проблеми е имало винаги. Когато моите партньори от \"Обединени патриоти\" поискат моето оттегляне, аз ще се оттегля\", каза още Симеонов. За пореден път вицепремиерът разкритикуваха протестите срещу втория лифт в Банско. \"То май Пирин трябва да се спасява от тях. Чужденци чакат по три часа само заради фасоните на няколко такива тарикати, които са направили законите убийствени за българския туризъм, за българската икономика. Невинаги протестите трябва да се фаворизират, да бъдат определящи от политиката на България. Аз имам по-друго разбиране, различавам се от министър-председателя. Не виждам защо чак толкова да се робува на псевдопротести. Нямам никакъв ангажимент към икономически кръгове. Имам отговорност като вицепремиер. Не мога да приема, че една шепа хора ще разиграват цялата държава, ще ни правят на маймуни\", каза Симеонов.  ", "date": "2018.03.20", "title": "Валери Симеонов: Ще се оттегля, ако моите партньори от „Обединени патриоти“ поискат това"}
{"url": "http://epicenter.bg/article/Tsvetanov/149777/2/0", "text": "Личните отношения между премиера Борисов и президента Ердоган са добра основа за успеха на срещата във Варна.   Това заяви председателят на ПГ на ГЕРБ Цветан Цветанов в предаването \"Денят започва\" по БНТ.   \"Темата сигурност не трябва да има политически оттенък. Темата за нея и парламентарен контрол - това са възможности, които дават по-голяма прозрачност за дейността на Европол и същевременно пълна гаранция за защита на човешките права на всички европейски граждани и граждани, които попадат в полезрението на структурите на Европол. Искам да благодаря на Клод Морайес за съвместната ни работа\".   Това заяви председателят на ПГ на ГЕРБ Цветан Цветанов в предаването \"Денят започва\" по БНТ.   \"Много е важно да се каже, че имаше много тежки резерви от Германия, Дания, Франция, Швеция, Испания, Кипър, и мога да ви кажа в двустранните контакти, които успяхме да осъществим, както по линия на ПЕС, така и за ЕНП, успяхме в един диалог да стигнем до консенсус\", добави той. \"Вчера на срещата стана дума за бойците на \"Ислямска държава\", които са от държави на Западните Балкани и държавите членки на ЕС. 5000 са се били за \"Ислямска държава\" от държавите членки на ЕС и 800 са тези, които са от Западните Балкани\", каза още Цветанов.   \"Говорим за дейността на един нов подход на Европол. Аз съм много доволен, че освен традиционните акценти - организираната престъпност, борбата срещу тероризма, вече се слага изключително сериозно внимание на кибератаките и киберсигурността. Чрез социалните мрежи е възможно саморадикализация, която води до много тежки последствия\", категоричен бе Цветанов.   Председателят на ПГ на ГЕРБ коментира и темата за ЧЕЗ: \"Има прието решение от българския парламент за създаването на анкетна комисия. В тази посока смятам, че Консултативният съвет, който ще бъде организиран от президента Румен Радев на 24 април, ще може и тази тема да бъде сериозно дискутирана. Тогава ще имаме информации и факти какво се е случило през последните години с ЧЕЗ, за да може да спрем с този популизъм, с това противопостяване.   ", "date": "2018.03.20", "title": "Цветанов: Личните отношения между Борисов и Ердоган са основа за успеха на срещата във Варна"}
{"url": "http://epicenter.bg/article/Vigenin/149778/2/0", "text": "Това заяви Кристиан Вигенин от БСП в студиото на „Денят започва“ по БНТ.   Той подчерта, че не трябва отношенията ни с Турция да се базират предимно на добрите лични контакти между Борисов и Ердоган. Това трябва да е основата, върху която да се градят връзките и на по-ниски нива.    „ “, посочи той.   Ние трябва да градим отношения с Русия такава, каквато е, смята бившият външен министър. По думите му Русия не се опитва целенасочено да създава настроения към себе си в България. „И нашият, и руският народ са емоционални народи. Да си говорим по този начин – няма да се получи“, смята Вигенин.   Струва ми се, че руската страна не може да намери верния тон към България, каза депутатът от БСП, който е и председател на парламентарната комисия по европейските въпроси и контрол на европейските фондове. Той смята, че трябва внимателно да се анализира дали има \"цялостна кампания\" или става въпрос за отделни събития, които на нас ни изглеждат като кампания. Някои от ходовете на Русия, обясни, че не му изглеждат добре премислени, а по-скоро спонтанни реакции.   Политикът коментира и провокативния статус на Таско Ерменков, който взриви социалните мрежи вчера. „Статусите стават новини. Това си е неговото мнение“, заяви Вигенин. Според него няма нужда от крайности между русофили и русофоби. „   Да се опитаме да намерим златната среда, за да градим по-добри отношения“, коментира още Вигенин.   Според него като че ли не сме спрели да се делим. „Ние трябва преди всичко да гледаме през призмата на българския интерес, а той изключва крайностите. Трябва да се търсят балансите“, посочи Вигенин.   По повод обвинението на Тереза Мей, че Русия е виновна за отравянето на Сергей Скрипал той смята, че ЕС се солидализира с Великобритания .„Но трябва да видим нюанса в позицията, изразена от външните министри“, посочи Вигенин.   Според него до този момент няма никакви твърди доказателства, че Русия стои в отравянето на бившия шпионин и неговата дъщеря. „По-скоро изглежда като политическа кампания. Така е избрала Великобритания да подходи към този случай“, коментира Вигенин.   Относно изказването на турския президент Ердоган той смята, че трябва да бъдем по-строги към такива реакции. „Един президент трябва да може да контролира своите емоции. Повтарянето на подобни тези създава страхове“, заключи политикът.  ", "date": "2018.03.20", "title": "Вигенин: Има всички шансове срещата във Варна между ЕС и Ердоган да бъде успешна"}
{"url": "http://epicenter.bg/article/Borisov-do-Putin--Gotov-sam-da-razvivame-vrazkite-mezhdu-nashite-strani-i-narodi-/149786/2/0", "text": "Министър-председателят Бойко Борисов поздрави президента Владимир Путин за преизбирането му като държавен глава на Руската федерация. Това съобщиха от правителствената информационна връзка.  Като отчитам съществуващите добри традиции на българо-руското двустранно сътрудничество в различни области, изразявам своята лична готовност и готовността на ръководеното от мен правителство да продължим да развиваме отношенията и връзките между нашите две страни и народи на прагматична и взаимоизгодна основа, посочва в поздравителната си телеграма премиерът Борисов.  ", "date": "2018.03.20", "title": "Борисов до Путин: Готов съм да развиваме връзките между нашите страни и народи "}
{"url": "http://epicenter.bg/article/Leonid-Reshetnikov--Borisov-pravi-vsichko-po-silite-si--za-da-ima-dobri-otnosheniya-s-Rusiya--Video--/149815/2/0", "text": "В момента правителството на Бойко Борисов прави всичко по силите си, за да има добри отношения с Русия, без да нарушава ангажиментите на страната към ЕС и НАТО. Това обяви   бившият директор на Руския институт за стратегически изследвания и бивш генерал от съветското и руското разузнаване Леонид Решетников. Той подчерта, че която и партия да дойде на власт, тя ще трябва да продължи да се придържа към рамките, зададени ѝ от членството на България в евроатлантическите структури.  „Вижте какво – България е член на НАТО и на ЕС. Тя не е наш съюзник, и каквото и правителство да дойде на власт – социалисти, или ГЕРБ или \"Атака\", те не могат да излязат от тези рамки. Те правят това, което е възможно в рамките на НАТО и на ЕС. Мислим, че Бойко Борисов прави всичко възможно в тези рамки. Да не си правим илюзии, че ако дойде друго правителство, например социалистическата партия, и тя ще промени всичко и ще имаме супер отношения между България и Русия. Не е възможно, докато България е член на НАТО и член на ЕС\", каза Решетников.  \"Трябва само едно - да избягваме негативна атмосфера в хуманитарната и информационната политика. Това трябва да избягваме. Иначе можем да работим с България като член на НАТО, като съюзник на САЩ, които сега атакуват Русия по всички фронтове, но можем да работим. И тук казвам на нашите политици да не си правим илюзии, че ще дойде дори нашия приятел, моя приятел, Волен Сидеров да дойде на власт, и той като представител на правителство в НАТО и той ще има големи ограничения,“ обобщава ген. Леонид Решетников. ", "date": "2018.03.20", "title": "Леонид Решетников: Борисов прави всичко по силите си, за да има добри отношения с Русия (Видео) "}
{"url": "http://epicenter.bg/article/Konstitutsionniyat-sad-reshi-da-obrazuva-delo-za-Istanbulskata-konventsiya/149816/2/0", "text": "Конституционният съд реши да образува дело за Истанбулската конвенция. Това съобщиха от пресцентъра на Конституционния съд.   Конституционният съд единодушно допусна за разглеждане по същество конституционно дело № 3/2018 г., образувано по искане на 75 народни представители от 44-то Народно събрание на основание на чл. 149, ал. 1, т. 4 от Конституцията на Република България за произнасяне за съответствие на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ.  Докладчик по делото е съдия Анастас Анастасов.   КС бе сезиран от ГЕРБ на 8 февруари. Подписката внесоха председателят на правната комисия Данаил Кирилов и депутатът Тома Биков. \"ГЕРБ поиска становището на Конституционния съд за съответствие на Истанбулската конвенция на българската конституция\", обясни тогава пред журналистите Кирилов. Целта на народните представители бе съдът да реши дали конвенцията съответства на българската конституция и съответно, подлежи на ратификация.   По-рано на брифинг в парламента Кирилов каза следното: \"Ако Конституционният съд постанови, че има несъответствие с Конституцията, тогава българското общество ще има два варианта за избор: да се запази Конституцията и да не се ратифицира Конвенцията или да променим Конституцията. Ние не твърдим, че в Конвенцията има правна възможност за признаване на еднополовите бракове, но нека и Конституционният съд да провери текстовете и да се произнесе\".    ", "date": "2018.03.20", "title": "Конституционният съд реши да образува дело за Истанбулската конвенция"}
{"url": "http://epicenter.bg/article/Balgarski-i-amerikanski-voenni-provezhdat-savmestno-uchenie-na-poligon--Novo-selo--/149826/2/0", "text": "Петдневно полево обучение и ротно тактическо учение започна на 19 март на учебен полигон „Ново село“. В подготовката участват българска механизирана рота от състава на многонационалната бойна група на Европейския съюз „HELBROC-BG” и пехотни формирования от Сухопътните войски на САЩ. Това съобщиха от пресцентъра на министерството на отбраната.  В учението са включени до 120 офицери, сержанти и войници от 42-ри механизиран батальон – Ямбол и военнослужещи от 1-ви батальон на 18-ти пехотен полк от Първа пехотна дивизия на Сухопътните войски на САЩ.  В рамките на полевото обучение българската механизирана рота от състава на „HELBROC” ще проведе тактико-строеви занятия и съвместно ротно тактическо учение на тема „Действия на механизирана рота в състава на главните сили на батальон при участие в многонационална отбранителна операция”.  Офицерът, планиращ и провеждащ учението, е подполковник Ивайло Иванов – командир на 42-ри механизиран батальон – Ямбол.  * * *   ", "date": "2018.03.20", "title": "Български и американски военни провеждат съвместно учение на полигон „Ново село“ "}
{"url": "http://epicenter.bg/article/Evrodeputatite-ot-GERB--Biha-li-podkrepili-BSP-provezhdaneto-na-izbori-ot-chuzhda-strana-v-Balgariya--/149827/2/0", "text": "Биха ли подкрепили от БСП провеждането на избори от чужда страна на територията на България? Този въпрос задават на БСП българските евродепутати от ГЕРБ/ЕНП по повод позициите на червения депутат Таско Ерменков относно изборните резултати в Крим. Това съобщиха от пресцентъра на ГЕРБ.  Припомняме, че вчера депутатът от БСП Таско Ерменков нарече \"идиоти\" ЕС и държавите от Западна Европа.  \"Крим гласува за президент на Русия. Обидени от анексията на Русия, над 90% там от гласувалите са за Путин. Ало, САЩ, ФГР, Франция, ЕС, в края на крайщата – чухте ли гласа на хората в Крим? Всъщност това е без значение. Чули или не, Крим каза своята тежка дума, а Вие, както беше казал Христо Ботев \"а... вий... вий сте идиоти!\", написа той в профила си в социалната мрежа „Фейсбук“.  Във връзка с публичните позиции на депутати от българската левица, евродепутатите от ГЕРБ припомнят декларацията на върховния представител на ЕС по въпросите на външните работи и политиката на сигурност Федерика Могерини от 16 март 2018 г. В документа ясно се заявява позицията на Европейския съюз за непризнаване на проведените от страна на Руската федерация избори на Кримския полуостров, който попада в рамките на международно признатите граници на Украйна.  „Да считаме ли, че написаното от Таско Ерменков е официална позиция на БСП и дали от Партията на европейските социалисти (ПЕС) знаят за нея?“, питат още евродепутатите от ГЕРБ/ЕНП.  Според тях, изразеното от депутата от БСП Таско Ерменков виждане за пореден път показва, че наследниците на бившата комунистическа партия в България принадлежат само номинално към семейството на европейските социалисти и по редица важни въпроси подкрепят популистки и анти-ЕС позиции. Подобно държание и политическо позициониране от страна на българските социалисти поставят под въпрос както техния европейски облик, така и евроатлантическата ориентация на страната.  За нас подобни позиции са неприемливи и са в разрез с принципите на членството ни в ЕС и НАТО, посочват още евродепутатите от ГЕРБ/ЕНП.  „Виждаме само в рамките на последните няколко месеца колко сериозно се разминава позицията на БСП с тази на европейските социалисти, както по отношение ратификацията на Истанбулската конвенция, така и по отношение на декларацията на принадлежащия към семейството на социалдемократите върховен представител на ЕС по въпросите на външните работи“, подчертават от ГЕРБ.  Заветът на българските възрожденци е да бъдем равни с другите европейски народи - нашият национален идеал още в онзи момент е свързан с визията за свободна и обединена Европа, припомнят българските евродепутати от десницата.  От ГЕРБ/ЕНП препоръчват на депутата Таско Ерменков и представителите на БСП да се запознаят по-добре с творчеството на Христо Ботев и цяла плеяда български възрожденци и революционери като Васил Левски, Г.С. Раковски, Захари Стоянов и много други, преди да ги цитират в подобен контекст.  ", "date": "2018.03.20", "title": "Евродепутатите от ГЕРБ: Биха ли подкрепили БСП провеждането на избори от чужда страна в България? "}
{"url": "http://epicenter.bg/article/Blizo-200-leki-katastrofi-v-Sofiya-s-proletniya-snyag/149780/3/0", "text": "    Близо 200 леки пътни произшествия са регистрирани в София за последното денонощие. Това сочат данни от статистиката на МВР за катастрофите и пътната обстановка в страната за последните 24 часа, съобщава    Точният брой на леките катастрофи в столицата е 189. Не е регистрирано тежко произшествие, няма ранени хора.   За последните 24 часа в страната са станали общо 18 тежки катастрофи. Един човек е загинал, а 20 са били ранени. Няма хора с опасност за живота.   От началото на месеца в страната са възникнали общо 251 тежки катастрофи. Загинали са 15 души, а 296 са били ранени.   Черната статистика на МВР сочи, че от началото на настоящата 2018 година на територията на страната са регистрирани 1 182 тежки пътни инцидента. Загинали са 90 души, а 1 471 души са били ранени.   Пътните настилки са мокри, заледени и обработени.   Сняг вали в областите: Велико Търново, Видин, Враца, Ловеч, Монтана, Перник, Плевен, Разград, София, Търговище и Шумен, както и в района на проход \"Шипка\", проход \"Предел\", Черна Места, Попови ливади (област Благоевград), Долна Диканя (област Кюстендил), Каратепе, Картела, Юндола, Костандово (област Пазарджик), Котел (област Сливен).   Слаб до умерен вятър духа в областите: Варна, Разград, Русе, Силистра, Смолян, Търговище и Шумен.   Дъжд вали в областите: Бургас, Варна, Добрич, Кюстендил, Кърджали, Пазарджик, Пловдив, Русе, Силистра, Сливен, Смолян, Стара Загора и Ямбол.   Намалена видимост поради мъгла има на проходите \"Шипка\" и \"Троянски\". Там видимостта е намалена до 50 метра.   Заради лошото време в страната има затворени пътища. Ограничения за тежкотоварните автомобили над 12 тона има по пътищата I-7 Шумен - Силистра, ll-71 Силистра - Добрич, II-84 Велинград - Юндола - Якоруда, съобщи АПИ.   Властите призовават водачите да шофират с повишено внимание и съобразена скорост.  ", "date": "2018.03.20", "title": "Близо 200 леки катастрофи в София с пролетния сняг"}
{"url": "http://epicenter.bg/article/SASht-nalagat-mita-za--60-miliarda-varhu-vnosa-ot-Kitay/149792/4/0", "text": "Търговската война между САЩ и Китай се ожесточава, след като стана ясно, че до кpaя нa ceдмицaтa aдминиcтpaциятa нa пpeзидeнтa Дoнaлд Tpъмп щe нaлoжи митa въpxy внoca oт далекоизточната държава. Новите мерки щe зaceгнaт пpoдyкция нa cтoйнocт 60 млpд. дoлapa, съобщава money.bg. Tapифитe щe бъдaт нacoчeни към инфopмaциoннитe тexнoлoгии, пoтpeбитeлcкaтa eлeктpoникa и тeлeкoмyникaциитe, кaктo и дpyги пpoдyкти, ĸoитo ce възпoлзвaт oт aмepикaнcĸaтa интeлeктyaлнa coбcтвeнocт cъoбщaвaт двa aнoнимни изтoчниĸa нa Rеutеrѕ. Tapифитe, paзpeшeни cъглacнo Зaкoнa зa тъpгoвия нa CAЩ oт 1974 г., мoгaт дa зaceгнaт и cтoки ĸaтo кaтo дpexи и oбyвки, кaтo в кpaйнa cмeткa cпиcъкът може да включи 100 пpoдyктa. Te мoгaт дa oгpaничaт и китaйcĸитe инвecтиции в Щaтитe. Mитaтa мoгaт дa бъдaт пycнaти зa пyбличнo oбcъждaнe, кoeтo щe зaбaви дaтaтa нa влизaнeтo им в cилa и щe пoзвoли нa индycтpиaлни гpyпи и кoмпaнии дa пoдaдaт възpaжeния. Toвa би билo знaчитeлнo пo-paзличнo oт бъpзoтo въвeждaнe нa тapифитe зa cтoмaнa и aлyминий, кoитo щe влязaт в cилa нa 23 мapт, caмo 15 дни cлeд кaтo пpeзидeнтът Дoнaлд Tpъмп oфициaлизиpa нaлaгaнeтo им. Зaбaвянeтo мoжe дa дaдe вpeмe зa пpeгoвopи c Πeкин в oпит дa paзpeшaт тъpгoвcки въпpocи, cвъpзaни c практиките нa Китaй cпpямo интeлeктyaлнaтa coбcтвeнocт. Китaй имa излишък oт 375 млpд. дoлapa в тъpгoвиятa cъc CAЩ, кoeтo дpaзни Baшингтoн и гo пpoвoкиpa дa тъpcи oтвeтни мepки. Eдин oт нaй-cпopнитe въпpocи мeждy двeтe икoнoмичecки cyпepcили e интeлeктyaлнaтa coбcтвeнocт. Aмepиĸaнcĸитe влacти oбмиcлят нaлaгaнeтo нa гoлямa глoбa нa Πeкин, oбвинявaйки китaйцитe в ĸpaжбa нa интeлeктyaлнa coбcтвeнocт и тъpгoвcки тaйни. Кoмпaниитe oт CAЩ ce oплaквaт, чe китaйcкoтo пpaвитeлcтвo ги e пpинyдилo дa пpexвъpлят интeлeктyaлнaтa cи coбcтвeнocт в Китaй, зa дa имaт пpaвo дa пpaвят бизнec в cтpaнaтa. Mитaтa paзтpeвoжиxa дeceтки бизнec гpyпи в CAЩ, кoитo ce oпacявaт, чe oгpaничeниятa щe дoвeдaт дo пoвишaвaнe нa цeнитe зa пoтpeбитeлитe, зaкpивaнe нa paбoтни мecтa и щe нaнecaт тeжък yдap нa финaнcoвитe пaзapи. Шиpoкooбxвaтнитe тapифи зa китaйcĸи cтoки \"щe пpeдизвикaт вepижнa peaкция c oтpицaтeлни пocлeдици зa aмepикaнcĸaтa икoнoмиĸa\", пишe в пиcмo дo пpeзидeнтa кoaлиция oт пoвeчe oт 40 бизнec гpyпи. Tя пpeдcтaвлявa тъpгoвци нa дpeбнo и пpoизвoдитeли нa вcичкo - oт игpaчки дo винo. Πoзициятa им cпoдeлят и тexнoлoгичнитe гигaнти Аmаzоn, Gооglе, Fасеbооk и Місrоѕоft.", "date": "2018.03.20", "title": "САЩ налагат мита за $60 милиарда върху вноса от Китай"}
{"url": "http://epicenter.bg/article/Lyubomir-Kyuchukov--Segashnata-situatsiya-mezhdu-Rusiya-i-Zapada-e-po-tezhka--otkolkoto-prez-Studenata-voyna/149773/11/0", "text": "Може да се каже, че сегашната ситуация в отношенията между Запада и Русия е по-тежка, отколкото през Студената война. Например тогава случаи като този със Скрипал се решаваха между отделните служби и институции, докато сега не е така. Това коментира бившият зам.-министър на външните работи и директор на Института за икономика и международни отношения Любомир Кючуков в предаването \"Светът е бизнес\" по телевизия \"Блумбърг\".  Според него,  в периода на Студената война все пак се е действало по някакви установени правила.  „Конфронтацията тогава беше замръзнала, беше статична, контролируема и на база на взаимно приети от двете страни баланси. Сега тя е динамична, с тенденция за изостряне. Тя вече не е под същия контрол, защото и светът вече не е двуполюсен.“ Изострените отношения между Лондон и Москва например могат да доведат дори и до реални сблъсъци\" смята дипломатът.  „Говорим за възможност от сблъсък, не е задължително да става дума за война на територията на някоя от двете страни, а за инцидент на територията на Сирия например, където Русия и западната коалиция практически си противостоят“, добави бившият зам.-външен министър.   По думите му в отношенията между Кремъл и Запада все повече се натрупват се епизоди, които се сумират в една крайно негативна тенденция на изостряне на напрежението и влизане в една безкрайна спирала на конфронтация, която не очертава никакви позитивни перспективи.     ", "date": "2018.03.20", "title": "Любомир Кючуков: Сегашната ситуация между Русия и Запада е по-тежка, отколкото през Студената война"}
{"url": "http://epicenter.bg/article/Kevork-Kevorkyan--Gluposti-ot-marshi-/149784/11/33", "text": "Бившите руски ченгета-предатели са големи глупаци, дори точната дума е - мърши.  Още по-глупаво е да се разговаря в наши дни с изфирясали типове като тях.  Всички те са вън от „Играта“ от десетилетия – тогава, какво можеш да очакваш от тях, освен късни измишльотини, за да изкярат малко внимание, а и някой пробит долар.  Трябва да си много наивен, за да се надяваш, че от тях можеш да измъкнеш нещо ново - някакъв медиен „новичок“.  Такъв бе случаят и с предателя Михаил Любимов, който е толкова онаглял, че изтърси пред Би Ти Ви следната глупост:  Живков бил поръчал на руснаците да убият Марков, понеже нашият галант бил женен за дъщеря му Людмила?!  Тъпо, тъпо, тъпо - точно по вкуса на неколцината пишман-изследователи на Марков, които от години се препитават с безсрамното ровичкане на кокалите му - и до никъде не я докараха.  Марков не е бил женен за Людмила Живкова.  Друго е по-важно: как пък Любимов е научил, че Живков е поръчал убийството му?  Шляе се по онова време някаква офицерче из коридорите на КГБ и чува две чистачки да си говорят, докато махат с метлите: „Маша, чу ли, че българският таварищ поръчал да убият техен драскач някакъв?“  Идиотщини.  Същите идиотщини ги дрънкат/дрънкаха и останалите мърши, включително и покойният Березовски, когото пък поне шест пъти трябваше да го обесят на Червения площад, заради безподобните му кражби.  И него го изкараха политическа жертва.  По телевизията представиха списък на убийствата, извършени от руснаците.  Предъвкват едни и същи неща – но нямат никаква желание да чуят изследовател като германеца Клаус Дексел, например, който съвсем наскоро оспори версията за „българския“ чадър.  И защо търсите само Любимов – търсете и Асандж, търсете и Едуард Сноудън – американският изменник.  Ако не можете да го намерите, потърсете Глен Грийнуолд, авторът на книгата „Няма къде да се скриеш“.  За да научите нещо, което днес, в момента, се случва.  Чуйте хората, които ще ви кажат истината за врящият котел, в който ни хвърлят службите – всички до една.  За какво са ви отрепки като Любимов.  Питайте Асандж за българските ни работици, за шифрограмите на американското посолство, които представят нашите „първенци“ като карикатури.  Интересно: с „Новичок“ ли ще нагостят американците Сноудън, ако го докопат, или с нещо по-съвременно?  Ценен би бил и един разговор с Леон Панета, бивш шеф на ЦРУ и след това военен министър по времето на президента Обама.  Биографичната му книга „Достойни битки“ е много честна, а и свърхинтересна и заради това, че оставя едно безподобно свидетелство за циничната обсесия на президента Обама при гонитбата на Осама Бен Ладен.  В „120 минути“ водещият направи опит да поправи Любимов, който се беше натъкмил да вземе ума на баламите в България.  Но, всъщност, трябваше направо да го изгони - така интервюто му щеше да бъде запомнено.  А сега ще бъде запомнена мръсната клюка - и сигурно вече си я подхвърлят по-лековерните зрители, чиято храна са единствено сплетните.  Ето така се трови Историята от 30 години насам – от лъжци и скопци като Любимов.  Любимов е един отблъскващ глупак.  Мършата си отива - обаче си отиват и достоверните свидетели.  И не искам дори да си представя, какви ще ги дрънкат някои хора след още няколко години пред опулените зрители, какви локуми ще разтягат.  Клюки за Живков - като клюките за Преслава.  Ами аферата с отрепката Скрипал?  Ами другата отрепка Вил Мирзаянов, дето измислил отровата „Новичок“.  Този наистина е вълшебен дурак.  Живял си животеца, не е бил заточен в някой лагер, и „постепенно“ научил, че отровата му не е отбранително оръжие, а още по-сетне „усетил“, че се занимава с нещо престъпно.  Горкият идиот: вероятно е мислил, че работи за руската парфюмерийна промишленост.  С атаката си срещу Путин – в навечерието на изборите, европейските лидери, всъщност, оскърбиха руския народ – понеже изобщо не си правят труда да схванат, какво представлява той.  Изплюха му се в лицето: Вие избирате убиец!  Много умно, нали.  И понеже трябва да има съответствие между глупостите на мършите-предатели и нашите политически мърши – хоп, дават думата на Тафров за „Аферата Скрипал“.  Макар че, него би трябвало да го викат, за да размишлява за предимствата на типичния джендър - ако използвам по-приличната дума - над обикновения мъж.  Или да ни разкаже за интимния живот на българските посланици по света.  Но са опрели до Тафров - няма други мераклии.  И той изджендърил: „На Русия ѝ беше необходимо да остави визитна картичка, за да даде урок на хора като Сергей Скрипал, които изпяват всичко на западните служби. Русия не забравя и ги убива в един момент”.  Всъщност, искал е да каже, че руснаците бавно загряват – чак сега се сетили да свитнат Скрипал, макар, че той е бил 6 години в техен затвор.  Американските „лобисти“ са по-окаяни дори от просяците по булевард „България.  Понеже дотук ставаше дума за Служби и Мърши, ето ви една история.  Тя е от книгата на Кавъндиш “Вътрешно разузнаване” - той я написва, за да защити Морис Олдфийлд - дългогодишен шеф на МИ 6 и негов верен приятел, обвинен в хомосексуализъм.  За Кавъндиш колегите му казват, че в сравнение с него Джеймс Бонд е просто един глуповат слабак.  Историята:  в един мразовит зимен ден, в малко селце на стотици километри от Москва, селянин намира премръзнала птица със счупено крило и решава да я сложи в купчина с тор, за да се сгрее.  Малко по-късно по пътя се задава друг селянин, който чува щастливо пеещото птиче, изважда го от купчината тор и го сготвя за вечеря.  Според Кавъндиш в тази стара история има три поуки:  Не вярвай, че всеки, който те бута в лайната, е твой враг.  Не вярвай, че всеки, който те изважда от лайната, ти е приятел.  Ако си потънал в лайна, е добре да си траеш.  ***  Снимката е от лондонския „Индепендънт“. Тя е илюстрира разследване за „Аферата Скрипал“.  Коментирана е със следния текст в Мрежата:  \"На снимката виждаме двама души в изолиращи костюми за радиационна и химическа защита и изолиращи противогази. И още двама в костюми за биологична защита (\"противочумни\") и обикновени филтриращи противогази. И още трима без никакви средства за индивидуална защита. Ако действително този участък от местността е бил заразен с бойно фосфороорганично отровно вещество те вече трябва да се гърчат на земята, а си стоят като на парад...\"  ***  ", "date": "2018.03.20", "title": "Кеворк Кеворкян: Глупости от мърши "}
{"url": "http://epicenter.bg/article/Generalniyat-sekretar-na-NATO-prizova-Rusiya-da-razsekreti-programata--Novichok--pred-OZHO-/149805/7/0", "text": "НАТО призова Русия към пълно разсекретяване на програмата „Новичок“ пред Организацията за забрана на химическите оръжия (ОЗХО). Това заяви генералният секретар на Алианса Йенс Столтенберг на пресконференция след срещата му с министъра на вътрешните работи на Великобритания Борис Джонсън, съобщава руският вестник „Коммерсант“, цитиран от Агенция \"Фокус\".  Столтенберг напомни също, че отравянето на бившия полковник от руското Главно разузнавателно управление (ГРУ) Сергей Скрипал е атака на територията на една от страните в НАТО. Алиансът осъжда подобни действия и предлага на Великобритания своята помощ в разследването, подчерта норвежкият политик.  Генералният секретар на НАТО добави, че отравянето в Солсбъри попада сред други „груби действия“ на Русия, включително опити да дестабилизира Източна Украйна, вмешателство в демократичните процедури на Запада и кибератаки. В тази връзка Столтенберг обеща, че Русия няма да ѝ се отдаде да „разцепи“ Алианса.  Сергей Скрипал и неговата дъщеря бяха отровени в град Солсбъри на 4 март. По версиите на Лондон за покушението е използван нервно-паралитичния газ „Новичок“, разработен в Русия. Министър-председателят на Великобритания Тереза Мей обвини Москва за отравянето на 66-годишния бивш офицер от ГРУ. Кремъл категорично отрича да има нещо общо с инцидента.  ", "date": "2018.03.20", "title": "Генералният секретар на НАТО призова Русия да разсекрети програмата „Новичок“ пред ОЗХО "}
{"url": "http://epicenter.bg/article/Mariya--Ne-cam-ci-tpagnala-nito-po-bogata--nito-po-bedna-ot-bpaka-c-Gyshtepov/149787/10/100", "text": "Πoп фoлк дивaтa Mapия вeчe e paзвeдeнa oфициaлнo. A oт бpaкa й c Xpиcтиян Гyщepoв ocтaнa caмo cпoмeн. Bcъщнocт и cпoмeн e cилнo кaзaнo, зaщoтo пeвицaтa нe иcкa дopи дa ce ceщa зa бpaкa и бившия cи мъж, пише kliuki.bg   \"Oт днec вeчe cъм Kиpoвa. Oфициaлнo! Зa дa cлoжa кpaй нa cпeкyлaциитe, пoявили ce пpeз пocлeднитe дни в paзлични мeдии пo тeмaтa c paзвoдa ми, щe yтoчня някoлкo нeщa. Πъpвo, нe cъм cи тpъгнaлa. Hитo пo-бoгaтa, нитo пo-бeднa oт бpaкa ми c Гyщepoв. Bтopo, никoгa нe cмe имaли пpeдбpaчeн дoгoвop. И пocлeднo – нe иcкaм дa cи cпoмням зa тoзи бpaк и тoзи чoвeк\", зaяви кaтeгopичнo Mapия.   Tя ce зae дa oпpoвepгae твъpдeниятa, чe e oпитвaлa дa измъкнe пapи oт cинa нa Дoбpoмиp Гyщepoв. Maкap във BИП Бpaдъp caмa дa paзкaзa кaк ce e oбaдилa нa бившия дeпyтaт c мoлбa дa й ocтaви пoнe aвтoмoбилa.   Mapия твъpди, чe никoгa нe e имaлa пpeдбpaчeн дoгoвop c Xpиcтиян Гyщepoв, което вcъщнocт ce oкaзa и peaлнo. Cлeд paзвoдa cи c нeя, тoй нe й e ocтaвил и cтoтинкa. A пpичинaтa e, чe двaмaтa нямaт oбщo дeтe и дe фaктo тoй нe й дължи нищo.   Kъм мoмeнтa Гyщepoв лeти нa кpилeтe нa любoвтa c бъдeщaтa cи cъпpyгa Cвeтлaнa Bacилeвa, кoятo ce cкъcвa дa вoди пo пoчивки и дa oбcипвa c пoдapъци. Πитa ce oбaчe дaли двaмaтa нaиcтинa щe cтигнaт дo cвaтбa, или любoвтa им щe ce изпapи пpeди тoвa.", "date": "2018.03.20", "title": "Мария: Нe cъм cи тpъгнaлa нитo пo-бoгaтa, нитo пo-бeднa oт бpaкa c Гyщepoв"}
{"url": "http://epicenter.bg/article/Palnen-karfiol-s-kayma--Mozaka-na-Aynshtayn-/149814/9/25", "text": "НЕОБХОДИМИ ПРОДУКТИ  1 глава карфиол/ 300 гр. кайма/ сол / черен пипер/ кимион/ 2 бр. яйце/ 2 филии хляб / 2 глави лук / майонеза за намазване/ НАЧИН НА ПРИГОТВЯНЕ Главата карфиол се сварява в подсолена вода за 10 минути. През това време се омесва каймата с подправките, хляба и яйцата.  Внимателно се разтварят цветчетата на карфиола с нож и се попълват всички кухини с кайма. Готовото ястие се поставя в тава. Намазва се с майонеза. Пече се около 30 минути.", "date": "2018.03.20", "title": "Пълнен карфиол с кайма (Мозъкът на Айнщайн)"}
{"url": "http://epicenter.bg/article/Parvata-dama-na-Arzhentina-Huliana-Avada-sapernichi-po-krasota-i-stil-na-Melaniya-Tramp--Snimki-/149789/10/100", "text": ", които от обикновени момичета се превръщат в истински принцеси. Животът на първите дами се разглежда под лупа, а тоалетите им и изявите им в обществото са широко обсъждани.   През последната година   – президентската съпруга, която се сочи за еталон за красота, стил и класа.  обаче показа, че съперничи по всичко това на Мелания.   , точно като жената до американския президент. Красавицата е със смесена кръв – баща й е ливанец, а майка й е сирийка, а самата тя е родена в Буенос Айрес. След като приключва кариерата си в модния бранш, тя става успешна бизнесдама – притежава модна марка и е активен дизайнер. Бракът с Хулиана е трети за аржентинския президент Маурисио Макри, а двамата имат дъщеря Антония. Президентското семейство Макри се различава от всички останали с това, че  – на светски събития щедро си разменят целувки и нежности. Самата Хулиана пък  , а напротив – демонстрира луксозен начин на живот, скъпи дрехи и разточителни почивки.   Именно на искреността й се дължи до голяма степен популярността й. Веднъж журналист я попитал в интервю  , предвид това, че имат 10 години разлика. „Не виждате ли колко съм щастлива“, с усмивка отговорила Хулиана. Самият държавен глава на Аржентина не остава по-назад с директност. В телевизионно интервю той  .   Източник: дарик", "date": "2018.03.20", "title": "Първата дама на Аржентина Хулиана Авада съперничи по красота и стил на Мелания Тръмп (Снимки)"}
{"url": "http://epicenter.bg/article/Zhalt-kod-za-snegovalezh-i-silen-vyatar-v-5-oblasti-na-stranata-/149766/2/0", "text": " на 20 март 2018 г., показва справка на интернет страницата на Националния институт по метеорология и хидрология (НИМХ) към БАН.     В тези области ще вали сняг, ще духа умерен до силен запад-северозападен вятър, което ще е предпоставка за образуване на снежни виелици.    Намалена е видимостта поради мъгла до 50 м. на проход „Шипка“, „Троянски“ проход. Това сочат данните за състоянието на републиканските пътища към 05:30 ч, съобщени от агенция „Пътна инфраструктура“.   Времето над страната е облачно.  в областите Варна, Разград, Русе, Силистра, Смолян, Търговище и Шумен. Дъжд вали в областите Бургас, Варна, Добрич, Кюстендил, Кърджали, Пазарджик, Пловдив, Русе, Силистра, Сливен, Смолян, Стара Загора и Ямбол.    Велико Търново, Видин, Враца, Ловеч, Монтана, Перник, Плевен, Разград, София, Търговище и Шумен, както и в района на проход „Шипка“, проход „Предел“, Черна Места, Попови ливади /обл. Благоевград/, Долна Диканя /обл. Кюстендил/, Каратепе, Картела, Юндола, Костандово /обл. Пазарджик/, Котел /обл. Сливен/.    София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.    на МПС над 12 т по АМ „Хемус“ посока София на територията на област София, поради силен снеговалеж и снегопочистване.    в посока София е ограничено за всички МПС поради изтичане на кална маса и опасност от срутване на скална маса на пътното платно.   “ до първи тунел „Мало Бучино“ където движението на всички МПС се осъществява двупосочно в платното посока София – Перник.   : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси.  ", "date": "2018.03.20", "title": "Жълт код за снеговалеж и силен вятър в 5 области на страната. Пътните настилки са мокри и заледени "}
{"url": "http://epicenter.bg/article/Pravoslavnata-tsarkva-pochita-pametta-na-Sv--machenitsa-Fotina/149767/2/0", "text": "Днес повод да почерпят имат няколко буквално светли имена. Имен ден празнуват Светла, Светлана, Светлозара и Светлозар.   На 20 март православната църква почита паметта на Св. мъченица Фотина. Името е от гръцки произход и означава светлина.   В църковните текстове светицата е позната като Св. мъченица Фотина Самарянката.   Св. мъченица Фотина била жената, с която Спасителят беседвал при Якововия кладенец. Тя била безстрашна самарянка, която проповядвала Евангелието в тежък за християнството момент – по времето на император Никифор.   Според някои народни поверия молитва, отправена към Св. Фотина, изцелява от различни болести. Светицата се почита от народа и като лечителка на треската. В много села и градове в Русия към нея дори се отслужват молебени.", "date": "2018.03.20", "title": "Православната църква почита паметта на Св. мъченица Фотина"}
{"url": "http://epicenter.bg/article/Astronoomicheskata-prolet-nastapva-dnes-v-18-chasa-i-15-minuti/149769/2/0", "text": "Астрономическата пролет настъпва днес у нас в 18 часа и 15 минути, съобщават от НИМХ-БАН.   Пролетта е един от четирите сезона в умерения пояс, заедно с лятото, есента и зимата.   Астрономически тя започва с пролетното равноденствие, което е около 21 март в Северното полукълбо и около 23 септември - в Южното полукълбо.   Пролетта завършва с лятното слънцестоене - около 21 юни в Северното полукълбо, както и около 21 декември - в Южното полукълбо.   Пролетните месеци в Северното полукълбо са март, април и май, а в Южното - септември, октомври и ноември.   През пролетта дните започват да стават по-дълги от нощта, температурите се повишават, а природата се връща към активен живот. На 20 март отбелязваме и Международния ден на щастието. Усмихвайте се!", "date": "2018.03.20", "title": "Астрономическата пролет настъпва днес в 18 часа и 15 минути"}
{"url": "http://epicenter.bg/article/Prof--Koonstantinov--Otnosheniyata-mezhdu-Rusiya-i-Zapada-sa-v-kritichna-tochka--blizo-sme-do-goreshta-voyna/149770/2/0", "text": "Отношенията между Русия и Запада са в критична точка, близо сме до гореща война, която може да сложи край на цивилизацията, предупреди политическият анализатор проф. Михаил Константинов пред Фокус.   „Руснаците се чувстват в състояние на война. Русия има перфектна военна техника и спокойно се мери със САЩ и Китай в тази област, но по отношение на гражданската индустрия и цели нещата не са блестящи. Отношенията между нея и Запада са може би в най-лошата си точка, която помня от разгара на Студената война. Много са причините за това.   Факт е, че сме близо до гореща война особено в Сирия, където може да се сблъскат пряко руски и американски военни. Трябва да се направи опит да се излезе от тази ситуация, защото това е реална опасност.   На карта е поставено оцеляването на цивилизацията. Един военен сблъсък би могъл да бъде край“, каза проф. Михаил Константинов.   Той каза още, че се нуждаем от единство, понеже сме стигнали до вратата на ада и дори леко сме я открехнали.   Константинов добави, че в момента лидерството на Европа е на ниско ниво. Според професора руското ръководство трябва да започне с подготовка за смяна на властта, но и Европа трябва да бъде управлявана от ново поколение политици.", "date": "2018.03.20", "title": "Проф. Константинов: Отношенията между Русия и Запада са в критична точка, близо сме до гореща война"}
{"url": "http://epicenter.bg/article/62-snegorina-sa-bili-na-teren-v-Sofiya-prez-noshtta/149771/2/0", "text": "От 3.30 часа са започнали обработките със смеси против заледяване на основните пътни артерии в София, улиците, по които се движи масовият градски транспорт, както и главни улици в кварталите. В планинските райони е извършено и избутване на снежна маса. Това съобщиха от пресцентъра на Столична община. Общо 62 машини снегопочистваща техника са работили на терен през нощта. Продължават обработките в районите „Банкя“, „Връбница“, „Кремиковци“, „Панчарево“, „Триадица“, \"Студентски“. Градският транспорт се движи нормално, изпълняват се всички маршрути. Шест екипи на дирекция „ Аварийна помощ и превенция“ ще наблюдават критичните участъци на реките и ще следят нивата на общинските язовири при предстоящо снеготопене през деня. Призоваваме шофьорите да излизат на пътя само с добре подготвени за зимата автомобили и да се движат със скорост съобразена с усложнената пътна обстановка.  ", "date": "2018.03.20", "title": "62 снегорина са били на терен в София през нощта"}
{"url": "http://epicenter.bg/article/API--Patnite-nastilki-sa-mokri--zaledeni-i-obraboteni/149772/2/0", "text": "Пътните настилки са мокри, заледени и обработени. Намалена е видимостта поради мъгла до 50 м. на проход „Шипка“, „Троянски“ проход. Това сочат данните за състоянието на републиканските пътища към 05:30 ч, съобщени от агенция „Пътна инфраструктура“.   Температурите са в интервала от – 8° до + 5°. Времето над страната е облачно. Слаб до умерен вятър духа в областите Варна, Разград, Русе, Силистра, Смолян, Търговище и Шумен. Дъжд вали в областите Бургас, Варна, Добрич, Кюстендил, Кърджали, Пазарджик, Пловдив, Русе, Силистра, Сливен, Смолян, Стара Загора и Ямбол. Сняг вали в областите Велико Търново, Видин, Враца, Ловеч, Монтана, Перник, Плевен, Разград, София, Търговище и Шумен, както и в района на проход „Шипка“, проход „Предел“, Черна Места, Попови ливади /обл. Благоевград/, Долна Диканя /обл. Кюстендил/, Каратепе, Картела, Юндола, Костандово /обл. Пазарджик/, Котел /обл. Сливен/.   Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Временно се ограничава движението на МПС над 12 т по АМ „Хемус“ посока София на територията на област София, поради силен снеговалеж и снегопочистване.   Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. Опасност от падащи камъни има в районите: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.  ", "date": "2018.03.20", "title": "АПИ: Пътните настилки са мокри, заледени и обработени"}
{"url": "http://epicenter.bg/article/Oshte-utre-pribirat-s-chartaren-polet-balgari--postradali-v-Egipet/149775/2/0", "text": "Тези, които са превозвали туристите ни в Египет, са най-голямата туристическа тамошна фирма. Инцидентите не са типични за тях.   Това заяви Велизар Димитров - мениджър на туристическата агенция в сутрешния блок на Нова телевизия, коментирайки катастрофата с български туристи в Египет. Имаме готовност още утре да приберем хората, които желаят с директрен чартърен полет до София. Около 3- 4 души имат желание да се приберат, посочи той. По думите му има 2-ма или 3-има човека с по-тежки натъртвания, за които трябва лекар да каже, че могат да пътуват. Застраховката включва лечението, застрахователите реагираха много адекватно, заяви Велизар Димитров.  ", "date": "2018.03.20", "title": "Още утре прибират с чартърен полет българи, пострадали в Египет"}
{"url": "http://epicenter.bg/article/Putin-e-Chak-Noris-v-politikata--zayavi-Solomon-Pasi/149776/2/0", "text": " Това заяви бившият външен министър Соломон Паси в сутрешния блок на Нова тв. \"Русия има традиции още от Втората световна война в отравянето на свои в чужбина.  , заяви той.     \"За да разберем какво става в Москва най-добре да се върнем в дългата телеграма на Джордж Кенан от 1946 година - той изпраща телеграма от 8 хиляди думи - най дългата телеграма по дипломатичските канали, в които той обяснва защо Запада няма да разбере Русия.\" Това заяви бившият външен министър Соломон Паси в предаването \"Здравей, България\" по Нова телевизия.   Вижте какъв беше лозунгът на Путин - \"Силен президент за силна държава\" - той е летец, владее бойни изкуства, демонстрира, че ще може да лови, да е близък до народа, но и силен на политическата сцена.   \"Европа е силна на думи, Русия е силна на дела. Сега нека стигнем и до убийството на Скрипал. Нека се върнем назад и видим цялата история и традицията на руската революция. Нека го гледаме само в контекста на кампанията. Няма да говоря за убийствата на Юшченко и Литвиненко. Създателят на \"Червената армия\" е убит. Неговият убиец, след 20 години затвор в Мексико, бе поканен в Русия и получава званието герой на Съветския съюз.   Кой френски президент си е отровил противниците, испанския крал да го е правил? Включително и в България?    \"Не мога да кажа, че Путин е наредил да бъде убит Скрипал, но е факт, че той има интерес от това нещо. Ако сега питате Путин, той би казал \"Искам моите противници да смятат, че аз съм го наредил\", но това не значи, че наистина го е сторил, а просто иска да пази страх.     Виктор Николаев явно бурно се беше засмял на тази тирада, защото Паси помоли камерите да го покажат, за да се види лицето му, но уви. Операторите не сториха това. \"Да нападаш Русия е лудост, да не се отбраняваш срещу Русия е още по-голяма лудост. С Русия трябва да говориш изключително вежливо, но въоръжен до зъби\", завърши той. Соломон Паси коментира отношенията с Турция, на фона на изборите в Русия. По думите му Турция има много ясна представа как иска да преговаря със Запада.  ", "date": "2018.03.20", "title": "Паси: Докато Русия не се извини за убийството на Георги Димитров, патриарх Кирил ще се държи така!"}
{"url": "http://epicenter.bg/article/Milen-Velchev--Darzhavata-kategorichno-ne-tryabva-da-uchastva-v-sdelkata-za-ChEZ/149779/2/0", "text": "България ще изпадне в странна ситуация, ако продължи да настоява да купи ЧЕЗ. Държавата е лош стопанин. Това е доказано и примери има много. Държавата не трябва да влиза в икономиката. Държавата категорично не трябва да се намесва и да участва в сделката за ЧЕЗ. Това каза в сутрешния блок на БТВ бившият финансов министър Милен Велчев. Той бе част от кабинета на НДСВ и ДПС, който приватизира ЕРП.   \"В ЧЕЗ също има много стабилно държавно присъствие, което не помага на нейното управление. Ако хвърлите бегъл поглед на чешката преса, ще разберете какви са проблемите на ЧЕЗ. Чешката държава не управлява добре тази компания. ЧЕЗ би се справила много по-добре, ако беше една мултинационална компания. Премиерът и финансовият министър разбират много добре моите аргументи срещу участието на държавата в тази сделка. Политическият инстинкт на Бойко Борисов винаги е бил много силен и в момента той се опитва да спре популистките напъни на част от опозицията. Не трябва да има национализация и спиране на приватизацията. ЕРП-тата бяха продадени при една много ясна и чиста процедура. Сделките бяха много добри. Категорично услугата, която предоставят ЕРП-тата, се е подобрила\", заяви Велчев.   \"Не познавам Гинка Върбакова. За първи път чух името й от пресата. Не мога да коментирам нищо за нея. Това, че ние не я познаваме, не означава, че тя няма да се справи добре с управлението на ЧЕЗ. Не знам дали някой стои зад нея. Възможно е да е получила подкрепата на сериозни инвеститори, които да й оказват доверие. Като цяло, ако говорим за икономика, съм доволен от управлението на правителството. Има сектори, в които обаче трябват незабавни реформи. Пример за такъв сектор е здравеопазването\", заключи Милен Велчев.  ", "date": "2018.03.20", "title": "Милен Велчев: Държавата категорично не трябва да участва в сделката за ЧЕЗ"}
{"url": "http://epicenter.bg/article/Rusiya-puska-poshtenski-marki-po-sluchay-140-godini-fj-Osvobozhdenieto-na-Balgariya/149790/2/0", "text": "Руските пощи обявиха, че публикуват серия от пощенски марки по случай 140 години от Освобождението на България и края на Руско-турската война, предава Rambler.ru. „На 20 март в чест на 140 години в рамките на съвместното публикуване на Руския и на България в пощенско обращение излиза серия от марки, посветена на 140 години от Освобождението на България и края на Руско-турската война от 1878 и 1878 г.“, съобщават в пресслужбата на Руските пощи.   От там уточниха, че марките са с размер 37 на 50 мм, с номинал 60 рубли (1,65 лв.) в тираж от 50 хил. екземпляра. На тях са изобразени генералите Столетов, Гурко, Тотлебен, както и Плевен.", "date": "2018.03.20", "title": "Русия пуска пощенски марки по случай 140 години от Освобождението на България"}
{"url": "http://epicenter.bg/article/Inzh--Doncho-Atanasov--Drugata-sedmitsa-shte-bade-gotov-patyat--koyto-zaobikalya-srutishteto-pri-Smolyan/149793/2/0", "text": "Надяваме се другата седмица да асфалтираме и обезопасим пътя, който ще заобиколи срутището на пътя Смолян-Мадан.   Това каза на брифинг председателят на УС на Агенция „Пътна инфраструктура“ инж. Дончо Атанасов, цитиран от \"Фокус\". Той коментира ситуацията със срутището на път ІІ-86 Смолян – Мадан.   „Срутището внезапно тръгна на 6 март, на 9 март бях там с няколко цели. Първо да огледам цялото срутище. Решихме няколко важни проблема. Изпълнението на водопровода е над стария, който не е демонтиран и играе ролята на дренаж. Това е на около 200 м над пътя. Засега по тези комуникации функционирането на водопровода и 110-киловолтовия енергиен системен оператор нямат никакви проблеми“, заяви Атанасов. Той уточни, че са започнали прокарването на нов път.   „Работим го доста усилено. Утре пътят ще бъде пробит и отворен. Надяваме се в рамките на другата седмица да асфалтираме пътя и да го обезопасим, така че да бъде нормален за преминаването на бусове и лекотоварни автомобили. Осигурили сме достатъчно автобуси за връзка с областния център. Днес областният управител и кметът на Смолян ще проведат среща с кметовете на всички села, засегнати от затварянето на главния път. Засега няма напрежение“, допълни шефът на АПИ и добави, че от днес върви геодезично заснемане, а от утре допълнителна геология, която трябва да се извърши в този участък.   „Най-важното нещо е, че всички институции работим в пълен синхрон“, подчерта още той.", "date": "2018.03.20", "title": "Инж. Дончо Атанасов: Другата седмица ще бъде готов пътят, който заобикаля срутището при Смолян"}
{"url": "http://epicenter.bg/article/Sled-4-dni-mestim-strelkite-s-chas-napred--Lesno-li-se-adaptira-organizmat-pri-smyana-chasovoto-vreme-/149794/2/0", "text": "В събота, 24 март, срещу неделя, 25 март, отново въртим стрелките на часовника. Ще спим един час по-малко.   Идеята за въвеждане на лятно часово време е да се пести енергия за осветление, като се използва по-дълго време дневната светлина. Лятното часово време е най-често използвано в районите с умерен климат, поради значителните изменения в съотношението светла/тъмна част на денонощието, в зависимост от сезона на годината. През последните години редица държави се отказват от използването на лятното часово време. Сред тях са Казахстан (2004), Киргизстан (2005), Ирак (2007), Пакистан (2009), Бангладеш и Грузия (2010), Армения (2011), Русия, части от Украйна (областите Донецк, Луганск и Крим) и Египет (2014), Азербайджан (2015). Държавите, които се отказват от зимното часово време и остават за постоянно на лятното, са Беларус (2011), Турция и Севернокипърската турска република (2016).   Често се твърди, че първият, предложил лятното часово време, е Бенджамин Франклин със свое писмо до редактор на вестник „Парижки журнал“ през 1784 г. Това предложение обаче било по-скоро с хумористичен нюанс и всъщност предлагало парижани да стават и да си лягат по-рано. За пръв път сериозно е предложено от Уилям Уилет в „Пилеене на дневна светлина“, публикувано през 1907 г. Той не успява да убеди британския парламент да го приеме, въпреки наличието на значително лоби. Идеята за лятно часово време за пръв път се осъществява на практика от правителството на Германия по време на Първата световна война в периода 30 април – 1 октомври 1916 г. Скоро след това Великобритания последва примера, като отначало въвежда лятно време от 21 май до 1 октомври 1916 г. На 10 март 1918 г. Конгресът на САЩ установява няколко часови зони и официално въвежда лятното часово време, но законът не намира отзвук и скоро е отменен. Лятното часово време е въведено в България на 1 април 1979 година. От 1979 година до 1996 година включително лятното време започва от 0 часа на последната неделя на март (или първата неделя на април) и продължава до 0 часа на последната неделя на септември (или първата неделя на октомври). През 1997 и 1998 година лятното време започва в 3 часа на последната неделя на март и продължава до 3 часа на последната неделя на октомври. От 1999 година лятното време започва в 3 часа на последната неделя на март и продължава до 4 часа на последната неделя на октомври, когато часовникът се връща с 1 час назад – т.е. до 3 часа астрономическо време. „Най-постоянното нещо е промяната”, твърдят психолозите. Но всяка смяна води до дизбаланс в човешкия организъм и пренастройка на всяка клетка. Смяната на часовото време е изкуствено наложена промяна в ритъма на човешкия живот, която води до разминаване на ритъма на организма с хронологичното време. По-чувствителни са малките деца, подрастващите и възрастните хора.  Местенето на стрелките оказва влияние както върху психическото, така и върху физическото състояние на организма. Лятното часово време увеличава светлата част от денонощието, което се отразява зле на хора с по-изострена сетивност. Адаптацията е съпътствана с главоболие, мигрена, умора, неразположеност. Обикновенно тези симптоми са леки и отшумяват до седмица. Налице е и липса на концентрация, раздразнение и понижена физическа активност. Недоспиването е един от основните причинители на рискови заболявания през последните десетилетия. При въвеждането на лятното часово време и смяната на ритъма на живот безсънието е сред най-честите оплаквания на над 90% от населението.  Възрастните хора трябва да бъдат изключително внимателни в периода след местенето на стрелките. Учените твърдят, че процентът на случайте на хора с исхимичен инсулт и хоспитализирани пациенти след прекаран инфаркт се увеличава с до 10 на сто.  Адаптацията на организма е процес, обикновенно придружен с леки физически или психически неразположения. Препорачително е понижаване на физическата активност, нормализиране на съня и повишаване на тонуса с прием на витамини и минерали.", "date": "2018.03.20", "title": "След 4 дни местим стрелките с час напред: Лесно ли се адаптира организмът при смяна часовото време?"}
{"url": "http://epicenter.bg/article/Putin-sled-preizbiraneto-si--Nyama-da-ima-nadprevara-vav-vaorazhavaneto/149774/7/0", "text": "Преизбраният руски президент Владимир Путин заяви, че Русия иска да има градивни отношения с другите страни и няма да участва в надпревара във въоръжаването, съобщи Нова телевизия.   На среща със съперниците си в кандидатпрезидентската кампания той каза, че ще се съсредоточи върху повишаването на жизненото равнище на сънародниците си, подобряване на здравеопазването и образованието. Москва ще се стреми към конструктивен диалог с международните си партньори и ще направи всичко за решаване на разногласията с други страни, отстоявайки националните си интереси.    ", "date": "2018.03.20", "title": "Путин след преизбирането си: Няма да има надпревара във въоръжаването"}
{"url": "http://epicenter.bg/article/Shefat-po-sigurnostta-na-Feysbuk-podade-ostavka/149781/7/0", "text": "  Шефът по сигурността на Фейсбук Алекс Стамос, който настояваше за по-детайлно разследване на руската намеса в американските президентски избори, напуска, съобщава dir.bg.   Причина за това са разногласията му с ръководството на компанията, както и с колегите му, съобщава \"New York Times\".   Уточнява се, че всекидневните му задължения са поети от други служители още през декември. Той ще остане в компанията до август, за да подготви свой заместник и да се избегнат евентуални щети върху репутацията на социалната мрежа.   Стамос ще бъде първият високопоставен служител на Facebook, който напуска компанията след скандала с руската политическа реклама по време на президентските избори, целяща да повлияе на избирателите.   През септември 2017 г. Фейсбук обяви, че за периода между юни 2015 г. и май 2017 г. структури, подчинени на Кремъл, са публикували около 3000 съобщения за сумата от 100 000 долара.   Рекламната кампания е целяла да задълбочи разделението в американското общество по конфликтни теми като гей обществото, имиграцията, контрола върху оръжията.  ", "date": "2018.03.20", "title": "Шефът по сигурността на Фейсбук подаде оставка"}
{"url": "http://epicenter.bg/article/Prezidentat-na-palestinskata-avtonomiya-Mahmud-Abas-nareche-poslanika-na-SASht--kuchi-sin-/149782/7/0", "text": "  Президентът на палестинската автономия Махмуд Абас нарече „кучи син“ американския посланик в Израел Дейвид Фридман, съобщава БГНЕС.   Обидата бе казана в контекста на силно напрежение между палестинското ръководство и администрацията на американския президент Доналд Тръмп, която смята да представи в скоро време своя мирен план за палестинците.   След редица решения на Вашингтон, които според палестинското ръководство показват открита произраелска пристрастност от страна на администрацията на Тръмп, палестинците решиха, че американците не са подходящи за ролята на посредници.   „Американският посланик в Тел Авив е колонизатор и кучи син“, каза Абас в реч, произнесена в Рамала, в която се осъжда американската политика спрямо конфликта между палестинци и израелци.   Фридман е защитник на заселническата политика на израелското ръководство. Той е и един от разпалените поддръжници на признаването на Йерусалим за столица на Израел и прехвърлянето на посолството на САЩ от Тел Авив в Йерусалим.        ", "date": "2018.03.20", "title": "Президентът на палестинската автономия Махмуд Абас нарече посланика на САЩ „кучи син“"}
{"url": "http://epicenter.bg/article/Britanskite-vlasti-iskat-obisk-na-sarvarite-na-kompaniya--rabotila-za-Tramp/149783/7/0", "text": "  Британският комисар по защита на информацията Елизабет Денъм заяви, че изисква заповед за достъп до сървърите на компанията Cambridge Analytica, ангажирана с президентската кампания на Доналд Тръмп, предаде Би Би Си, цитирани от news.bg.   Срещу Cambridge Analytica има обвинения, че през 2016 г. е откраднала данни за 50 милиона потребители на социалната мрежа Фейсбук.   В понеделник британският телевизионен канал \"Channel 4\" показа видео от скрита камера, на което е заснет шефът на компанията Александър Никс, в което той разказва как екипът му може да дискредитира политици в интерес на своите клиенти.   На въпрос на журналист, представящ се за потенциален клиент, за това докъде би стигнала фирмата в търсене на компромат, Никс отговаря \"Ние правим много повече\".   По думите му, негови служители може да предложат подкуп на обекта, когото целят да компрометират, и да заснемат това.   Той допълва, че може да \"изпрати няколко момичета\" в дома на противника, като отбелязва, че украинските жени са много красиви и това обикновено работи прекрасно.   Никс добавя: \"Просто изброявам примери за това какво може да се направи и какво вече е правено.\"   \"Channel 4\" уточнява, че журналистът се е представил като посредник на богат клиент, който е кандидат на политически избори в Шри Ланка.   Cambridge Analytica от своя страна твърди, че репортерът е представил невярно съдържанието на записаните разговори.   \"В желанието си да спестим притеснението на клиента ние разиграхме няколко нелепи измислени сценария. Cambridge Analytica не одобрява и не участва в преднамерено провокиране, даване на подкупи и съблазняване на хора.\" - се казва в изявление на компанията.    ", "date": "2018.03.20", "title": "Британските власти искат обиск на сървърите на компания, работила за Тръмп"}
{"url": "http://epicenter.bg/article/Nikola-Sarkozi-e-privikan-za-razpit-/149785/7/0", "text": "Бившият президент на Франция Никола Саркози е задържан от полицията за разпит относно обвиненията, че неговата предизборна кампания през 2007 г. е била финансирана от либийското правителство , предава Reuters, цитирана от Агенция \"Фокус\".  През 2013 г. във Франция започна разследване по обвиненение, че успешната кампания на Саркози е била финансирана от покойния либийски диктатор Муамар Кадафи. Бившият министър и близък съюзник на Саркози Брисе Хортефю също е бил разпитан от полицията по случая.  Саркози, който е президент между 2007 и 2012 г., винаги е отричал твърденията, че е бил финансиран от Либия, наричайки ги „гротеска“.    AFP припомня, че само преди няколко седмици неговият бивш съдружник Александър Джури бе арестуван в Лондон и по-късно пуснат под гаранция.  ", "date": "2018.03.20", "title": "Никола Саркози е задържан от полицията за разпит "}
{"url": "http://epicenter.bg/article/Partiite-ot-italianskata-desnitsa-pozdraviha-Vladimir-Putin-za-preizbiraneto-mu-/149788/7/0", "text": "Водачите на десните партии в Италия поздравиха Владимир Путин за преизбирането му, пише The Local, цитиран от Агенция \"Фокус\".  „Добра работа, президенте“, заяви председателят на популистката партия „Лигата“ Матео Салвини, който е и най-вероятният кандидат на десницата за премиер. По-рано той пожела успех на Путин, описвайки го като „най-добрият политик на нашето време“.  На свой ред Гиоргия Мелони, която води партия „Италиански братя“ също използва социалните медии да честити на Путин. „Поздравления на Владимир Путин за четвъртото му избиране като президент на Руската федерация. Волята на народа изглежда единодушна“, написа тя.  В свой коментар Салвини също така отхвърли идеята, че Путин стои зад скорошното отравяне на бившия агент от руското ГРУ Сергей Скрипал в Южна Великобритания.  Докато лидерите на САЩ, Франция и Германия заявиха, че „няма реалистично алтернативно обяснение“ за руското участие в нападението, първото италианско изказване по въпроса не спомена Москва. Говорейки пред репортери италианският външен министър Анджелино Алфано заяви, че реакцията по нападението трябва да се основе на доказателства.  Снощи Путин бе поздравен още от канцлера на Германия Ангела Меркел и президента на Италия Серджо Матарела, както и от турския си колега Реджеп Тайип Ердоган.  ", "date": "2018.03.20", "title": "Партиите от италианската десница поздравиха Владимир Путин за преизбирането му "}
{"url": "http://epicenter.bg/article/Si-Tszinpin--Kitay-e-gotov-za--quot-karvava-bitka-quot-/149795/7/0", "text": "Китайският президент Си Цзинпин предупреди в пламенна националистическа реч да не се правят опити за разцепване на Китай и каза, че страната му е готова за \"кървава битка\", с която да заеме полагащото ѝ се място в света, предаде АФП, цитирана от БНР. В края на годишната сесия на парламента Си посочи обаче, че превръщането на Китай във велика сила няма да става за сметка на други държави. \"Китай никога няма да се стреми към хегемония или експанзия… Само свикналите да заплашват другите виждат заплаха във всеки\", каза той в речта, предавана пряко по телевизията. Това стана дни след като близо 3-те хиляди депутати единодушно преизбраха Си за втори 5-годишен мандат и седмица след промяна на конституцията, която премахна ограничението за два президентски мандата. Си твърдо предупреди, че опитите за отцепване на територия от Китай ще бъдат пресичани. \"Всякакви действия и хитрини за разцепване на Китай са обречени на провал и ще бъдат осъдени от народа и наказани от историята“, каза президентът. И добави: „Няма да бъде позволено и е абсолютно невъзможно да се отцепи и сантиметър от територията на страната“. Тези думи се смятат за насочени срещу групи, които настояват за независимост на Тайван, самоопределение на Хонконг или западните региони Синцзян и Тибет, както и към Индия, Бутан и други страни в Югоизточна Азия, които имат нерешени териториални спорове с Китай. „Китайският народ е несломим и упорит, имаме дух да водим кървава битка срещу нашите врагове до горчивия им край“, каза Си Цзинпин. „Имаме големия капацитет да заемем полагащото ни се място в света“, добави той. В речта си президентът припомни, че Комунистическата партия повече от всякога държи юздите на властта. „Историята вече го доказа и ние ще продължим да доказваме, че само социализмът може да спаси Китай“, каза Си. И подчерта, че „само като развиваме социализма с китайски характеристики, ние ще можем да завършим великото възраждане на китайската нация“.", "date": "2018.03.20", "title": "Си Цзинпин: Китай е готов за \"кървава битка\""}
{"url": "http://epicenter.bg/article/Zhenite-v-Sauditska-Arabiya-veche-nyama-da-pokrivat-glavite-si/149801/7/0", "text": "Поредна стъпка на промяна в Саудитска Арабия. Жените в изключително консервативното кралство няма да са задължени да покриват главите си с хиджаб и да носят черна абая, при условие че облеклото им е скромно и благоприлично. Това обяви престолонаследникът принц Мохамад бин Салман в интервю за американската телевизия Си Би Ес. Миналия месец високопоставен саудитски духовник каза, че жените трябва да се обличат скромно, но не е задължително да носят абая. След като 32-годишният Мохамад бин Салман беше обявен за престолонаследник, в Саудитска Арабия започна постепенно увеличаване на правата на жените.", "date": "2018.03.20", "title": "Жените в Саудитска Арабия вече няма да покриват главите си"}
{"url": "http://epicenter.bg/article/OON-ostro-razkritikuva-masovite-narusheniya-na-choveshkite-prava-v-Turtsiya-/149804/7/0", "text": "Продължаването на извънредното положение в Турция е сред причините за нарушаване на човешките права на „стотици хиляди хора“, включително мъченията и произволно задържане, предупредиха от ООН във вторник.  \"Редовните удължавания на извънредното положение в Турция доведоха до дълбоки нарушения на човешките права срещу стотици хиляди хора\", гласи заключението на службата за правата на човека на ООН, като публикува доклад за ситуацията, след като властите получиха извънредни правомощия след опит за преврат през юли 2016.  Докладът, който разглежда случилото се през цялата 2017 г., стига до заключението, че извънредните правомощия, които властите получиха след неуспешния опит за преврат, са предизвикали „продължителна ерозия на върховенството на закона и влошаване на ситуацията с правата на човека“.  \"Рутинните удължения на извънредното положение в Турция доведоха до дълбоки нарушения на човешките права срещу стотици хиляди хора\", гласи докладът, като предупреждава, че използването на извънредни правомощия изглежда означава \"да се задуши всякаква форма на критика или несъгласие спрямо правителството.\"    Ръководителят на ООН по правата на човека Зеид Раад ал Хюсеин описва констатациите като \"тревожни\" и \"скандални\".  \"Числата са просто зашеметяващи: почти 160 000 души са арестувани по време на продължаващото вече 18 месеца извънредно положение\", каза той в изявление.    Освен това той посочи \"освободени от работа са 152 000 държавни служители, много напълно произволни, преподаватели, съдии и адвокати, арестувани са журналисти, затворени медии и блокирани сайтове\".  \"Ясно е, че последователните извънредни положения в Турция са използвани за строго и произволно ограничаване на човешките права на много голям брой хора\", каза той.  Докладът също така установи, че около 300 журналисти са арестувани на основание, че техните публикации съдържат \"апологетични нагласи относно тероризма\" или подобни престъпления. В същото време документът казва, че през миналата година в Турция са блокирани 100 000 уебсайта, включително много прокюрдски уеб сайтове и сателитни телевизионни канали.  Докладът също така документира използването на изтезания и друго малтретиране под стража, които се изразяват в тежки побои, заплахи за сексуално насилие и действително сексуално насилие, електрически удари и „давене“ при разпити.  \"Една от най-тревожните констатации в доклада“, твърди Зеид, „е, че турските власти са задържали около 100 жени, които са бременни или току-що са родили, най-вече на основание, че са \"съучастници“ на техните съпрузи, които са подозирани, че са свързани с терористични организации \".  \"Някои са били задържани заедно с децата си, а други са били насилствено разделени с тях. Това е просто скандално, напълно жестоко и със сигурност не може да има нищо общо с това да се направи страната по-безопасна\", каза той.  Докладът цитира референдума от април 2017 г., който разширява изпълнителната власт на Ердоган като \"сериозно проблематичен\", като посочва, че това е довело до намеса в работата на съдебната власт и ограничаване на парламентарния надзор над изпълнителната власт. Също така е посочено, че до края на 2017 г. са били публикувани 22 декрети, и още два след това, \"регулиращи въпроси, които не са свързани с извънредното положение и се използват за ограничаване на различни легитимни дейности от страна на представители на гражданското общество\".  Междувременно Европейският съд по човешките права осъди Турция за задържането на двама журналисти, определяйки действията на властите в Анкара като нарушаване на правото на свобода, сигурност и свобода на мнението.  Журналистите Мехмет Алтан и Шахин Алпай бяха сред арестуваните след неуспешния опит за преврат от юли 2016 г. срещу президента Реджеп Тайип Ердоган. Съдът нареди на Турция да плати на всеки от тях по 21 500 евро.   ", "date": "2018.03.20", "title": "ООН остро разкритикува масовите нарушения на човешките права в Турция "}
{"url": "http://epicenter.bg/article/Ot--quot-Seksat-i-gradat-quot--do-politikata--Miranda-se-kandidatira-za-gubernator-na-Nyu-York/149820/7/0", "text": "Актрисата от сериала \"Сексът и градът\" Синтия Никсън ще се кандидатира за губернатор на щата Ню Йорк, обяви самата тя, цитирана от \"Би Би Си\" и \"Канал 3\". Известната като Миранда за феновете на сериала е сред кандидатите на Демократическата партия. Преди да стигне обаче изобщо до вота на гражданите на Ню Йорк, тя трябва да бъде избрана като номинация на партията си. Там тя ще се изправи срещу Андрю Куомо, който в момента е губернатор на щата. В платформата си Синтия Никсън представи план за подобряване на здравеопазването, прекратяване на масовото вкарване в затвора на гражданите и и поправяне на \"развалената система на метрото\". Нейният опонент за номинацията на демократическата партия е считан за един от възможните кандидати за президент през 2020 г. Актрисата, която е и носителка на награда \"Еми, е известна активистка за либерални свободи. Любопритното е, че наградата си \"Еми\" тя получи през 2004 г. от не кого да е от настоящия президент Доналд Тръмп. Въпреки че изглежда, че Синтия Никсън няма шанс да се противопостави на Андрю Куомо, то все пак не изглежда невероятно тя да бъде номинирана, тъй като Куомо е считан за фаворит за кандидат Демократическата партия за следващите президентски избори. Вотът за губернаторския пост на Ню Йорк ще се проведе през ноември тази година.", "date": "2018.03.20", "title": "От \"Сексът и градът\" до политиката. Миранда се кандидатира за губернатор на Ню Йорк"}
{"url": "http://epicenter.bg/article/Emil-Karanikolov--150-yazovira-sa-v-po-tezhko-sastoyanie/149797/2/0", "text": "Министърът на икономиката Емил Караниколов съобщи пред журналисти, че около 150 са язовирите, които са в по-тежко състояние. С прехвърлянето на собствеността на язовирите, които не могат да се стопанисват от общините и създаването на търговско дружество за поддръжката им, незабавно ще започне работа за отстраняване на нередностите по тези съоръжения. Министърът каза, че разчети за средствата, необходими за поддръжката им, ще станат известни, след като стане ясно колко язовира ще бъдат прехвърлени към държавата и посочи, че само за язовир \"Бели Искър\" са нужни между 30 и 60 млн.лева. Караниколов участва във форум \"Цифровата икономика - какви са ползите за потребителите?\". Той информира, че се очаква на утрешното редовно заседание на МС да бъдат обсъдени предложенията за законови промени, свързани с превенцията и поддръжката на язовирите при критични ситуации. Вчера е имало заседание при вицепремиера Валери Симеонов, като всички ресорни по темата министри са дали становищата си. \"Единодушни сме, че в закона за водите по отношение на категоризация на язовири ще има задължения за собствениците и операторите за създаване на аварийни планове\", каза Караниколов. Сред предложенията за промени в Закона за водите са тези, свързани категоризацията на язовирите, със задължението за собствениците и операторите на съоръженията да подготвят аварийни планове. Създава се държавно предприятие, в което ще се прехвърли собствеността на всички общински язовири, които не могат да се управляват от тях поради липса на пари. Обсъдена е и възможност, която вероятно утре ще е факт, да има търговско дружество, което ще се занимава с това да поддържа язовирните стени и санитарно- охранителните зони на язовирите, докато се прехвърля собствеността им, което няма да стане за 1-2 дни, а може би за доста по-дълъг период, съобщи Караниколов.  Засега предложението е то да бъде или към икономическото министерството, или това да е структурата, която се занимава с бедствия и аварии, каза министърът и уточни, че на утрешното заседание на МС се очаква това да бъде уточнено. Обсъжда се и възможността да има и подобно дружество, което да поддържа проводимостта речните корита. Засега, във връзка с идеята да има отчисления от операторите в специален фонд за поддръжка на язовирите, министърът информира, че се обмисля вариант определен процент от наемите да са приход за този фонд. Като начало обаче ще се разчита на средства от държавния бюджет, допълни министърът.", "date": "2018.03.20", "title": "Емил Караниколов: 150 язовира са в по-тежко състояние"}
{"url": "http://epicenter.bg/article/Yonko-Ivanov--Ministarat-na-stroitelstvoto-churulika-kato-ptichka-po-tv-studiyata--no-nishto-ne-se-pravi/149799/2/0", "text": "„Премиерът за сетен път показа, че е част от българския народ и е съпричастен към случващото се. Ако се върна няколко месеца назад обаче, когато той постави задача да се подменят мантинели, сме свидетели на поредния случай на „Симеоновско шосе” от вчера. Сложи се безсмислена мантинела, която служи като шиш и на нея се наниза една кола. Това е втори подобен случай в рамките на няколко месеца.”   Това заяви в предаването „Здравей, България” по Нова телевизия Йонко Иванов, председател на Съюза по авто-мото подготовка. Той коментира състоянието на пътищата след зимата.   Министърът на регионалното развитие чурулика като птичка по тв студията, но нищо не се прави реално, смята Йонко Иванов. „Една дупка стоя на магистрала Хемус години, с полицаи до дупките няма да стане. Катаджиите стоят в храстите на магистрала \"Хемус\" и се крият зад незнайно защо сложени знаци за ограничаване на скоростта до 50 км в час“, разказа експертът. Според него, има и неправилно поставени знаци, като този на магистралата, няма предупреждаващи ни за плавно намаляването на скоростта преди този знак до 50 км в час от разрешените 130.  Експертът съобщи, че статистиката за загиналите за първото тримесечие не е точна, има скрити жертви, досега не са излезли и данните за смъртността по пътищата за миналата година. „Освен дупки, има и много кал по пътищата и улиците, дори в София. Влизат коли със замърсени гуми, не се мият на входовете на столицата и калта се разнася из целия град, но никой не взима мерки“, посочи Иванов. Той бе категоричен, че проблемът с дупките няма да бъде решен и само се вдига пушилка по този въпрос.   „Би трябвало да има един щаб, да се съберат кметовете на районите и да се действа, а не да се чака да мине снегът и да дойде пролетта”, коментира той. „Вярвам, че министрите на регионалното развитие, на вътрешните работи, на транспорта и образованието ще излязат с ясни предложения към новия Закон за движение по пътищата. Там работят хора, които не са тясно обвързани с темата пътна безопасност”, на мнение е Йонко Иванов.", "date": "2018.03.20", "title": "Йонко Иванов: Министърът на строителството чурулика като птичка по тв студията, но нищо не се прави"}
{"url": "http://epicenter.bg/article/Monumentat-na-Buzludzha-specheli-evropodkrepa/149803/2/0", "text": "Монументът на Бузлуджа спечели европейска подкрепа по програма за паметници в риск, съобщи по БНР арх. Дора Иванова, която работи по проекта \"Бузлуджа - паметта на времето\". Паметникът на Бузлуджа бил включен в програмата \"7-те най-застрашени паметници\", която се организира от \"Европа Ностра\". \"Това е най-голямата организация за опазване на културното наследство в Европа. Първата безвъзмездна помощ за Бузлуджа ще се изразява в изготвяне на експертиза и спасителен план за действие. Европейски експерти ще посетят паметника през идните месеци и ще дадат технически съвети, ще зададат възможности за финансиране и ще мобилизират широка европейска подкрепа за запазването на Бузлуджа\", каза по националното радио арх. Иванова. Тя поясни по какви критерии монументът е влязъл в класацията за риск. \"Основните критерии са два. Първият е ценност като наследство и ценност като обект, който се нуждае от опазване. И всъщност това е много важно в тази програма - че на европейско високо ниво показва, че паметникът на Бузлуджа е от европейско значение, европейско наследство. И вторият критерий е застрашеността - доколко тези обекти наистина са опасни и трябва да се действа незабавно да се опазят, защото могат да бъдат загубени в следващите години\", каза арх. Иванова. Тя подчерта, че самите експерти осъзнават проблематиката в България и идеологическата натовареност на Бузлуджа. \"Че паметникът е натоварен с много голяма идеология, с политически идеи, но той трябва да бъде опазен, без да се възхвалява и без да се потвърждава неволно политическа идеология. Той трябва да се запази като артефакт, като част от историята, която трябва да се помни, да се помни, да се знае какво е било\", заяви тя. По думите й Бузлуджа е изключително ценен като архитектура, инженерно постижение и изкуство и има голям потенциал както за развитието на туризма, така и за преосмислянето на много други такива паметници. \"Паметникът на Бузлуджа е изключително ценен като архитектура, като инженерно постижение, като изкуство и има голям потенциал както за развитието на туризма, така и за преосмислянето на много други такива паметници\", каза в предаването \"Хоризонт\" арх. Дора Иванова. \"Наследството от периода на социализма е травматично и проблемно за целия социалистически блок\", допълни тя. \"Този проблем не се вижда само в България, а във всички страни от бившия социалистически блок. България, с този невероятен паметник, който е различен, изключителен и пример за всички останали, може да бъде пример за опазването и преосмислянето\", смята арх. Иванова.  ", "date": "2018.03.20", "title": "Монументът на Бузлуджа спечели европодкрепа"}
{"url": "http://epicenter.bg/article/Radan-Kanev--Rusiya-i-Turtsiya-ni-blafiraha-za--quot-Turski-potok-quot-/149810/2/0", "text": "Многократно всички разумни наблюдатели и български политици отбелязвахме, че Путин и Ердоган блъфират с “Турски поток”. Така зам.-председателят на ДСБ Радан Кънев коментира новините, че \"Газпром\" е започнал да демонтира и замразява стотици километри от тръбопровода, подвеждащ газ по руска територия към морския участък на проекта.   Според него този \"блъф\" е бил основно срещу България, която и \"двамата султани броят за свой своенравен вилает.\" \"Многократно Бойко Борисов ни обясняваше, че “Турски поток” ще има и повтаряше султанските опорни точки. Играеше го посланик на двете Високи порти в Брюксел и генерален губернатор в София.\", посочи Радан Кънев.   И добави: \"Интересно ми е какъв е днешният му коментар на водещ европейски геополитик и лидер на Западните Балкани. Сигурно, че той е спрял “Турски поток” в телефонен разговор с блъфьора Владимир Владимирович...\"   По информация на \"Интерфакс\" заради съкращаването на първоначалните планове за капацитет на \"Турски поток\" от 63 на 15.75 млрд. куб. м годишно са се оказали ненужни 506 км тръби. Те са част от Южния газов коридор, който бе проектиран за \"Южен поток\". Сега започва демонтирането или консервирането на няколко участъка, тъй като след пренасочването им за обслужване на \"Турски поток\" вместо първоначалните 4 тръби с Анкара бе договорена една тръба и втора под условие, че ЕС даде пълни гаранции, че иска да получава гориво по нея, ще изгради насрещна инфраструктура и ще ѝ даде статут на специален проект за съюза.   Замразява се строителството на поредицата компресорни станции Русская, Казачия и Кореновская \"до вземането на решение за реализация на тези обекти\".", "date": "2018.03.20", "title": "Радан Кънев: Русия и Турция ни блъфираха за \"Турски поток\""}
{"url": "http://epicenter.bg/article/Novorodenata-shvedska-printsesa-Adrien-stana-instagram-zvezda-/149798/10/100", "text": "35-годишната шведска принцеса Маделин обича да се възползва от възможността да споделя снимки на децата, а сега и на най-новото попълнение в семейството. Тя се появи на бял свят миналата седмица, но най-малкият член на шведското кралско семейство в лицето на принцеса Адриен вече има цяла армия фенове,пише Дир.бг. Маделин не може да устои на изкушението да публикува сладки снимки на Адриен в профила си в Инстаграм.  Първата снимка с бебето, която 35-годишната принцеса сподели, бе с двете ѝ по-големи деца - принцеса Леонор и принц Николас. Цялото име на принцесата бе официално обявено от крал Карл Густаф и то е Адриен Жосефин Алис, херцогиня на Блекинге.", "date": "2018.03.20", "title": "Новородената шведска принцеса Адриен стана инстаграм звезда "}
{"url": "http://epicenter.bg/article/Kralska-svatba--Prints-Kristian-i-prelestnata-Alesandra-si-kazaha--da--v-Peru--Snimki-/149802/10/100", "text": "Синът на принц  от  - 32-годишният Кристиан, се ожени за дългогодишната си приятелка - 25-годишната  . Двамата си казаха „да“ на 16 март на пищна церемония в Лима,  , откъдето е красивата булка. Улиците на града бяха затворени заради кралската сватба. Церемонията се състоя в бароковата църква „San Pedro” в присъствието на кралското семейство и много именити гости. Хиляди хора бяха излезли от домовете си, за да поздравят прекрасните младоженци. \r\n \r\n бе ослепителна в най-важния ден от живота ѝ. Тя бе облечена в класическа сватбена рокля, с високо деколте, покрита с нежна дантела и дълъг шлейф. На главата й блестеше тиара, покрита с диаманти. Красивата булка бе придружавана от гордия си баща влиятелният бизнесмен Филип де Осма.   Принц  пристигна под ръка със своята майка, която бе облечена в цикламена рокля. От своя страна принцът привлече погледите с интересния избор на вратовръзка – тъмносиня на бели точки, която идеално допълваше визията му. , който е втори в линията на наследяване на трона, и  , която е бивш модел, а сега е адвокат, се запознават през 2005 година, когато той е на екскурзия в Перу, а тя е негов екскурзовод. Но любовта им пламва по-късно. Първото им официално появяване като двойка бе през 2011 година. Двамата сключиха граждански брак през ноември 2017 година в  .   Източник: Дарик", "date": "2018.03.20", "title": "Кралска сватба: Принц Кристиан и прелестната Алесандра си казаха „да“ в Перу (Снимки)"}
{"url": "http://epicenter.bg/article/Suzanita--Piya-samo-freshove--roditelite-mi-zabranyavat-alkohol/149807/10/100", "text": "15-годишната певица Сузанита призна, че прави секс със своето гадже Александър и намира това за напълно нормално.   В интервю за вестник „България днес” щерката на Орхан Мурад разкрива, че се влюбила за първи път на 12 години, но тогава всичко свършило с целувки, откраднати тайно. Днес обаче тя е щастлива с любимия си и му се отдава изцяло.   За разлика от секса, алкохолът и дрогата били абсолютно забранени за тийнейджърката от родителите й. Сузанита пиела само фрешове и по някоя енергийна напитка по време на участия.   В момента спазвам забраната да хапвам дюнери, защото са много вредни. По месо не си падам, а похапвам ориз, спанак, зеленчукови крем супи. И нонстоп пия фрешове - различни. Единият ден фреш от зелени плодове и зеленчуци, на другия от червено цвекло, бяла ряпа и т.н. Сменям ги, за да не ми омръзват, разкрива диета си тя. Източник: hotnews.bg", "date": "2018.03.20", "title": "Сузанита: Пия само фрешове, родителите ми забраняват алкохола"}
{"url": "http://epicenter.bg/article/Elen-Koleva-pusna-gola-snimka-v-Instargram/149808/10/100", "text": "През последния месец актрисата Елен Колева заложи силно на еротичното си излъчване, пише Дир.бг   Хубавицата с пищни форми се появи гола на няколко снимки в профила си в Инстаграм. Последната от тях е най-провокативна. На черно-белия кадър Елен позира във ваната с кърпа на главата, а гърдите й са покрити с черни лепенки. Възможно е снимката да е творение на ново гадже, но идеята за композицията прилича повече на част от фотосесия с близки приятелки. През 2016 г. Елен Колева участва във \"Фремата\", където не успя да стигне до финал, но се бори мъжки. В предаването тя бе с бившия си любовник - писателя Калин Терзийски. Тогава излязоха още подробности около бурната им връзка и проблемитe на твореца с алкохола.", "date": "2018.03.20", "title": "Елен Колева пусна гола снимка в Инстарграм (Галерия)"}
{"url": "http://epicenter.bg/article/Sinat-na-BG-bogatash-vtreshti-frantsuzi--praska-shampansko-za-40-000-evro-pod-zvutsite-na--quot-Shushana-quot-/149813/10/0", "text": "Клип с българи, които пилеят десетки хиляди евро насред френски курорт шашна туристите в Алпите. На видеото, което подлуди за часове социалните мрежи, се вижда, мъж, който излива литри от най-скъпото шампанско.   Твърди се, че това е синът на най-богатия българин Цоло Вутов, който изпръскал десетки бутилки от пенливата течност за над 40 000 в баровския ски курорт Куршевел под звуците на култовото парче \"Шушана\", пише \"Топ Преса\".   Видеото стана супер хит в социалните мрежи и бе пуснато и в някои регионални български сайтове, но скоро след това мистериозно изчезва и бива изтриван. На него се вижда, че френските туристи наоколо са в шок от купона на българите.   Според информацията на \"Топ Преса\" купонът бил в известния гръцки ресторант \"Наммос\". Марката на шампанското, както се вижда, е Moët, а в това заведение бутилката се предлага за 350 евро бройката, пише регионалното издание.   Основното действащо лице, според информацията, Владо Вутов е синът на един от най-богатите българи Цоло Вутов - той участва в изграждането на доста инфраструктурни проекти, един от който е магистрала \"Струма\"“.   Според класация на британско издание Курешвел е най-скъпият курорт в Европа. Квадратният метър там струва 36.9 хил евро, за влекове давате 216 евро седмично, а най-достъпната бира е 12.50 евро. Куршевел има репутацията и на най-добрия ски курорт в света.", "date": "2018.03.20", "title": "Синът на БГ богаташ втрещи французи, пръска шампанско за 40 000 евро под звуците на \"Шушана\""}
{"url": "http://epicenter.bg/article/Otnemat-titlata-na-Misis-Balgariya-2017-Nadya-Nedyalkova--pravyat-konkurs-za-nova-miska/149817/10/0", "text": "Мисис България Надя Недялкова остана без титла и без корона. Заради неспазване на клаузи от договора миската се лиши от приза си, пише \"Телеграф\".   Надя ще се трябва да се прости с лентата и короната в най-кратки срокове. Главната причина за отнемане на титлата от брюнетката е неин отказ да представи страната ни на световен форум за красота. Това е задължение на всяка една от носителките на приза.   Но след нейния отказ, считано от днес, 20 март, мисис България Надя Недялкова няма право да използва в публичното пространство титлата Мисис България Трансконтинентал. Тя няма право да се представя с нея, нито да бъде представяна.   „Истина е. Няма да коментирам причините, но всеки, който не желае да прославя страната ни и да спазва ангажиментите си, е свободен”, заяви собственичката на конкурса Меги Савова.   Във връзка с това организацията на „Мисис България”, обявява нов конкурс за „Мисис България Вселена”. Всички желаещи могат да се запишат за участие и да предоставят кратка биография и две снимки на страницата на конкурса.   „Все още не знам дали ще бъде отново конкурс, или ще се избере с онлайн гласуване по време на кастинга. Всичко зависи от това, колко желаещи ще има”, констатира Савова.", "date": "2018.03.20", "title": "Отнемат титлата на Мисис България 2017 Надя Недялкова, правят нов конкурс"}
{"url": "http://epicenter.bg/article/Megan-Markal-shte-nosi-diamantenata-tiara-na-printsesa-Dayana-na-svatbata-si-/149818/10/100", "text": "Приготовленията около сватбата на принц Хари и Меган Маркъл не спират. Заговори се какъв ще бъде тоалетът на булката, а вече се коментира, че актрисата може да „заблести“ до своя принц Хари с диамантената тиара на принцеса Даяна, пише Daily Express., цитиран от Блиц.   Когато минава под венчило с престолонаследника принц Чарлз през юли 1981 г., лейди Ди носи семейната тиара на рода Спенсър. Впоследствие тя връща фамилната скъпоценност на брат си Чарлз, настоящия девети граф Спенсър.   Ако принц Хари пожелае любимата му да носи сватбената тиара на майка му, той може да я поиска назаем от вуйчо си граф Спенсър за сватбата си с Меган Маркъл на 19 май.   Съществува възможност кралица Елизабет Втора да засвидетелства благосклонността си, предлагайки на г-ца Маркъл да използва някоя от по-малките кралски тиари, както направи с Кейт Мидълтън за сватбата ѝ с принц Уилям през 2011 г.   Г-ца Мидълтън тогава избра тиарата „Картие“, изработена през 1936 г. и принадлежала на Кралицата-майка, която я подарява на дъщеря си принцеса Елизабет за 18-ия й рожден ден. Като допълнение към изящния ѝ дизайн родителите на Кейт Мидълтън поръчаха диамантени обеци с формата на дъбово листо и жълъд, припомня изданието.   Смята се, че е малко вероятно кралица Елизабет Втора да предложи на Меган Маркъл някоя от по-значимите кралски тиари, символизиращи ролята ѝ на държавен глава на Обединеното кралство. Сред тях е тиарата със сапфири, изработена през 60-те години на миналия век по поръчка на Нейно Величество като допълнение към бижутата със същите скъпоценни камъни, подарени ѝ от баща ѝ крал Джордж Шести за сватбата й през 1947 г.   Ако кралица Елизабет Втора предостави на Меган Маркъл възможност сама да избере сватбените си бижута, сред вариантите пред бъдещата съпруга на принц Хари са да използва скъпоценност от колекцията на принцеса Даяна – понастоящем притежание на синовете ѝ, за нова тиара. Кралските бижутери могат например да превърнат във временно украшение за глава огърлица, която Меган Маркъл впоследствие да използва с оригиналното ѝ предназначение.", "date": "2018.03.20", "title": "Меган Маркъл ще носи диамантената тиара на принцеса Даяна на сватбата си?"}
{"url": "http://epicenter.bg/article/Desi-Tsoneva-zamina-za-Maldivite--ne-spira-da-prashta-pozdravi-i-tseluvki-na-posledovatelite-si/149831/10/100", "text": "Миналия петък Деси съобщи в социалните мрежи, че е пристигнала на Малдивите. Оттогава тв водещата не спира да изпраща поздрави и целувки на своите последователи.\r\n \r\nНе е ясно дали Деси е заминала сама, с приятелки или с любим мъж, но вчера тя написа:  Цонева отседна в луксозния комплекс Niyama Private Islands, който предлага кулинарни деликатеси, спа процедури и куп забавления. Деси се похвали с интересна закуска:   Отиде и на парти в подводен ресторант, където позира на тъмно, изрисувана с флуоресцентна боя. Цонева зарадва приятелите си и с няколко снимки от плажа и сподели:    Източник: дир.бг", "date": "2018.03.20", "title": "Деси Цонева замина за Малдивите, не спира да праща поздрави и целувки на последователите си"}
{"url": "http://epicenter.bg/article/Britantsite-haresvat-godezhniya-prasten-na-Megan-poveche-ot-tozi-na-Keyt-/149833/10/100", "text": "Британският принц Хари поднесе внушителен годежен пръстен на своята избраница Меган Маркъл, с която ще мине под венчило през май. Бижуто до такава степен впечатли жителите на Острова, че те го поставят на първо място сред пръстените на най-скорошните кралски годеници, пише в. \"Дейли експрес\".   Годежният пръстен на Меган Маркъл включва три диаманта, монтирани върху златна халка. Говори се, че бижуто е изработено по дизайн на самия принц Хари. По-големият от диамантите е от Ботсвана - страна, която принцът е посещавал нееднократно, като последния път беше придружен от г-ца Маркъл.   Монтираните от двете му страни скъпоценни камъни са от личната колекция на покойната му майка принцеса Даяна.   В допитване, осъществено от онлайн бижутерите \"Уилям Мей\", близо половината от участвалите 2250 британци са посочили като най-хубав годежния пръстен на Меган Маркъл. Бижуто е предпочетеният избор както от жените, така и от мъжете, участвали в анкетата.   По въпроса кой е следващият най-забележителен пръстен измежду тези на най-скорошните кралски годеници - Меган Маркъл, принцеса Юджини и Кейт Мидълтън, жителите на Острова са раздвоени. Жените са отдали предпочитанието си на годежния пръстен на Кейт Мидълтън, а мъжете - на този на принцеса Юджини.   Годежното бижу на Кейт Мидълтън - пръстен със син сапфир, заобиколен от диаманти, е от колекцията на принцеса Даяна.   Принцеса Юджини, годежът на която беше оповестен в началото на годината, получи от своя възлюбен Джак Брукбанкс пръстен, който наподобява годежното бижу на майка й Сара Фъргюсън. Годежният пръстен е с розов сапфир, заобиколен от диаманти.    Проучването показва също, че средностатистическият британец е готов да плати близо 1500 лири за годежен пръстен, с надеждата да впечатли избраницата си. Сумата обаче се оказва по-скромна от тази, която дамите очакват техните партньори да похарчат за годежно бижу.   Източник: Новини.бг", "date": "2018.03.20", "title": "Британците харесват годежния пръстен на Меган повече от този на Кейт "}
{"url": "http://epicenter.bg/article/Desislava-Radeva-v-Izrael/149753/10/84", "text": "Президентът Румен Радев е на тридневно официално посещение в Израел по покана на своя колега Реувен Ривлин. Визитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел.    Днес, 20 март, българският държавен глава и съпругата му Десислава бяха посрещнати от израелския президент Ривлин и първата дама на страната на официална церемония в двореца в Йерусалим.    По време на тържественото посрещане президентшата носеше впито сако с тричетвъртен ръкав и пола, тип \"молив\", няколко пръста под коляното. Дрехата бе покрита с фина дантела, което подчертаваше изящността й. Основен акцент пък бяха двата реда дантелени цветя, покрити със сини камъни, разположени по деколтето на сакото.    Родната дизайнерка е предпочитана от съпругата на президента, която за пореден път се доверява на шивашките й умения. Припомняме, че последните няколко тоалета, с които г-жа Радева се появяваше на официални мероприятия, също са по дизайн на Николова. Родната моделиерка, която притежава бутик на Острова, следва линията на консервативния шик в тоалетите, шити за първата ни дама, създавайки истински шедьоври.   . Въпреки ръста си, г-жа Радева често бе забелязвана с елегантен чифт с размер на задната част около 5-6 см. За визитата си в Израел, обаче тя е предпочела обувки тип \"балеринки\" в неотрален телесен цвят.     Тоалетът й е своеобразен жест към израелските домакини, тъй като цветът е сходен с този на знамето на страната.     По време на друга своя официална визита в началото на годината първата дама отново уважи домакините чрез детайли в облеклото си. В златната зала \"Музикферайн\" г-жа Радева се появи в елегантна рокля, решена в цвят пудра. Множеството камъни Сваровски по линията на деколтето, талията и ръкавите на роклята бяха своеобразен жест към домакините от Австрия, където кристалите се произвеждат от далечната 1976 г.     ", "date": "2018.03.20", "title": "Тоалетът на Десислава Радева в Израел - решен в държавните цветове на страната (Снимки)"}
{"url": "http://epicenter.bg/article/Ruskata-armiya-se-vaorazhava-s-nay-noviya--quot-ubiets-na-tankove-quot-----quot-Terminator-2-quot---Video--/149809/7/97", "text": "Руската армия приема на въоръжение най-новите бойни машини за поддръжка на танкове (БМПТ) - „Терминатор 2“. Решението вече е взето според източник на РИА Новости от отбранително-промишления комплекс на Руската федерация, предаде Агенция \"Фокус\".  „Принципното решение за приемане на въоръжение на „Терминаторите“ е прието. В близко време се очаква подписването на съответните документи“, увери източникът на агенцията.  По-рано заместник-министърът на отбраната на Руската федерация Юрий Борисов заяви, че през 2017 г. бойните машини са преминали успешно тестовете в хода на бойните операции в Сирия.  Агенцията пояснява, че към настоящия момент не разполага с официален коментар на информацията – както от Министерството на отбраната на Русия, така и от производителя на „Терминатор 2“ – „Уралвагонзавод\".  Военният наблюдател на в. \"Комсомолская правда\", полковникът от запаса Виктор Баранец, разказа за радио Sputnik съдбата на този проект, който е бил готов още през 2000 г.:  \"Колкото и да е странно, \"Терминатор\" се появи отдавна. Но между конструкторите и военните тръгнаха разпалени спорове нужна ли е такава машина. И едва когато Казахстан охотно купи тази машина и я изпита при различни климатични условия, то някои наши генерали решиха, че трябва да бъде закупена. Тя бе наречена \"Терминатор\", защото е способна да с боеприпасите си да пробие всяка броня. Тя има добър ход, хубава скорост, ще бъде полезна за армията. По своята същност, това е унищожител на танкове на бойното поле за защита на собствените танкове. Има сериозно въоръжение, мощно оръдие, изключително мощен двигател\", обобщава Виктор Баранец.  \"Терминатор 2\" е оборудван с две 30-милиметрови автоматични оръдия 2А42, две пускови установки със свръхзвукови противотанкови ракети \"Атака-Т\", два автоматични гранатомета АГ-17Д и 7,62-милиметрова картечница.  Системата за управление на огъня помага да бъдат различавани маломерни цели на големи разстояния през деня и през нощта и при сложни метеорологични условия. Наличието на трима оператори в машината ѝ дава възможност бързо да открива и да поразява едновременно три цели в диапазон от 360 градуса.  ", "date": "2018.03.20", "title": "Руската армия се въоръжава с най-новия \"убиец на танкове\" - \"Терминатор 2\" (Видео) "}
{"url": "http://epicenter.bg/article/Putin-greyna-na-fasadata-na-britanskoto-Vanshno-v-London---quot-Lipsvah-li-vi-quot---Video--/149819/7/0", "text": "На фасадата на британското външно министерство в Лондон се появи светлинна проекция с изображението на усмихващия се Владимир Путин. Видеозапис на пърформанса е публикуван в YouTube-канала на арт-групата Philosoraptor.  Кадрите с лика на Путин са придружени с изписване на въпроса  . Фразата е препратка към британския хитов сериал \"Шерлок\" - тя е произнесена няколко пъти от главния злодей в лентата Джим Мориарти.  В коментар към видеото авторите му отбелязват, че Западът е тръгнал по най-лесния път - че \"за всичко са виновни руснаците\".  \"Много удобно, на Запада за всичко са му виновни руснаците и Путин. Путин се намесва в изборите в Америка, Путин отрови Скрипал, Путин свали курса на биткойна. Руснаците обичат своя силен лидер и отново го избраха за президент. Моля, уважавайте избора на руския народ,\" пишат от арт-групата.  ", "date": "2018.03.20", "title": "Путин грейна на фасадата на британското Външно в Лондон: \"Липсвах ли ви?\" (Видео) "}
{"url": "http://epicenter.bg/article/Evroizborite-shte-sa-mezhdu-23-i-26-may-2019-godina/149821/7/0", "text": "Следващите европейски избори ще се проведат в рамките от 23 до 26 май 2019 г., реши Европейският съвет.   Европейските избори се провеждат на всеки пет години и според календара през 2019 г. датите се падаха от 6 - 9 юни, но страните - членки счетоха датата за неподходяща и издърпаха периода напред.   По данни от социологически проучвания, и на европейска сцена се потвърждава тенденцията за спад в доверието към традиционните партии, управлявали през последните десетилетия. Двете основни политически формации рискуват да загубят мнозинство и ако и след година настроенията се потвърдят, то следващият Европейски парламент ще бъде с различна политическа конфигурация на силите.", "date": "2018.03.20", "title": "Евроизборите ще са между 23 и 26 май 2019 година"}
{"url": "http://epicenter.bg/article/Erdogan-besen-na-SASht--Iskate-da-sme-strategicheski-partnyori--no-ne-ni-uvazhavate--a-ni-zabluzhdavate-/149824/7/0", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган за пореден път отправи остри думи към Вашингтон за политиката и действията в Сирия, предаде информационната агенция Догу хабер ажансъ (ДХА), цитирана от Агенция \"Фокус\".  В изказване на редовното седмично заседание на Парламентарната група на ПСР Ердоган критикува изявленията на официален говорител на САЩ за „загрижеността от ситуацията в Африн”.  „Когато ние споделяхме с вас нашата загриженост, тогава вие къде бяхте? Когато ви казвахме да дойдете и заедно с вас да прочистим терористичните организации, тогава къде бяхте? … Ако сте стратегически ортак с нас, тогава ще трябва да проявявате към нас уважение. А вие се опитвате да ни заблуждавате. Такава голяма заблуда, че вкарахте над 5 хиляди ТИР-а с оръжие в нашия регион”, аргументира се Ердоган.  Освен това той обръща специално внимание и на предстоящите през 2019 год. три вида избори.  „Целта ни е да спечелим първо местните, а след това и общите парламентарни избори с над 50%. А за самите президентски избори просто нямаме никакъв друг шанс, освен победа поне с 50% + 1”, апелира Ердоган, цитиран от ДХА.  ", "date": "2018.03.20", "title": "Ердоган бесен на САЩ: Искате да сме стратегически партньори, но не ни уважавате, а ни заблуждавате!"}
{"url": "http://epicenter.bg/article/Rusiya-kam-Makedoniya--Prisaedinyavaneto-vi-kam-NATO-shte-ima-negativni-posledstviya/149828/7/0", "text": "Русия предупреди Македония, че евентуалното ѝ влизане в НАТО ще доведе до негативни последици за страната. Това е станало по време на среща между зам.-министъра на външните работи на Русия Александър Грушко и посланика на Македония в Москва Гоце Караянов, предаде ТАСС.   \"Бе осъществен обмен на мнения по ситуацията на Балканите. От руска страна бяха подчертани негативните последствия за регионалната сигурност и двустранните отношения от плановете за присъединяване на Република Македония в НАТО\", се казва в официално изявление на руското външно министерство.   \"Обсъдени са актуалните въпроси от двустранните отношения. Бе потвърдена готовността за продължаване на взаимодействието в сферите, представляващи взаимен интерес. Отбелязано е важното значение на възобновяването на дейността на междуправителствената комисия по търговско-икономическо и научно-техническо сътрудничество\", гласи още съобщението.", "date": "2018.03.20", "title": "Русия към Македония: Присъединяването ви към НАТО ще има негативни последствия"}
{"url": "http://epicenter.bg/article/Parviyat-ukaz-na-Putin-sled-izborite---svikva-zapasa--Gotvi-li-se-Rusiya-za-voyna--/149830/7/0", "text": "Още в първия ден след като стана ясно, че побеждава безапелационно на президентските избори, Владимир Путин подписа и своя първи указ. Той е за свикване на запасняци на военни сборове през 2018 година, предаде Дир.бг.  Указът е публикуван на портала на Кремъл с дата 19 март 2018 година и влиза в сила от деня на подписването му.  \"Руските граждани, зачислени в запас на руската армия, се приканват на запасни сборове за срок от два месеца. Те ще бъдат призовани както в частите на армията, така и в органите на Федералната служба за безопасност\", се казва в указа.  Военните сборове ще се провеждат в срокове, съгласувани с органите на изпълнителната власт. За армията те ще се определят от министерството на отбраната.  Новината идва на фона на все по-нарастващото напрежение между Москва и Запада заради скандала с отравянето на бившия руски шпионин Сергей Скрипал и дъщеря му Юлия във Великобритания. Лондон, САЩ, Германия и други западни страни открито обвиниха Кремъл, че е наредил операцията по убийството на Скрипал с бойното отровно вещество \"Новичок\".  ", "date": "2018.03.20", "title": "Първият указ на Путин след изборите - свиква запаса. Готви ли се Русия за война? "}
{"url": "http://epicenter.bg/article/Slovashkiyat-prezident-ne-odobri-pravitelstvoto--iska-novi-imena/149834/7/0", "text": "Словашкият президент Андрей Киска отхвърли предложения от новия премиер Петер Пелегрини състав на правителство и поиска до петък да му бъдат представени нови номинации, предаде Ройтерс. Миналата седмица Роберт Фицо подаде оставка като премиер след масови протести заради убийството на журналиста Ян Куциак, като протестиращите поискаха справедливо разследване на смъртта му и да бъде назначен нов безпартиен министър на вътрешните работи. „Пелегрини трябва да убеди (хората), че новото правителство ще донесе онези промени, които очакваме. Той трябва да състави стабилно правителство, чийто кадрови състав, особено в министерството на вътрешните работи, ще бъде в състояние да успокои напрегнатата обстановка в нашето общество“, каза Киска. „Изразих пред него и своите конкретни възражения към предложението му и поисках от него до петък да предложи нов състав на правителство“, добави президентът. Източник БТВ Новините, БТА", "date": "2018.03.20", "title": "Словашкият президент не одобри правителството, иска нови имена"}
{"url": "http://epicenter.bg/article/Strelba-v-uchilishte-v-amerikanskiya-shtat-Merilend/149835/7/0", "text": "В училище в град Сейнт Мери в американския щат Мериленд е избухнала стрелба, предава ABC News, цитирана от \"Фокус\".  От офиса на местния шериф съобщават, че стрелбата се се случила в гимназия „Грейт милс“ и че на място е пристигнала полиция. В момента училището е отцепено.   Все още няма информация за жертви както и за самоличността на нападателя.   От ръководството на гимназията \"Грейт милс\" заявиха, че сградата е затворена, а районът е отцепен, съобщи Нова телевизия. По непотвърдена информация от свидетели атаката е взела и една жертва. Пострадалите са най-малко трима. Шерифът на Окръг Сейнт Мери, където се намира учебното заведение, потвърди за стрелбата в Twitter, но не съобщи подробности за нападението. Гимназията има около 1600 възпитаници.", "date": "2018.03.20", "title": "Стрелба в училище в американския щат Мериленд"}
{"url": "http://epicenter.bg/article/Edin-ot-sazdatelite-na--quot-Novichok-quot--Moskva-nyama-nishto-obshto-s-otravyaneto-na-Skripal--/149836/7/0", "text": "Фактът, че бившият пилковник от ГРУ Сергей Скрипал е жив, доказва, че Русия няма нищо общо с неговото отравяне, защото дори и най-некадърният диверсант няма да използва препарат, който се свързва с Русия и има руско име. ова заяви в интервю за РИА \"Новости\" един от създателите на химическото оръжие \"Новичок\" - професорът и доктор на химическите науки Леонид Ринк.  На 4 март в британския град Солсбъри бяха отровени бившият полковник от ГРУ Сергей Скрипал, работил за британските спецслужби и дъщеря му Юлия. Лондон твърди, че Русия е отговорна за атаката, Москва категорично отрича да има нещо общо.  \"Русия просто няма мотив, това е очевидно. Първо, Скрипал е \"изцеден докрай\" и от двете страни, тоест - той е издал на Москва всички свои британски контакти, а на англичаните - всичко, което е знаел в СССР. Второ, моментът на покушението е абсолютно неизгоден за Русия - дни преди президентските избори на 18 март и скоро преди световното по футбол\", смята Ринк.  \"И още - доколкото участниците в този инцидент са все още живи, е трудно да предположим, че са замесени руснаци - така въпиюща неграмотност на евентуалните диверсанти е просто смешна и недопустима. И, най-важното, дори и най-малограмотният диверсант няма да използва препарат с руски произход и руско наименование. Има много други, много по-подходящи за целта препарати. Да стреляш по ненужен човек с мощна ракета е да не го уцелиш е просто върхът на глупостта\", добавя Ринк.  Ако отровното вещество е било сложено във вещите на дъщерята Юлия още в Москва, както твърдят британски издания, тя не би стигнала жива до Острова, категоричен е експертът.  Според него е напълно възможно да бъде идентифициран препаратат, който е използван за отравянето на Скрипал и дъщеря му и във Великобритания има достатъчно специалисти за това. Според Ринк те биха могли да и изработят веществото, тъй като технологията му е напълно достъпна.  Леонид Ринк има и версия за това защо британците отказват да предоставят на Москва образец от засеченото отровно вещество.  \"Защото то се създава по определена технология, която се различава в различните лаборатории. Колкото и да се стараят, всяко вещество си има своеобразен \"почерк\". И веднага ще стане ясно, че това не е руска технология. Те няма как да знаят тънкостите на системата. Вил Мирзаянов (друг от създателите на \"Новичок\", който живее в САЩ от 25 г. и обвинява Русия за смъртта на Скрипал, бел. ред.) също няма как да ги знае. Затова образецът от Сълсбъри е като отпечатък от палец за криминалиста. Веднага може да се зокаже, че не е правен в Русия\", казва още Ринк.  \"Засега всички са живи. Значи, или не е било \"Новичок\", или е бил лошо изработен. Или пък англичаните веднага са изболзвали антидот, но тогава трябва да са знаели предварително какво вещество е било използвано за отравянето\", убеден е проф. Леонид Ринк.    ", "date": "2018.03.20", "title": "Един от създателите на \"Новичок\": Москва няма нищо общо с отравянето на Скрипал! "}
{"url": "http://epicenter.bg/article/Yunker-pozdravi-Putin--Evropeyskata-sigurnost-e-nasha-obshta-tsel-/149838/7/0", "text": "Председателят на Европейската комисия Жан-Клод Юнкер изпрати поздравително писмо до Владимир Путин за преизбирането му за президент на Русия за четвърти път. Добрите отношения между ЕС и Русия са жизненоважни за сигурността на нашия континент, пише Юнкер.   Наша обща цел би трябвало да бъде възстановяването на европейския ред в сигурността. Надявам се да използвате Вашия четвърти мандат в преследването на тази цел. Винаги ще бъда Ваш партньор в тези усилия. Желая Ви успех в изпълнение на високите отговорности, продължава председателят на ЕК.", "date": "2018.03.20", "title": "Юнкер поздрави Путин: Европейската сигурност е наша обща цел!"}
{"url": "http://epicenter.bg/article/Izgonenite-ruski-diplomati-napusnaha-posolstvoto-v-London-sas-salzi-na-ochi--SNIMKI--VIDEO--/149840/7/0", "text": "Изгонените от Лондон руски дипломати и техните семейства напуснаха със сълзи на очи зданието на посолството в бринтанската столица, предават руските медии.  Колона от повече от десет автомобила и микробуса напусна територията на посолството под звуците на марша \"Прощаването на славянката\" и се отправи към летището, където трябваше да се качат на специален самолет, изпратен от Русия.  Да изпратят колегите си на скромна церемония се бяха събрали всички служители на посолството. Посланикът на Русия в Лондон Александър Яковенко лично отиде на летището, за да се сбогува със заминаващите.  Припомняме, че по решение на британското правителство бяха изгонени 23 руски дипломати. Мярката бе взета, след като Лондон обвини Русия, че е отговорна за опита за отравяне на бившия руски шпионин Сергей Скрипал.  Като се смятат и членовете на семействата на дипломатите, Лондон напускат общо около 80 руски граждани.  Британските дипломати, които Москва изгони като ответна мярка, ще си тръгнат от Москва в близките дни.  ", "date": "2018.03.20", "title": "Изгонените руски дипломати напуснаха посолството в Лондон със сълзи на очи (СНИМКИ, ВИДЕО) "}
{"url": "http://epicenter.bg/article/Predpochitanoto-ot-Atina-ime-za-Makedoniya-e--Gorna-Makedoniya-quot-/149844/7/0", "text": "Министърът на външните работи на Гърция Никос Коцияс е разкрил съдържанието на предложението, което е отправил в Скопие за разрешаване на спора за името. Това се е случило в кулоарите на срещата на външните министри на страните-членки на ЕС в Брюксел. Той е заявил, че проектопредложението е в ръцете на македонското правителство, като е добавил, че предпочитаното от Атина име на бившата югорепублика е „Горна Македония“, пише електронното издание на гръцкия вестник Protothema.  „Съставихме текст, който представлява цялостната ни позиция за разрешаване на всички проблеми, които имаме с БЮРМ (Бивша югославска република Македония), както и дневен ред за бъдещото ни сътрудничество, което ще бъде от полза и за двете страни. Изпратих предложението в Скопие преди няколко дни“, е заявил Коцияс.  В документа се съдържат пет приемливи варианта за новото име на бившата югорепублика, като Атина има предпочитания към „Горна Македония“, като са включени и „червени линии“.  Гръцкото издание припомня, че ръководителят на гръцката дипломация трябва да се срещне с македонския си колега Никола Димитров в Скопие в четвъртък и се очаква резултатите от преговорите да бъдат решаващи за бъдещото развитие на разговорите между двете страни и за това дали е възможно да бъде намерено решение на спора за името. Освен с Димитров, Коцияс ще се срещне и с лидерите на опозиционната македонска партия ВМРО-ДПМНЕ.    ", "date": "2018.03.20", "title": "Предпочитаното от Атина име за Македония е „Горна Македония\""}
{"url": "http://epicenter.bg/article/Kim-Chen-un-pozdravi-Vladimir-Putin-za-pobedata-na-prezidentskite-izbori/149847/7/0", "text": "Лидерът на Северна Корея Ким Чен-ун поздрави руския президент Владимир Путин за победата му на изборите за държавен глава. Това съобщи във вторник севернокорейската агенция ЦТАК, предава ТАСС, цитирана от \"Фокус\".  „Ким Чен-ун предаде сърдечни поздрави на руския президент Владимир Путин във връзка с неговата победа на изборите“, се казва в съобщението.  „Вашето преизбиране на президентския пост е доказателство за значителната поддръжка и доверието на народа към вас“, е заявил Ким, според цитата на ЦТАК.", "date": "2018.03.20", "title": "Ким Чен-ун поздрави Владимир Путин за победата на президентските избори"}
{"url": "http://epicenter.bg/article/I-Tramp-pozdravi-Putin-s-izbornata-pobeda-/149851/7/0", "text": "По инициатива на американската страна днес се е състоял телефонен разговор между президентите на САЩ и Русия Доналд Тръмп и Владимир Путин.    Доналд Тръмп е поздравил Владимир Путин с победата на президентски избори. Двамата лидери са се изказали за развиване на практическото взаимодействие в различни направления, в това число и по въпросите на осигуряването на стратегическа стабилност и борбата с международния тероризъм. В частност е била обсъдена необходимостта от координирани усилия за ограничаване на надпреварата във въоръжаването.  Двамата президенти са обменили мнения и за активизиране на икономическото сътрудничество. Отделно е била засегната темата за енергетиката.  Обсъдени са били сирийският проблем и вътрешно украинската криза. И от двете страни е отбелязана необходимостта от предприемане на бързи действия за тяхното урегулиране.  Двамата лидери са иразили удовлетворение от видимото намаляване на напрежението около корейския полуостров. Акцентирано е върху целесъобразността от продължаването на последователни усилия за разрешаването на ситуацията с мирни, дипломатически средства.  Уговорено е развитието на по-нататъшните двустранни контакти, включително с оглед на промените в ръководството на Държавния департамент на САЩ. Особено внимание е било обърнато на проучването на въпроса за евентуална среща на високо равнище.  Като цяло разговорът е бил с конструктивен и делови характер и е бил ориентиран към преодоляване на натрупалите се проблеми в руско-американските отношения, обясняват от Кремъл.  ", "date": "2018.03.20", "title": "Изненадващо! И Тръмп поздрави Путин с изборната победа "}
{"url": "http://epicenter.bg/article/Evropeyskiyat-savet-shte-reshi-v-chetvartak-dali-da-ima-sreshta-ES-Turtsiya-vav-Varna/149854/7/0", "text": "Европейският съвет ще реши в четвъртък вечер дали ще се състои насрочената за 26 март среща ЕС-Турция във Варна. Това се посочва в писмото на председателя на Европейския съвет Доналд Туск до държавните и правителствените ръководители в ЕС по повод предстоящото им двудневно заседание в Брюксел.   Предвижда се Европейският съвет да обсъди обстановката в Турция и Русия, преговорите за напускането на Великобритания, отравянето на Сергей Скрипал, митата на САЩ за внос на алуминий и стомана.   Туск отбелязва, че по въпроса с митата Европейската комисия преговаря с Вашингтон за получаването на изключения. Трябва да се подготвим за всякаква възможност, уточнява той. Отговорът на ЕС ще бъде разумен. Търговията създаде милиони работни места и допринесе за мира и сигурността по света. Повишаването от САЩ на митата за внос през 1930 г. предизвика световна търговска война. Ако бъдат наложени, предвидените мита сега биха засегнали около 1,5 на сто от търговията между Европа и САЩ. Неизбежно е Световната търговска организация да вземе отношение, но въпросът е, че трансатлантическите връзки са в основата на сигурността и напредъка и от свете страни на Атлантика. Трябва да заздравим, а не да отслабваме тези връзки, въпреки \"сезонните сътресения\", пише Туск.   Той изразява очакването Европейският съвет да обсъди изцяло преговорната стратегия на ЕС с Лондон и да утвърди преговорните позиции за бъдещите отношения. По повод отравянето на Скрипал Туск заявява, че ЕС трябва не само да изрази пълна съпричастност с Великобритания, но и да направи оперативни изводи, защото този случай поставя на изпитание общата европейска сигурност. Предлагам да укрепим устойчивостта си срещу химически, биологични, радиологични и ядрени опасности, включително с повече сътрудничество с НАТО. Трябва да продължим да подсилваме възможностите си за отговор на хибридни заплахи - в областта на киберзащитата, контраразузнаването, стратегическите комуникации, посочва председателят на Европейския съвет.", "date": "2018.03.20", "title": "Европейският съвет ще реши в четвъртък дали да има среща ЕС-Турция във Варна"}
{"url": "http://epicenter.bg/article/Razkritikuvaha-Yunker-za-pozdrava-mu-kam-Putin/149855/7/50", "text": "Председателят на Европейската комисия Жан-Клод Юнкер бе подложен на критики, след като поздрави руския президент Владимир Путин за преизбирането му, без да спомене напрежението в отношенията, предизвикано от отравянето на бивш руски шпионин в Англия, предаде Франс прес.   \"Добрите отношения между ЕС и Русия са жизненоважни за сигурността на нашия континент. Наша обща цел би трябвало да бъде възстановяването на европейския ред в сигурността. Надявам се да използвате Вашия четвърти мандат в преследването на тази цел\", пише в поздравителното послание на Юнкер до Путин.   \"Това писмо на Жан-Клод Юнкер е срамно\", протестира британският евродепутат Ашли Фокс, който ръководи групата на британските консерватори в Европейския парламент. \"Да поздравяваш Владимир Путин за изборната му победа, без да споменеш явното подправяне на бюлетини, вече е достатъчно лошо. Обаче фактът, че той не е споменал отговорността на Русия в атаката в бойно отровно вещество срещу невинни хора в моя избирателен район е нещо отвратително\", заяви Фокс.   Той е европейски депутат от избирателния район Югозападна Англия, където се намира градчето Солсбъри. Там на 4 март бяха отровени бившият руски агент Сергей Скрипал и дъщеря му Юлия, които оттогава са в болница в тежко състояние. \"Председателят на Европейската комисия се държи помирително с човек (Владимир Путин), който представлява явна заплаха за сигурността на Запада\", заяви британският евродепутат.   Бившият белгийски премиер Ги Верхофстат, който е председател на Алианса на либералите и демократите за Европа в Европейския парламент, също реагира неодобрително. \"Сега не е моментът за поздравления. Винаги ще имаме нужда от диалог с Русия, но едни по-тесни връзки трябва да са обусловени от уважаването на опиращия се на фундаментални права и ценности международен ред\", написа той в Туитър.   Председателят на Европейския съвет, полякът Доналд Туск изглежда също се разграничава. \"Доналд Туск не е изпратил поздравително писмо на Владимир Путин и няма да се изненадам, ако не го направи изобщо\", заяви пожелал анонимност високопоставен представител на ЕС.   В Европа и други лидери поздравиха Владимир Путин. Германската канцлерка Ангела Меркел му изпрати \"горещи поздравления\" за изборната победа, а френският президент Еманюел Макрон му изпрати \"пожелания за успех\" след преизбирането му, като същевременно го призова \"да хвърли пълна светлина върху отговорностите\" в аферата Скрипал, отбелязва АФП.", "date": "2018.03.20", "title": "Разкритикуваха Юнкер за поздрава му към Путин"}
{"url": "http://epicenter.bg/article/Ruskite-diplomati-napusnaha-London-pod-zvutsite-na--Proshtavaneto-na-slavyankata-/149860/7/50", "text": "Изгонените от Лондон руски дипломати и техните семейства напуснаха зданието на посолството в британската столица, предават руските медии. Колоната от над десет автомобила и микробуса напусна територията на посолството под звуците на марша \"Прощаването на славянката\" и се отправи към летището, където трябваше да се качат на специален самолет, изпратен от Русия.   Да изпратят колегите си на скромна церемония се бяха събрали всички служители на посолството. Посланикът на Русия в Лондон Александър Яковенко лично отиде на летището, за да се сбогува със заминаващите. Припомняме, че по решение на британското правителство бяха изгонени 23 руски дипломати. Мярката бе взета, след като Лондон обвини Русия, че е отговорна за опита за отравяне на бившия руски шпионин Сергей Скрипал. Като се смятат и членовете на семействата на дипломатите, Лондон напускат общо около 80 руски граждани. Британските дипломати, които Москва изгони като ответна мярка, ще трябва да напуснат Москва в близките дни.", "date": "2018.03.20", "title": "Руските дипломати напуснаха Лондон под звуците на „Прощаването на славянката“"}
{"url": "http://epicenter.bg/article/Sledvashtata-golyama-tsel-na-Putin----rebrandiraneto--na-Rusiya/149861/11/33", "text": "Владимир Путин очаквано спечели в неделя т.нар. \"избори\" за четвъртия си мандат като президент на Русия. С това той е на път още повече да укрепи властта си, да следва експанзивна външна политика и да продължи своята засилваща се конфронтация със Запада. Една от неговите най-важни цели за подсилване на позициите му обаче може би засега убягва от вниманието: разработването на постсъветска идеология за неговата страна, пише Агния Григас в текст за Ройтерс, цитирана от БТА.   Откакто дойде на власт през 1999 г., Путин определя и става синоним на съвременна Русия. В края на своя четвърти президентски мандат през 2024 г. (включително времето, докато беше министър-председател от 2008 до 2012 г.) Путин ще е управлявал Русия по-дълго от всеки друг руски или съветски лидер освен Сталин. Още през 2014 г. първият заместник-ръководител на президентската администрация Вячеслав Володин заяви: \"Ако има Путин - има Русия, ако няма Путин - няма Русия.\"   Путин не иска нищо повече от това Западът и руското население да се съгласят. Макар че е голяма и многообразна, Русия става заложник на личността на Путин и неговата нововъзникваща идеология. Това представлява криза на идентичността. За страна, която иска да има статута на велика сила и цивилизация, а не да бъде лично феодално владение на Путин, Русия има нужда от заявление за мисия - идеология, предлагаща открояващ се светоглед.   Путин се нуждае от тази \"причина за съществуване\" не само като средство за отклоняване на вниманието от намиращата се в застой руска икономика, но и за да осигури наследство, предлагащо алтернатива на западния модел на либералната демокрация. А макар много от действията му напоследък да изглеждат може би импулсивни, неговото близко обкръжение все повече дава очертанията на зараждаща се национална философия.   Разработването на идеология може да изглежда необичайно занимание за популярен авторитарен режим, който не се страхува да демонстрира военна сила и да дрънка ядрени оръжия. Но за страна, в която съвременното държавничество е новост и която едва напоследък излиза от политическите цели, основаващи се на марксизма-ленинизма от съветската епоха, е важна екзистенциална задача да определи своето виждане за себе си. Това е още по-решаващо за страна, която се стреми да играе голяма световна роля, но не иска да приеме западните норми за легитимност на вътрешното управление и на международната дипломация.   Какво може да служи за основа на новата идеология на Русия? В началните години от своето управление Путин обещаваше на руската общественост благоденствие и стабилност. Но след като руската икономика не се разнообрази и стана още по-зависима от износа на природни ресурси, след като корупцията стана по-дълбоко вкоренена и най-важното - след като цените на петрола започнаха да падат през 2014 г., посланието за благоденствие звучи все по-кухо.   През последните години от Кремъл излязоха няколко открояващи се теми: суверенитет, консерватизъм, православие и месиански стремеж за статут на велика сила. Суверенитетът стана лозунгът на Кремъл след намесата на НАТО в Косово през 1999 г. По-забележимите призиви на Путин за национален суверенитет напоследък бяха отправени в статия в \"Ню Йорк таймс\" през 2013 г., в която той защити тезата за използване на международното право за противодействие на едностранната намеса на Америка в Сирия. Оттогава Москва изтъква неотменимия \"национален суверенитет\", който дава на държавите пълна власт над техните територии, за разлика от американската и европейската представа за ограничен държавен суверенитет. Статията на Путин, наред с решението на Москва да предостави убежище на американския разобличител Едуард Сноудън същата година, беляза началото на усилията на Москва да се представи като морален световен играч, който противодейства, особено, на САЩ.   Всъщност голяма част от нововъзникващата идеология се определя повече чрез това, на което се противопоставя, отколкото чрез това, което подкрепя: против Америка, против Запада, против либерализма, против глобализацията, против космополитизма и против прогресивността. В много от своите речи Путин цитира руския философ Иван Илин, предупредил в есе през 50-те години на 20 век, че понятия като демократизация, либерализация и свобода са инструменти за разрушаване на единството и евразийския дух на руската цивилизация.   Социалният консерватизъм - или т.нар. християнски ценности, поддържани от Руската православна църква, са допълнителни градивни блокове на новата руска идеология. \"Много евроатлантически страни са се отдалечили от своите корени, включително християнските ценности . . . Това е пътят към падението\", каза Путин през 2014 г. При положение че според оценките едва 15-20 процента от 142-милионното население на Русия са практикуващи членове на Руската православна църква и като се имат предвид атеистичните съветски традиции на страната, е изненадващо, че църквата се очертава като една от най-значимите сили, оформящи новата руска национална идентичност. На практика това води до поредица вътрешни закони, забраняващи богохулството и т.нар. гей пропаганда, и декриминализиране на домашното насилие.   Желанието на Русия за статут на велика сила е свързано с усещането за месианска мисия. Тук ключова концепция е \"руският свят\" (руский мир), отнасяща се до специалната духовна общност от най-малко 35 милиона рускоговорящи извън федерацията - като тези в бившите съветски републики Грузия, Молдова и Украйна.   Според Кремъл тези руски сънародници смятат Путин за нов \"обединител на руските земи\" в традицията на Иван Велики, утроил територията на Московското княжество в края на 15 век. Всъщност аналогиите между съвременната външна политика на Русия и нейната някогашна имперска доктрина са поразителни. \"Руский мир\" е съвременна алтернатива на териториалните амбиции на Съветския съюз и царистката империя.   Важно е обаче да се признае, че тези отчаяни елементи на консерватизъм, отричане на Запада и самовъзвеличаване не изграждат единно цяло. Идеологията е по-сложно явление, което обикновено включва важни елементи като икономическа теория. Путин може да се опитва да предложи алтернативно разбиране за света, но Кремъл не е доказал, че е способен да осигури привлекателна алтернатива на западния начин на живот.   През следващите шест години управлението на Путин ще положи усилия да утвърди и систематизира алтернативен светоглед - виждане, което Русия има силно желание да предложи за вътрешна консумация, както и за износ. За Кремъл това виждане ще представи легитимност и патриотично заявление за мисия през 21 век.   За Запада е важно да признае и да изтъкне кухостта на това виждане, а не да попада в капана да го приема като оправдание за този режим. Западът спечели Студената война, защото спечели надпреварата за идеите и идеалите. Той ще спечели отново, ако успее да преодолее предизвикателствата на обтягащите се отношения между политически разделените Съединени щати и фрагментиращата се Европа и да се придържа твърдо към виждане и мисия, които са по-положителни от това, което ще измисли Путин през поредния си мандат.", "date": "2018.03.20", "title": "Следващата голяма цел на Путин - „ребрандирането“ на Русия"}
{"url": "http://epicenter.bg/article/Margarita-Simonyan--Zapadni-priyateli--vie-ni-splotihte-okolo-vashiya-vrag--I-toy-veche-e-nash-vodach-/149862/11/33", "text": "Маргарита Симонян, главен редактор на РТ (Russia Today, \"Россия сегодня\", издание, подложено на редица ограничения в САЩ и Западна Европа, бел. ред.)  Всъщност Западът би трябвало да е в ужас не от 76-те процента на Путин, а от това, че на изборите в Русия за консервативно-патриотичните, комунистическите и националистически идеи гласуваха 95% от населението, докато либералните идеи останаха с убийствените 5 процента.  И виновни за това сте вие, мои уестърн приятели. Вие ни включихте в режим „руснаците никога не се предават“. Отдавна ви казвах, намерете си нормални съветници по Русия и изхвърлете тези лайнари.  С вашите недалновидни санкции, с безсърдечното ви унижение спрямо нашите спортисти  , с вашите скрипали   и показното ви пренебрежение към основни либерални ценности като презумпция за невинност  , с вашите припадъчни масови истерии, предизвикващи у здравия човек единствено въздишка на облекчение, че, слава Богу, живее в Русия, а не в Холивуд, с вашия предизборен бардак – било то в Щатите, в Германия или в Брекзит-зоната, с натиска ви върху РТ  , на когото не можете да простите, че се възползва от вашата свобода на словото и показа на целия свят, че от нея, явно, не всеки може да се ползва, че тя не е създадена за ползване, а за красота, като някакъв кристален парцал – отдалече свети, а отблизо не става да си изчистиш с него конюшнята – с всички тези несправедливости и жестокости, с инквизиторското ви лицемерие и лъжа вие ни накарахте да спрем да ви уважаваме. Вас и вашите соу куул ценности.  Ние вече не искаме да живеем като вас. Преди петнайсет години – тайно или явно – искахме да живеем като вас, а ето, че вече не щем. Просто престанахме да ви уважаваме. Както и тези, които подкрепяте у нас. Ведно с онези, които подкрепят вас. Иженарицаемите пет процента. И виновни за това сте самите вие. Западните политици и анализатори, вестникари и разузнавачи.  Нашият народ може много да прощава. Но не прощаваме високомерието. Както всеки нормален народ, впрочем. Единствената хартисала сред вас империя би трябвало да се поучи от историята на съюзниците си – все бивши империи. И да знае защо са профукали своите империи. Най-вече благодарение на своето викосомерие.   Само че тази хартисала империя не уважава историята, преподават ѝ я през пръсти, и накрая всичко ще свърши така, както винаги свършва в подобни случаи.  А междувременно успяхте да ни сплотите около вашия враг. В мига, в който го обявихте за враг, ни сплотихте около него. Преди това ни беше само президент и можехме да го сменим. А сега той е наш водач. И няма да ви дадем да го смените.  Направихте това със собствените си ръце. Тъкмо вие противопоставихте патриотизма на либерализма. Макар те да не са взаимноизключващи се понятия. Вие направихте така, че пред тази фалшива дилема ние избрахме патриотизма. А иначе мнозина от нас са в същността си либерали.  Като мен, например.  Разбрахте ли сега какво направихте. И така ще е задълго.   ", "date": "2018.03.20", "title": "Маргарита Симонян: Западни приятели, вие ни сплотихте около вашия враг. И той вече е наш водач!"}
{"url": "http://epicenter.bg/article/KNSB-i-KT--Podkrepa--iskat-Ginka-Varbakova-da-se-yavi-pred-spetskomisiyata-za-ChEZ/149812/4/0", "text": "КНСБ и КТ „Подкрепа“ искат да се свика спешно заседание на временната комисия за продажбата на активите на ЧЕЗ. Това се казва в писмо на двата национално представителни синдиката, внесено в парламента. Целта е кандидат-купувачът „Инерком“ и държавните институции да дадат отговор на три ключови въпроса: -Социални измерения на сделката с оглед запазване на доходите и социалните придобивки на работещите в ЧЕЗ – ангажименти за запазване на работните места, политика за ръст на доходите и запазване на социалните придобивки  чрез ефективен социален диалог и КТД;  -Стратегия за развитие на дружеството – инвестиции и производствена програма, прилагане на текущия бизнес план на „ЧЕЗ Разпределение България“ АД и гаранции за запазване на социалните придобивки при предложение за актуализацията му;  -Ценова стратегия на дружеството и социални измерения за потребителите на електрическа енергия в България, включително фирми и домакинства; КНСБ и КТ „Подкрепа“ настояват на дискусията, освен енергийните им федерации да присъстват кандидатът за купувач на активите на ЧЕЗ „Инерком България“, енергийният министър Теменужка Петкова и ръководството на КЕВР. Като национално отговорни институции, няма как да подминем огромното обществено и политическо напрежение около сделката за продажбата на активите на ЧЕЗ -България. Пълната липса на прозрачност около сделката и недоказания опит на кандидат-собственика на компанията основателно създават съмнения за стабилността на енергийната система в страната и съответно на националната сигурност, се казва в писмото на КНСБ и КТ „Подкрепа“. Синдикатите припомнят, че енергийните федерации и ръководствата на КНСБ и КТ „Подкрепа“ още през 2004 година изразиха ясно своята позиция срещу приватизацията на енергоразпределителните дружества. Това бе потвърдено и в позиция на двете организации, огласена преди две седмици. „През 2004 г. заявихме, че електрическата енергия е жизнено необходима услуга за потребителите, тя трябва да бъде достъпна за всеки и само държавата може да гарантира сигурност и устойчивост на доставките.  Двата синдиката поставиха и допълни изисквания, касаещи хиляди работещи в дружествата, които залегнаха в специална стратегия за приватизацията на ЕРП-тата, приети от парламента на Р.България. Тези изисквания гарантираха социален пакет за работещите в отрасъла. Надяваме се, че на заседанието на комисията ще намерим отговори на всички наши въпроси“, завършва писмото, подписано от президентите Пламен Димитров и Димитър Манолов. Ръководствата на КНСБ и КТ „Подкрепа“ ще продължат да следят отблизо сделката за продажбата на акциите на ЧЕЗ България с оглед гарантирането на интересите и правата, както на работещите в дружеството, така и на потребителите на електрическа енергия в страната.", "date": "2018.03.20", "title": "КНСБ и КТ „Подкрепа“ искат Гинка Върбакова да се яви пред спецкомисията за ЧЕЗ"}
{"url": "http://epicenter.bg/article/Menda-Stoyanova--Blizo-12-mln--lv--shte-struva-remontat-na-Kontsertna-zala-Plovdiv/149825/4/0", "text": "Близо 12 милиона лева ще струва ремонтът на Концертна зала, но той няма как да бъде завършен през 2019 година. Това каза пред журналисти Менда Стоянова, председател на парламентарната бюджетна комисия, предаде репортер на Радио „Фокус“ – Пловдив.   „Добрата новина е, че вече ще се възложи проектирането. Поръчката е в Агенцията по вписвания за обществени поръчки“, каза Менда Стоянова. По думите й от Министерството на културата е внесено предложение за обявяване на обществена поръчка за проектиране на ремонта на залата и на сайта на агенцията. Очакванията са тя бъде оповестена до петък или понеделник. След това вече изпълнителите ще могат да кандидатстват по нея.   „Ремонтът на Концертна зала включва всички инсталации. Те трябва да се подменят изцяло с нови и модерни. Не по-малко важна от строителната част е другата - осветителни инсталации, озвучителни инсталации“, каза Менда Стоянова. Менда Стоянова присъства на пресконференция, организирана от Фондация „Дом на Пловдивската опера“ по повод състоянието и нуждата от ремонт на Концертна зала. На пресконференцията беше поканен министърът на културата Боил Банов, но поради неотложни ангажименти той не дойде. По думите на Менда Стоянова са се провеждали много разговори както с него, така и с министъра на финансите, за да се осигури необходимото финансиране за ремонт на Концертна зала Пловдив. „През 2019 година ще може да се пусне обществената поръчка за избор на изпълнител за ремонт и за избор на изпълнител за доставка на инсталациите“, допълни Менда Стоянова. По думите й най-вероятно през 2020 година пловдивската опера ще има ремонтирана Концертна зала.", "date": "2018.03.20", "title": "Менда Стоянова: Близо 12 млн. лв. ще струва ремонтът на Концертна зала Пловдив"}
{"url": "http://epicenter.bg/article/BDZh--Atakuvat-ni-firmi--koito-ne-varshat-rabota-i-dalzhat-pari/149839/4/0", "text": "От Министерството на транспорта и ръководството на БДЖ отрекоха да има непрозрачни обществени поръчки, съобщи Дир.бг. Те обвиниха частни фирми, които дължат пари на БДЖ, че целенасочено го атакуват. Сегашното ръководство на БДЖ спаси холдинга от фалит, обществените поръчки в него са напълно прозрачни, каза на пресконференция зам.министърът на транспорта информационните технологии и съобщенията Велик Занчев. Той коментира днешната пресконференция на фирмите \"Експрес Сервиз\" ООД и на българо-хърватското дружество \"БДЖ-Кончар\" АД, които обвиниха БДЖ в нагласени обществени поръчки. Скандалът избухна преди дни след публикации в медиите. Още тогава транспортният министър Ивайло Московски нареди проверка на обществените поръчки. Според публикации държавната жп компания ще плати над 4 милиона лева без ДДС на предварително известна фирма. Схемата била стандартна. В предложената обществена поръчка били заложени условия, които една единствена фирма можела да изпълни. Освен това в договора били заложени и задължения на БДЖ, които представлявали почти целия ремонт. „От месец и половина - два в публичното пространство вървят обвинения срещу БДЖ по най-различни поводи. Това ръководство спаси холдинг БДЖ от фалит. Сега изплаща и дълговете на БДЖ, формирани във времето преди то да бъде назначено за такова. Тези обвинения във времето бяха много и бяха прокарвани през различни канали. Днес разбрахме в 11.00 часа кой седи зад тези т.нар. обвинения, защото за мен това не е вярно\", коментира Занчев и допълни, че това са изпълнителните директори на \"Експрес Сервиз\" ООД и \"БДЖ-Кончар\" АД. „За конкретната поръчка, за която се говори Ивайло Московски разпореди проверка, която е с кратък срок. Ако тя установи каквито и да било нарушения, свързани с нея, тя ще бъде мигновено прекратена и длъжностните лица, които са си го позволили, ще бъдат строго наказани, закани се зам.-министърът. По думите му това е свада между три търговски дружества, които са частни. Те имат пълната възможност да участват на всички процедури в БДЖ“. Около 3 млн. лв. ни дължи „БДЖ-Кончар“ – иска директни поръчки, а няма платена една стотинка, каза пък управителят на „БДЖ Пътнически превози“ Пламен Пешаров. „Днес до 16.45 часа е законовият срок, съгласно който трябва да се подадат оферти по тази открита обществена поръчка в Европа. „Експрес сервиз“ миналата година са спечелили поръчка за голям подемен ремонт на два локомотива на обща стойност 66 800 лв., средна 33 400 лв. на локомотив, в които влизат и 10% ремонти по необходимост. Нещата не се получиха по отношение на ремонта, изискваха много повече пари извън тази поръчка и в края на краищата, когато им обявихме, че трябва да се вземе решение, защото приключва срокът, те ми отговориха с писмо, в което пишат, че „Експрес сервиз“ ООД отказва извършването на ремонт на локомотива“, коментира Пешаров. По думите му целият актив на „БДЖ-Кончар“ е на „Пътнически превози“. „За периода от 24 май 2012 до 30 юни 2015 г. са направени споразумения и сме направили допълнения от януари 2015 до 2017 г. за консумативи и вода в размер на 2,112 млн. лв., за които сме пуснали искова молба до съда. „БДЖ-Кончар“ иска да му се възлагат директни поръчки. Досега не е платил никога вода, ток, наем. Има споразумение за плащане на тези неща и въпреки това няма платена една стотинка. Около 3 млн. лв. е към днешна дата задължението на „БДЖ-Кончар“ към „Пътнически превози“, каза още той. Не трябва частни компании, които се борят за работа на жп пазара, през медиен натиск да се опитват да излязат напред по един или друг начин, допълни зам.-министърът на транспорта Велик Занчев. „Не може през медиите да се печелят обществени поръчки или процедури в БДЖ. На БДЖ му трябва компания, която да му даде най-добри условия като качество и бързина на изпълнение на услугата, каза още той.", "date": "2018.03.20", "title": "БДЖ: Атакуват ни фирми, които не вършат работа и дължат пари"}
{"url": "http://epicenter.bg/article/Sayuzat-na-sadiite-prizova-Borisov-da-se-zastapi-pred-Erdogan-za-3000-arestuvani-turski-magistrati/149791/3/0", "text": "Министър-председателят на Бойко Борисов да се застъпи пред Реджеп Ердоган за арестуваните турски съдии и прокурори след неуспешния преврат през 2016-а. Такъв призив отправиха от Съюза на съдиите, най-голямата съсловна организация на магистрати, по повод предстоящата среща между българския премиер и европейските лидери с турския държавен глава.     Уважаеми господин министър-председател,   Обръщаме се към Вас в качеството Ви на министър-председател на държава, която е член на Съвета на Европа и на Европейския съюз. Основни ценности на тези две най-важни европейски организации са изграждането и поддържането на демократична и правова държава, в която се уважават основните човешки права на всеки гражданин. Тези ценности представляват и демократичната основа на Конституцията на Република България, в която Вие сте се клел.   Съвсем скоро предстои Вие да бъдете домакин на среща в България между висши представители на Европейския съюз и президента на Република Турция Реджеп Таип Ердоган. След случилия се неуспешен опит за преврат през месец юли 2016г. десетки хиляди турски граждани бяха арестувани, като до нас достига многократно информация от различни легални източници, че много от тях са били задържани без правно основание, без доказателства и са били подложени на изтезания с цел да направят самопризнания за участие в опита за преврат.   Между тези хора има над 3 000 турски съдии и прокурори арестувани по едно и също време, като много от тях са задържани вече над една година и половина. Ние, разбира се, осъждаме всеки опит за противоконституционна промяна на властта във всяка суверенна държава, включително и в Република Турция.   В същото време обаче, твърдо вярвайки в посочените по-горе демократични ценности, използваме Вашето домакинство на тази предстояща среща, за да Ви призовем по време на нея да се застъпите пред турския президент за спазването на правото на живот, за забраната за изтезание и нечовешко или унизително отношение, за правото на свобода и справедлив съдебен процес, по отношение на всички турски граждани, спрямо които е започнало наказателно преследване по повод на опита за преврат в Турция и в частност на нашите колеги съдии и прокурори.   Много се надяваме, че Вие осъзнавате колко е важно за един български държавник да покаже национално достойнство, самочувствие, смелост и принципност при отстояването на основни демократични принципи, при срещите му с представителите на чужди държави.", "date": "2018.03.20", "title": "Съюзът на съдиите призова Борисов да се застъпи пред Ердоган за 3000 арестувани турски магистрати"}
{"url": "http://epicenter.bg/article/GDBOP-razbi-prestapna-grupa--iztochvala-igralni-avtomati-/149796/3/0", "text": "Отдел \"Киберпрестъпност\" при ГДБОП неутрализира организирана престъпна група, която източвала автомати от игрални зали в страната, съобщиха от пресцентъра на МВР.  Групата била изградила иновативен механизъм за дистанционен достъп до игрални автомати. Чрез него изменяли данните в софтуера на хазартните съоръжения и реализирала неправомерни печалби в особено големи размери.  Задържани са четирима непосредствено след получаване на печалба от манипулиране на хазартни съоръжения.  Според МВР лицата са действали изключително конспиративно и професионално. Всеки от участниците е имал точно определена роля в престъпната дейност - един симулирал участие в хазартните игри, а друг - контролирал дистанционно хазартното съоръжение до този, който е изработвал електронните устройства за изменяне на софтуера на хазартните автомати.  Иззети са електронни съоръжения за дистанционно манипулиране на игралните автомати, технически средства за контролиране на софтуера на хазартните съоръжения и пари.  Предстои на задържаните да им бъде повдигнато обвинение.  ", "date": "2018.03.20", "title": "ГДБОП разби престъпна група, източвала игрални автомати "}
{"url": "http://epicenter.bg/article/Slavi-Trifonov-/149800/3/0", "text": "Слави Трифонов смята, че Дивна е нарушила правилата за движение по пътищата и заради това трябва да остане зад решетките две години, както изисква закона, пише Блиц.      Преди дни изпълнителката катастрофира с личния си автомобил на 12 март при неправилно изпреварване край Плевен. След маневрата колата изхвърчала от пътя и се ударила в мантинелата. От удара спътничката на Дивна - моделът Кристин Илиева пострада много тежко. Първоначално се оповести мълвата дори, че двата крака на красавицата са ампутирани.   Дни след инцидента агентът на Илиева заяви, че тя е стабилна, но е в барокамера заради жестоките разкъсвания на десния й крак. За момента няма ампутация на крайници, но още това не е изключено като опция.   Преди дни майката на Кристин заяви, че вече предава съобщения от телефона на модела лично на нея и всеки може да й пожелае нещо, като й го напише. Това значи, че в здравословното състояние на блондинката има подобрение.   Виновницата за катастрофата все още не е имала изказване по случая и буквално е потънала в дън земя. Бившото гадже на Кристин - Кристо също мълчи и не показва да се интересува от случилото се.    Вчера стана ясно, че експерти от КАТ смятат, че Дивна трябва да влезе зад решетките за 2 години и да понесе наказанието си, заложено по закон.   Естествено инцидентът породи бурна реакция в интернет. В социалните мрежи се изказа и шоуменът Слави Трифонов.     ", "date": "2018.03.20", "title": "Слави Трифонов: Дивна е нарушила закона, почти е убила спътничката си! Трябва да отиде в затвора"}
{"url": "http://epicenter.bg/article/Savetat-na-Evropa--Balgariya-s-rekorden-rast-na-zatvornitsi--bie-i-Turtsiya/149823/3/0", "text": "За 2016 г. България е първа в Европа по ръст на броя на затворниците. Това показват данни, представени днес от Съвета на Европа. Спрямо 2015 г. в нашата страна броят на лишените от свобода е нараснал с 10,8 на сто. В Турция се отчита ръст от 9,5 на сто, следват Чехия (7,6 на сто), Сърбия (6,6 на сто) и Дания (5,5 на сто). България е сред държавите в Европа с най-много затворници, осъдени за кражби, показват данните. При средно 30 осъдени за такива престъпления на 100 000 души население в Европа, у нас те са 37, като с по-лоши показатели са само Азербайджан (38,5), Турция (42,7), Полша (47,8) и Грузия (231,7). Един затворник у нас струва на ден на бюджета 57,11 евро (111,36 лева) при средно 51 евро в Европа. Към септември 2016 г. у нас е имало 8347 лишени от свобода, включително задържаните в следствието (без присъда). Всеки задържан е разполагал средно с по четири квадратни метра жизнена площ. България отчита общо 9670 места за лишени от свобода, от които 8127 са в затворите. Сред затворниците у нас е имало 258 жени, 22 непълнолетни момчета и нито едно момиче. Общо 96,9 на сто от затворниците в нашата страна са мъже, от които 2,4 на сто (191) са чужденци. Основната част от лишените от свобода у нас (29,7 нас сто) са с присъди от една до три години, а два процента са с доживотни присъди. Общо 97,5 на сто от осъдителните присъди са ефективни, а не условни (с отложено изпълнение). За 2015 г. са починали 43 лишени от свобода в България, от които седем сами са отнели живота си. Всяко трето самоубийство е било в предварителния арест. В нашата страна на 10 000 затворници умират 56,7, като самоубийствата са 9,2 на сто. Съветът на Европа отбелязва, че затворите на континента са 90 на сто пълни. Повишаването на броя на затворниците през 2016 г. е повсеместно, като за сравнение от 2012 до 2016 г. се е наблюдавал траен спад. Част от обяснението на това явление е удължаването на срока на издаваните присъди. Най-голямо пренаселване на затворите отчитат Македония и Унгария, където на 100 места са настанени 132 затворници. Сходно е положението в Кипър, Франция, Белгия, Португалия, Италия, Сърбия, Албания, Чехия, Румъния и Турция. В Европа едва 5,3 на сто от лишените от свобода са жени, като всяка пета от тях е задържана в следствието. Всеки четвърти европейски затворник е лишен от свобода за срок до една година.  ", "date": "2018.03.20", "title": "Съветът на Европа: България с рекорден ръст на затворници, бие и Турция"}
{"url": "http://epicenter.bg/article/Sofiyski-gradski-sad-otlozhi-deloto-sreshtu-Nikolay-Nenchev-/149829/3/0", "text": "Софийският градски съд отложи делото срещу бившия министър на отбраната Николай Ненчев за друга дата за изясняване на обстоятелства, предаде репортер на БГНЕС. Датата за новото заседание е 9 май 2018 г. от 10.30 ч.  БГНЕС припомня, че според прокуратурата като министър на отбраната Николай Ненчев не е изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС на страната ни.  Разследването е установило, че на 26 април 2015 г. между Министерство на отбраната и АО „РСК МИГ“ са били подписани два договора за удължаване на ресурса на 2 двигателя РД-33 с по 50 часа и ремонт и една кутия за самолетен агрегат - 2 /КСА -2/ за МиГ-29 на обща стойност 3 773 000 евро /7 388 666 лв./.  Вместо тези договори да бъдат изпълнени, Ненчев е казал на своя заместник – Десислава Йосифова, да ги пази в служебната си каса и да не предприема каквито и да било действия по изпълнението им. Същите указания той продължил да дава и през следващите няколко месеца на подчинените си в министерството.  Освен това, според прокуратурата, Ненчев, в нарушение на военния закон, не е утвърдил проект за инвестиционен разход за ремонт на агрегати и доставка на резервни части за самолети МиГ-29 и не е осигурил авиационната безопасност и летателната годност на самолетите от изтребителната авиация на ВВС. От престъплението, според прокуратурата, са настъпили значителни вредни последици за Българската армия - спаднал е нальотът на пилотите на 33 часа за една година, при установен в НАТО стандарт от 180 летателни часа за година или поне минимум 80 летателни часа за година.  Това е довело до опасност от допускане на тежки летателни инциденти, поради разтренираност. Действията на Ненчев са довели до намаляване на броя на подготвения летателен състав и свръхнатоварване на летците, носещи бойно дежурство по Air Policing и невъзможност за осигуряване на подготовката на млади летци на МиГ -29. Поради това е било и невъзможно да се поддържа необходимият брой подготвени летци.  ", "date": "2018.03.20", "title": "Софийски градски съд отложи делото срещу Николай Ненчев (Видео)"}
{"url": "http://epicenter.bg/article/Vatreshniyat-ministar--Nyama-kak-na-vsyaka-dupka-da-slozhim-politsay/149832/3/0", "text": "Няма как на всяка дупка да има полицай. Но навсякъде ще дадем предписания. Там, където полицията види, че има нарушена пътна обстановка и проблеми с настилката, ние ще сигнализираме. Това увери вътрешният министър Валентин Радев.   Той съобщи, че е разговарял с колегата си по регионалното развитие Николай Нанков по въпроса за дупките по пътищата, предаде Нова телевизия. В сряда Радев се срещна с кметовете и на населените места в Плевенска област, както и с ръководството на местната полиция. Една от темите е била искането на общините за дежурен полицай 24 часа в денонощието. \"Ние не можем да сложим дежурен навсякъде. Професионалното ръководство е направило карта. Ще има разположени мобилни екипи\", уточни той.   И увери, че районите, в които няма дежурен инспектор, ще имат достъп до полицейска услуга по всяко време.   На срещата е била обсъдена и ситуацията с камерите по пътищата. \"Моят акцент беше събираемостта на глобите. Хората трябва да знаят, че рано или късно законът ще ги настигне. Ние и досега с наличните камери успявахме да установяваме нарушенията\", поясни Радев.   Той коментира и казуса с частните охранителни фирми в малките населени места: \"Всички критикуват МВР, но искат полиция. Това не е лоша практика. Нека е ясно едно - частните охранители само ще помагат, а полицията ще върши работата\". Предстои във вторник Радев да се срещне и с представители на ловешките власти.   Полицаи и чиновници от пътната агенция ще стоят до отворилите се в края на зимата дупки по пътищата и ще помагат на шофьорите да преминават безопасно, докато дупките бъдат запълнени. Тази задача постави вчера премиерът Бойко Борисов на МВР и Министерството на регионалното развитие във връзка с прогнозираното отваряне на много дупки заради резките смени на температурите. Министрите са били повикани на оперативно заседание, на което да бъдат обсъдени мерки за борбата с битовата престъпност и безопасното предвижване по пътищата, става ясно от публикуваната стенограма. Министърът на вътрешните работи Валентин Радев бе натоварен и със самостоятелна задача - до месец всяко населено място да има видеонаблюдение или денонощна връзка с полицай.", "date": "2018.03.20", "title": "Вътрешният министър: Няма как на всяка дупка да сложим полицай"}
{"url": "http://epicenter.bg/article/Pozharnite-sluzhbi-vdignati-na-krak--Dunav-zastrashitelno-povishava-nivoto-si-/149846/3/0", "text": "По информация на Изпълнителната агенция „Проучване и поддържане на река Дунав“ се очаква речният отток на реката да достигне 11000 кубически метра/s, което налага обявяване на първа степен на готовност при високи води на р. Дунав. Очаква се повишение на водните нива и в следващите дни във връзка с прогнозните очаквани валежи, с водни количества над средногодишните стойности, както и повишаването на нивата на големите притоци в участъка над „Железни врата“. Това съобщиха от МВР.  Предвид получената информация и във връзка с възложените от Закона за защита при бедствия функции на ГДПБЗН, е създадена организация и са предприети съответните превантивни действия за информиране на органите на изпълнителната и местна власт, диспечерските пунктове на електроразпределителните и ВИК дружества за очакваните опасни явления.  Същевременно служителите на оперативните центрове при РДПБЗН ще следят актуалната информация за водните нива, както и за залетите или застрашени от заливането участъци. Съвместно с органите на местната власт ще се организира наблюдение на речното корито на р. Дунав, както и на критичните участъци, съгласно Плановете за управление на риска от наводнения, защитните съоръжения и всички участъци на дунавските диги.  Ще бъдат приведени в готовност техническите и помощни средства за провеждане на операции за ограничаване и ликвидиране на наводнения. Същевременно има готовност и за информиране на населението чрез местните средства за масово осведомяване за предприети действия за ограничаване и ликвидиране на последствията от наводнения и правилата за безопасно поведение и действия.  Благодарение на предприетите съвместни действия на пожарникари и местната власт на община Карнобат са предотвратени последствия от преливането на язовирите „Екзарх Антимово“ и “Козаре“, след падналия проливен дъжд. Сигналът за това е получен днес към 09.30 часа.  За да бъдат предпазени от наводнение къщи, разположени в ниската част на с. Сърница, са подготвени и разположени 200 чувала с пясък. Няма информация за застрашени хора, загинали и пострадали хора.  ", "date": "2018.03.20", "title": "Пожарните служби вдигнати на крак, Дунав застрашително повишава нивото си "}
{"url": "http://epicenter.bg/article/Rumen-Radev--Izrael-ima-interes-da-investira-v-potentsiala-ni-vav-visokite-tehnologii/149837/2/48", "text": "Като водеща страна в областта на високите технологии държавата Израел  има интерес да инвестира в потенциала на България, която се утвърждава като център за информационни и комуникационни технологии и научни изследвания в региона на Югоизточна Европа. С тези думи държавният глава Румен Радев се обърна към израелския си колега Реувен Ривлин в Йерусалим. Двамата направиха съвместни изказвания непосредствено след тържествената церемония по посрещането на българския президент, с която започна и официалното му посещение в Израел, съобщиха от прессекретариата на държавния глава.   Държавният глава отбеляза, че  благодарение на последователните усилия на няколко поколения, днес Държавата Израел има ефективни институции и демокрация, и развито гражданско общество. Принос за тези успехи имат и  нашите, българските евреи, които избраха Израел за своя родина, но запазиха завинаги жива връзката между нашите два народа, подчерта Румен Радев. Президентът определи Държавата Израел като модел за социално развитие, чиито успех се крие в обществената ангажираност на гражданите, качеството на образованието, достойното заплащане и инвестициите в икономически сектори, в които науката е гарант за висока добавена стойност.   Държавният глава увери, че страната ни има готовност да предприеме стъпки за последващо разширяване на инвестиционния и научен обмен и да насърчи взаимната търговия и инвестиции. „Затова в нашата делегация, освен представители на българския парламент, имаме и представители на водещи компании от различни сектори на икономиката, на банковото дело, на търговията, на туризма“, посочи българският президент.   Приятелството между нашите народи бе доказано по най-категоричен начин в тежките години на Втората световна война, заяви още Румен Радев и подчерта, че българският народ е извършил безпрецедентен акт със  спасяването на своята еврейска общност и не е допуснал нито един от българските евреи да замине в лагерите на смъртта. „По този начин ние записахме една от най-светлите страници не само в нашата, но и в европейската история“, отбеляза Румен Радев.   Държавният глава добави, че страната ни споделя скръбта на Израел за загиналите в концентрационните лагери евреи от Беломорска Тракия и Вардарска Македония, които не са били български граждани и които България не е била в състояние да спаси.   Искам да Ви уверя, че като председател на Съвета на ЕС България ще продължава да полага усилия за възстановяване на преговорите в рамките на Близкоизточния мирен процес за намиране на трайни и ефективни решения, водещи до мир и стабилност в региона. Вярвам, че ще продължим заедно да стоим твърдо срещу тероризма и ще работим за повишаване на стабилността в региона и в света, заяви още в изказването си държавният глава Румен Радев, който покани президента Ривлин да посети България.   Израелският президент Реувен Ривлин посочи, че еврейският народ никога няма да забрави смелия акт на българския народ - спасяването преди 75 години на българските евреи. Ривлин отбеляза, че едно от големите предизвикателства, пред които сме изправени, е борбата срещу омразата и тероризма и посочи отговорността да се предадат на младите поколения ценностите за толерантност и  демокрация.   Търговията, високите технологии и туризмът бяха определени от президента Ривлин като приоритетни области за сътрудничество между България и Израел. „Посещението Ви днес е важна стъпка за засилване на вече отличното приятелство между двата ни народа“, заяви израелският държавен глава.   В изявлението си президентът Ривлин изрази и позицията си по отношение на политиката на Иран в региона на Близкия Изток.   Президентът Румен Радев е в Държавата Израел по покана на израелския си колега. Визитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел. По-късно днес Румен Радев ще се срещне и с представители на организациите на българските евреи в Държавата Израел.", "date": "2018.03.20", "title": "Румен Радев: Израел има интерес да инвестира във високите технологии у нас (Снимки)"}
{"url": "http://epicenter.bg/article/Tsvetanov-provede-rabotna-sreshta-s-deputati--kmetove-i-obshtinski-rakovoditeli-na-GERB-ot-Sofiya-oblast-/149841/2/0", "text": "Заместник-председателят на ГЕРБ и председател на ПГ на партията Цветан Цветанов проведе днес работна среща с народните представители от ГЕРБ-София област Валентин Милушев, Васил Цветков и Мартин Тинчев, областният координатор на партията Галя Георгиева, кметове на общини и общинските ръководители от ГЕРБ – София област. На срещата присъства и областният координатор на ГЕРБ-София и административен секретар на партията Цветомир Паунов. Това съобщиха от пресцентъра на ГЕРБ.  Цветан Цветанов обсъди с представителите на ГЕРБ-София област актуалната политическата обстановка в страната. Той акцентира върху усилията на ГЕРБ, които са насочени към реализирането на успешни политики в местната власт. На срещата бяха поставени въпроси, касаещи проблемите и развитието на областта. В рамките на работната среща Цветанов напомни, че ГЕРБ не толерира разделянето на общините на „наши и ваши”, както и политическите опити за разделение на хората в малките населени места.  Цветанов обобщи и основните изводи от наскоро състоялата се среща на президента на Европейската народна партия (EНП) Жозеф Дол с кметовете и председателите на Общинските съвети от цялата страна, избрани с листата на ГЕРБ.  „На нея Жозеф Дол коментира, че управляваните от ГЕРБ населени места са придобили истински европейски облик в последните години. Президентът на ЕНП подчерта, че българските градове и села се развиват непрекъснато и изрази увереност, че стандартът на живот на всички български граждани ще бъде осезаемо подобрен под ръководството на тези кметове. Наша задача и отговорност е да продължим тази добра тенденция, за да затвърдим добрите впечатления“, подчерта Цветанов пред представителите на ГЕРБ-София област.  Заместник-председателят на партията припомни, че \"от ГЕРБ постоянно сме при хората във всички райони на страната, а не се сещаме за тях само по време на избори\". Като пример Цветанов посочи редовните приемни за граждани, които правят народните представители, кметове и общински съветници от ГЕРБ.  ", "date": "2018.03.20", "title": "Цветанов проведе работна среща с депутати, кметове и общински ръководители на ГЕРБ от София област "}
{"url": "http://epicenter.bg/article/Posreshtat-Erdogan-vav-Varna-s-protest/149842/2/0", "text": "Политическа партия \"Възраждане‘‘ подготвя масов протест срещу участието на турския президент Реджеп Ердоган в срещата на високо ниво с европейските лидери във Варна в резиденция \"Евксиновград\"‘ на 26 март. Председателят на партията Костадин Костадинов обяви  на пресконференция , че ,,Ердоган няма място на територията на България, още по-малко на 26 март, когато страната ни отбелязва Деня на Тракия и когато си спомняме за геноцида на Османската империя, при които са изклани 30 000 българи и изгонени около 150 000 бежанци от Тракия.\" Костадинов сподели също, че постоянните военни провокации от страна на Турция спрямо европейските държави-членки Кипър и Гърция, не говори добре за  Ердоган. „Ако ние го посрещнем като слуги, като рая, както очакваме от управляващите, очевидно е, че не трябва повече да се уважаваме като народ‘‘, смята Костадинов, цитиран от Varna24.bg.   Според него, ако Ердоган си иска парите за бежанците, които Ангела Меркел  му е обещала, той да не забравя, че трябва да плати  10 млрд. долара обезщетение за изгонените българи от Тракия. Протестът ще се организира в 12 ч. на площада пред Съдебната палата и съобщението за него ще бъде изпратено до световните медии.", "date": "2018.03.20", "title": "Посрещат Ердоган във Варна с протест"}
{"url": "http://epicenter.bg/article/Zdravnoto-ministerstvo-predstavi-merki-za-finansovo-ozdravyavane-na--quot-Pirogov--/149843/2/0", "text": "Днес Министерството на здравеопазването представи на ръководството на УМБАЛСМ „Н. И. Пирогов” плана за финансово оздравяване на лечебното заведение. Това съобщиха от пресцентъра на Министерството на здравеопазването.  Към изпълнението му ще се пристъпи в началото на месец април. Той ще продължи да действа през следващите три години, като Министерството на здравеопазването ще наблюдава на месечна и тримесечна база изпълнението на плана.  Оздравителният план не предвижда съкращения на медицински персонал и на специалисти по здравни грижи. Заложените в него мерки включват предимно оптимизиране на незаети бройки и структури с ниска степен на използваемост на леглата, както и елиминиране на дублиращи се дейности.  Целта е да се постигне максимално ефективно използване на налични кадри, сграден фонд и апаратура. Персоналът на болницата ще бъде разпределен по структури така, че да отговаря на изискванията на медицинските стандарти. По този начин се изпълняват препоръките на Изпълнителна агенция „Медицински одит“.  Предстои директорът на болницата да представи пред персонала новата структура и правилата за формиране на възнагражденията в лечебното заведение. Болницата разполага с необходимия брой лекари в спешните приемни кабинети и отделения, с което ще се гарантира непрекъснатото и своевременно обслужване на пациенти при спешни състояния. Специализантите в болницата също ще участват в работните графици под наблюдението на лекари със специалност. Част от лекарите ще работят в реновирания медицински център на болницата.  С оздравителния план се предвижда и подобряване структурата на лабораторните звена, които ще бъдат обединени в общ лабораторен блок. Ще се обособи една обща клиника по хирургия с три отделения. Към момента в „Пирогов“ работят четири хирургични клиники. Ще се създаде една клиника по урология с три отделения, като в момента на територията на „Пирогов“ функционират четири урологични отделения. Предвижда се обособяване на клиника по неврохирургия с 5 отделения, като до този момент функционират 7 неврохирургични отделения. В оздравителния план са предвидени две клиники по ортопедия, при сега налични четири такива.  Предстои да се доизгради и пусне в действие център за спешни съдови състояния със скенер и два ангиографа. Това ще подобри качеството на лечение на пациенти със сърдечно-съдови и мозъчно-съдови заболявания.  Министерството на здравеопазването и НЗОК ще наблюдават и стриктното спазване на финансовата дисциплина от страна на УМБАЛСМ „Н. И. Пирогов“ при усвояване на средства за реализирана дейност по клинични пътеки и при спешни състояния.  Като част от оздравителния план е изготвен график за разплащане на просрочените задължения, като мерките не предвиждат натрупване на нови просрочени задължения, а са насочени в посока намаляване размера на наличните към м. януари 2018 г. над 14 млн. лв. просрочия.  Министерството на здравеопазването продължава работата си по изготвяне и изпълнение на оздравителни планове за лечебни заведения – търговски дружества с над 50 % държавно участие.  ", "date": "2018.03.20", "title": "Здравното министерство представи мерки за финансово оздравяване на \"Пирогов” "}
{"url": "http://epicenter.bg/article/Rumen-Radev--Obshtnostta-na-balgarskite-evrei-v-Izrael-e-most-za-razvitie-na-dvustranniya-obmen/149845/2/0", "text": "Общността на българските евреи в Израел е естествен мост за развитие на двустранния обмен в областта на образованието и културата. Това заяви днес президентът Румен Радев на среща в Йерусалим с представители на организации на българските евреи в Държавата Израел, съобщиха от прессекретариата на държавния глава.   Президентът Радев отново подчерта, че за България Израел е приятел и стратегически партньор и разчита на подкрепата на българските евреи и техните наследници за последващо задълбочаване на двустранните отношения.   „Вие сте най-добрите посланици на България в Израел, защото вие винаги сте били наши приятели“, подчерта държавният глава. Президентът изрази признателността си за ентусиазма, с който българските евреи пазят традициите и духа на двустранните отношения със създадените клубове, организации и сдружения.  „С президента Ривлин споделяме обща позиция, че връзките между България и Израел трябва да бъдат много по-активни и ползотворни във всички области, не само по отношение на икономиката и инвестициите“, посочи още държавният глава.   В изказването си президентът Радев беше категоричен, че безпрецедентният акт на спасяването на българските евреи през Втората световна война с основание е повод за гордост за всеки българин. Според Румен Радев това не се дължи на случайност, а на изградените вековни връзки между българи и евреи. „Нашата еврейска общност в България винаги е била интегрирана пълноценно и е била неразделна част от българското общество. Винаги българските евреи са били рамо до рамо със своите български съграждани в борбите на българския народ, както и в челните редици на науката, образованието и изкуството в България“, подчерта Румен Радев.  В ръководената от българския държавен глава делегация за визитата в Израел участват председателят на Организацията на евреите в България Александър Оскар, както и София Коен, председател на Централния израилтянски духовен съвет на Религиозната общност на евреите в България и член на Националния съвет на религиозните общности в България. В срещата участваха десетки представители на организациите на българските евреи в Израел.", "date": "2018.03.20", "title": "Радев: Общността на българските евреи в Израел е мост за развитие на двустранния културен обмен"}
{"url": "http://epicenter.bg/article/Hasan-Azis/149849/2/48", "text": "Приемам нормално президентът на Турция Ердоган да казва, че Кърджали е останал в душата му. Няма случай, в който да са дошли държавен глава, представители на държавата, политически лидери и даже туристи и Кърджали да не е останал в душата на всеки един от тях. Това каза в предаването „Лице в лице” Хасан Азис, кмет на Кърджали, член на ръководството на ДПС и зам.-председател на Сдружението на общините.   Той обясни, че има предистория: „Преди 10 години Ердоган, тогава в качеството си на премиер на Турция, беше на посещение в София и оттам дойде в Кърджали и неговото посещение се удължи с няколко часа заради добрия, топлия прием. Всяко едно посещение на държавен глава, включително сме посрещали и президента Първанов, и то е продължавало много над времето, което е определено по протокол.   Разбирам опитите за това думите на президента Ердоган да предизвикат исторически асоциации от миналото, но от гледна точка на добросъседските отношения, които се показват от премиера Борисов и президента Ердоган, мисля, че нещата трябва да спрат до добрите знаци, които могат да бъдат разчетени в този израз. Няма случай, в който някой да е дошъл в Кърджали и градът да не е останал дълбоко в душата му с най-добри чувства. Дори американският посланик в миналото Джеймс Пардю беше в Кърждали и остана повече от 4-5 дни, цяла седмица. Лидерът на „Атака” предпочете Кърджали за семейно тържество. Също съм сигурен, че Кърджали е дълбоко в душата на нашия почетен лидер Доган”.   Във връзка с нотата на външно министерство по случая, Хасан Азис заяви, че се солидаризира напълно с позицията на МВнР от една страна, но от друга страна „това изказване показа какъв е държавническият рефлект на държавните мъже в нашата страна. Всеки от гледна точка на своите отговорности излезе с позиция. За мен като кмет на Кърждали не бих казал нищо друго освен да погледна от хубавата страна на въпроса и да кажа, че това е плод на едно много силно впечатление от посещението му в Кърджали”.   Самото подчертаване, че това са част от душевните граници мисля, че подсказва достатъчно ясно, допълни Хасан Азис. По темата за възможността частни охранителни фирми да поемат сигурността в селата и малките градове, Хасан Азис каза, че, ако местната власт в лицето на кметовете решава въпроса да въдвори обществен ред с частни фирми – това е един знак към държавата, че тя не си гледа работата.   На второ място – когато казваме, че ни е необходимо допълнителни усилия за опазване на обществения ред, това не означава, че искаме да изземваме функциите на полицията, но се чувстваме отговорни като кметове за опазване на обществения ред особено в малките населени места, допълни градоначалникът. Кметът няма как да бъде безучастен към този процес, каза той.   По думите му, другият път, по който кметът може да вземе отношение по въпроса за опазване на обществения ред е да създаде общинска полиция. \"Аз съм се опитвал навремето да създам Общинска полиция в Кърджали – не успях, защото Кърджали и много общини, 95% от общините, нямат финансовата възможност да създават общинска полиция, защото това е скъпо удоволствие – около 3000 лв. струва поддръжката на един полицай за месец. Създаването на общинска полиция изисква много дълъг период за създаване – близо година. По евтино би излязло ако наемат частна охранителна фирма – заплащат се само и единствено разходите за определени дейности, за които се наема. Основният въпрос, който трябва да се постави е дали частните охранителни фирми изпълняват единствено и само тези функции. Тук трябва да имаме много добра координация и с МВР по места, за да могат те по определен начин да контролират дейността и на частните охранителни фирми\".   Хасан Азис допълни, че кметовете искат законодателни промени, да се дадат правомощия на общините, за да подпомагат полицията. За градоначалниците решението не е в частните охранителни фирми, но това е крайният вариант, който някои от кметовете са принудени да правят.   Във връзка със състоянието на яз. Кърджали Хасан Азис каза, че той не е общинска собственост, а на НЕК и те имат задължението да поддържат язовирната стена \"Тук по-важният въпрос е по отношение на малките язовири на територията на общините. Към настоящия момент над 5700 язовира на територията на страната, 4532 са общинските язовири. Ние нямаме нито е един лев от държавата нито за заснемането, нито за паспортизацията, нито за поддържането на тези язовири. Второ – нямаме възможност да ги отдаваме под наем, имаме право да ги отдаваме на концесия. В момента в Кърджали аз съм обявил няколко язовира на концесия за по 20 г. Никой не идва, защото задълженията, които имат за поддържането на концесиите не удовлетворяват инвеститорския интерес\".   Според него е необходимо законодателят в лицето на управляващата партия да направи промени в Закона за водите, да направи класификация на язовирите и да предвиди в бюджета си тези дейности, които да подпомогнат общините.   \"Това е нагледен пример как се прехвърлят отговорности на общините без те да бъдат финансово осигурени. На това се казва централизация, а не децентрализация\", каза Хасан Азис.", "date": "2018.03.20", "title": "Хасан Азис: Приемам нормално Ердоган да казва, че Кърджали е останал в душата му"}
{"url": "http://epicenter.bg/article/Valeri-Simeonov--Zashtitata-na-natsionalnite-interesi-ni-zadalzhava-da-sme-zaedno/149850/2/0", "text": "Всички новини ли трябва да се съобщават истерично, с драматизъм!?   С тези думи вицепремиерът Валери Симеонов се обърна към водещата на предаването \"Лице в лице\" по БТВ Цветанка Ризова, която го попита за ситуацията с язовирите в страната. Хайде малко повече спокойствие, стига истерии!, продължи Симеонов. 30 години не се е знаело колко язовири има, добави разпалено той.   Разговорът в студиото започна с темата за напрежението в управляващата коалиция, по-точно - в Обединени патриоти. След посещението на руския патриарх Кирил лидерът на НФСБ го нарече \"второразрядно ченге\". Това предизвика реакцията на неговия коалиционен партньор Волен Сидеров, който го призова да се извини. Когато моите партньори поискат оттеглянето ми, аз ще се оттегля. На същата секунда, увери Валери Симеонов.   Защитата на националните интереси ни задължава да сме заедно, заяви в студиото на БТВ вицепремиерът. Ние сме за открито управление, не се крият нещата, не се замазват, каза Симеонов. И посъветва водещата Цветанка Ризова и всички граждани \"да спят спокойно\".   Аз съм прям човек и колегите ми са такива хора. Когато има напрежение, то не се крие, коментира още Симеонов.   В характерния си стил той отново се изказа срещу природозащитниците.  Пирин трябва да се спасява от протестиращите, каза той по повод на протестите. Според него не винаги протестите трябва да се фаворизират и да бъдат определящи за политиката на България. Не бива да се робува на псевдопротести, по това съм на по-различно мнение от премиера, посочи Симеонов.    ", "date": "2018.03.20", "title": "Валери Симеонов към водеща: Всички новини ли трябва да се съобщават истерично, с драматизъм!?"}
{"url": "http://epicenter.bg/article/Vatreshniyat-ministar--Yazovir--quot-Kardzhali-quot--e-zapochnal-da-preliva/149853/2/0", "text": "Язовир \"Кърджали\" е започнал да прелива, но засега няма опасност за населените места по поречието на река Арда, съобщи в Ловеч министърът на вътрешните работи Валентин Радев.  По думите му страната ни е готова дори да предупреди Гърция и Турция, ако се повиши още нивото на язовира и ситуацията не може да бъде овладяна. Радев допълни, че има опасност за две къщи в Карнобат, заради преливна вълна от язовира край село Сърнево. \"Ситуацията е овладяна, но язовирът е под наблюдение. Поставени са двеста чувала с пясък, за да бъдат предпазени къщите на хората.\", каза още министърът. Той добави, че всички водоеми в страната се наблюдават, включително и нивото на река Дунав, което е започнало да се покачва застрашително. В Ловеч Валентин Радев се срещна с ръководството на ОДМВР - Ловеч , началниците на Районните управления и секторите в дирекцията, както и с областния управител, кметовете на общини и населени места. Той изслуша и годишния отчет на директора на ловешката полиция старши комисар Милен Маринов за дейността на дирекцията.", "date": "2018.03.20", "title": "Язовир \"Кърджали\" е започнал да прелива"}
{"url": "http://epicenter.bg/article/Nastapi-astronomicheskata-prolet/149857/2/0", "text": "На 20 март в 18:15 часа българско време настъпи астрономическата пролет. Това е и денят на пролетното равноденствие, когато продължителността на деня е равна на тази на нощта.   Тази година астрономическата пролет дойде с валежи от дъжд и мокър сняг на места. Температурите също бяха малко по-ниски. Периодът от началото на астрономическата пролет до началото на следващата астрономическа пролет е равен на една тропическа година.   По света е възприета календарна система, основаваща се на т. нар. Григориански календар. Според него по определен начин се редуват обикновени години по 365 дни и високосни по 366 дни, в които допълнителният 29 февруари компенсира натрупаната разлика.   Това е направено за удобство, но е и причината датата на пролетното равноденствие да е различна всяка година - варира между 20 март, 21 или 22 март за Северното полукълбо. Календарната дата зависи от това колко години са минали от последната високосна, отбелязва Нова телевизия.", "date": "2018.03.20", "title": "Настъпи астрономическата пролет"}
{"url": "http://epicenter.bg/article/Borisov-na-sreshta-s-Tusk-predi-Varna/149858/2/48", "text": "Премиерът Бойко Борисов ще се срещне с председателя на Европейския съвет Доналд Туск в четвъртък в Брюксел. Министър-председателят ще замине за белгийската столица заради заседанието на Европейския съвет, който трябва да събере в четвъртък и петък всички държавни лидери от ЕС.   Преди това обаче Борисов ще разговаря с Туск, което ще се случи само няколко дни преди срещата във Варна на 26 март във формата „ЕС - Турция“. Именно детайлите около тази среща, чиято цел е изглаждане на отношенията между Брюксел и Анкара са една от евентуалните теми, които ще обсъдят Борисов и Туск, наред със БГ председателството на ЕС.   На самото заседание на Европейския съвет евролидерите ще разговарят по редица икономически въпроси-работните места, растежа, конкурентоспособността, търговията, данъчното облагане, напредъка по стратегията за цифровия единен пазар, Брекзит и преговорите с Великобритания, като накрая представителите на 19-те държави от еврозоната ще обсъдят дългосрочното развитие на икономическия и паричен съюз, става ясно от дневния ред на съвета. Наред с това обаче евролиерите ще обсъдят и някой външнополитически въпроси, сред които и отношенията с Турция. Именно споразумението за бежанците между ЕС и южната ни съседка ще е основният въпрос, по който ще разговарят във Варна турският президент Реджеп Ердоган, председателят на ЕК Жан-Клод Юнкер и Туск. Задачата е това споразумение да продължи да работи, заяви вече самият Борисов.   По време на заседанието пък Европейският съвет ще бъде „приканен да приеме заключения“ и относно Западните Балкани преди срещата на върха, която ще се проведе през май в София.   На свой ред Борисов, като премиер на държавата, поела ротационното председателство на ЕС, ще трябва да информира своите колеги в съвета как върви изпълнението на предишните препоръки на Европейски съвет, но и да докладва каква е текущата работа по реформата на общата европейска система за убежище на бежанците. Унгария, Полша и Австрия са едни от страните с най-силни възражения относно настоящия квотен принцип за приемане на мигранти. Самият Борисов неведнъж е лансирал идеята за т.нар. „хотспотове“ до самите зони на конфликти, а в Европа всички бежанци да влизат само през КПП-та.   Съветът трябва да направи изявление по случая с отравянето във Великобритания на Сергей Скрипал, съобщи пък вчера външният министър Екатерина Захариева. Външните министри от ЕС са обсъдили и срещата с Варна. Подготовката върви усилено, отбеляза Захариева и изрази очакване в дните преди това държавните и правителствените ръководители да бъдат запознати със събитията около опита за проучвания за добив на газ край Кипър, както и със задържането на двама гръцки войници в Турция. Захариева изрази надеждата тези събития да не доведат до отлагането на срещата във Варна.  ", "date": "2018.03.20", "title": "Борисов на среща с Туск преди Варна"}
