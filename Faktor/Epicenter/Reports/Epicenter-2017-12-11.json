{"url": "http://epicenter.bg/article/Boyko-Borisov-be-priet-v-tsentralata-na-MI-5-i-v-Houm-ofis-v-London/142709/2/0", "text": "В областта на сигурността България и Обединеното кралство ще продължат да споделят взаимния си интерес за справяне с предизвикателства като тероризъм, организирана престъпност, нелегална миграция, трафик на хора, киберпрестъпления.   Добрата координация и установените традиции в съвместната работа на специалните служби на България и Великобритания ще продължат и след Брекзит, бе гарантирано на срещи на премиера Бойко Борисов в MI 5 и в Хоум офис в Лондон, съобщиха от правителствената пресслужба.   Българската експертиза се цени и се разчита на нея, посочи държавният секретар на вътрешните работи на Великобритания Амбър Ръд. В срещите участваха председателят на ДАНС Димитър Георгиев и главният секретар на МВР главен комисар Младен Маринов.", "date": "2017.12.11", "title": "Бойко Борисов бе приет в централата на MI 5 и в Хоум офис в Лондон"}
{"url": "http://epicenter.bg/article/Georg-Georgiev--Otpadaneto-na-vizite-za-Kanada-e-ot-polza-za-balgarskiya-biznes/142665/2/0", "text": "„Бизнес пътуванията са една от ползите от либерализацията на визите за Канада. Канада е много добре разположена към България”. Това заяви пред БНТ заместник-министърът на външните работи Георг Георгиев.  „Ние сме един стратегически партньор на Канада. Нашата страна е силна със селскостопанската продукция, фармацевтичната производителност, ИТ продуктите и технологиите. Добре познати сме със своите умения в Канада. Отпадането на визовия режим се отнася до тези, които посещават страната до 6 месеца. За пътувания с цел образование и работа се изисква друга виза. Ако някой има желание да работи, ще трябва да си подготви документите предварително\", заяви зам.министърът.  „Миналата година над 6000 българи са посетели Канада, а 15 000 канадци са дошли у нас. Мислим за директна самолетна линия между София и Канада, но трябва да има интерес\", каза Георг Георгиев.  „Статусът на Йерусалим трябва да бъде определен в консенсус между Израел и Палестина\", заяви той по повод горещата тема за признаването на Йерусалим за столица на Израел от страна на Доналд Тръмп.  Георгиев коментира и изявлението на Ердоган по време на посещението му в Гърция за ревизия на Лозанския договор. „Евентуалното преразглеждане на Лозанския договор няма да се отрази добре на атмосферата на Балканите. Балканският регион трябва да бъде зона на разбирателство, която да допринася за стабилността в Европа. Това да бъдем обърнати в една посока и да се движим рамо до рамо с цел преследване на интересите на нашите държави, е най-доброто, което можем да постигнем. То със сигурност не би кореспондирало с това да говорим за ревизия на договори или да се връщаме в моменти от историята, които са чувствителни и болезнени за всички страни”, коментира заместник министърът.   “Знакът за подобряване на отношенията ни с Македония, беше даден още с дипломатическите срещи между двете държави. Категорично не само говорим, а действаме. Всички тези срещи бяха уникални”, каза Георг Георгиев. ", "date": "2017.12.11", "title": "Георг Георгиев: Отпадането на визите за Канада е от полза за българския бизнес"}
{"url": "http://epicenter.bg/article/Angel-Dzhambazki--Reshenieto-na-Tramp-e-istorichesko/142666/2/0", "text": "Конфликтът в Ерусалим е от 2000 години, припомни евродепутатът Ангел Джамбазки в ефира на Нова телевизия.   \"Без всякакво съмнението решението на Тръмп е историческо. При всички положения мирният процес не върви на никъде в момента\", посочи той. Според евродепутата \"в момента в целия този регион върви геополитическо препозициониране\".   \"Турският президент е последователен в антисемитската си политика. В момента Ердоган вижда, че е притиснат от края на войната в Сирия и се притеснява, че американците ще обърнат внимание на проблемите вътре в Турция\", анализира евродепутатът и зам.-председател на ВМРО.   Ангел Джамбазки анализира новата геополитическа ситуация в контекста на посещението на турския президент в Гърция и предложението му да се ревизира Лозанският договор от 1923 г., който определя границите между двете държави.   \"Ердоган е притиснат тежко от края на войната в Сирия и се притеснява, че САЩ ще обърнат внимание на случващото се вътре в Турция и на кюрдския въпрос – затова говори за прекрояване на граници\", е тезата на Джамбазки. Турция иска промяна на границите си в посока навън, това е очевидно, уточни Джамбазки, според когото държави като Сирия, Йемен и Либия никога вече няма да са същите както преди. \"Лозанският мирен договор засяга мюсюлманското население в Тракия, което по същество е българско. Идете от другата страна на Родопите и навсякъде ще се разберете на български език\", заяви Джамбазки. Турция и Гърция спорят за българско население, категоричен беше евродепутатът. \"Ердоган се опитва да бъде защитник и изразител на всички мюсюлмани\", смята Джамбазки. Той посочи посещението на турския държавен глава в Босна, където той обяви, че Алия Изетбегович му е завещал Босна. Последва искане за референдум за независимост в Санджак след случващото се в Каталуния, а след това Местан заговори за конституционно признаване на турско малцинство, изброи Джамбазки, за когото е немислимо да се признава статут на каквито и да е малцинства в България.   \"Турската външна политика е много последователна и това не са случайни неща – първо се прави обособяване на религиозна основа. Който е мюсюлманин, е турчин – това е концепцията на Ердоган, развита от учителя му Ахмет Давутоглу в \"Стратегическа дълбочина\", аргументира се Джамбазки.   \"Светът се променя и сега България има изключителната възможност да прави политика, а не само да е консуматор на политика\", бе заключението на Ангел Джамбазки.    ", "date": "2017.12.11", "title": "Ангел Джамбазки: Решението на Тръмп е историческо (Видео)"}
{"url": "http://epicenter.bg/article/Chetiri-stolichni-kvartala-bez-parno-zaradi-avariya/142671/2/0", "text": "  Авария в района, отопляван от ТЕЦ „Земляне”, остави без парно и топла вода хиляди домакинства в четири столични квартала тази сутрин, съобщава БиТиВи.   Според справка в сайта на столичната „Топлофикация” засегнати са всички абонати в „Стрелбище”, „Белите брези” и „Красно село”, както и жителите на „Гоце Делчев” в карето между бул.”България”, ул.”Славовица”, ул.”Луй Айер”, ул.”Хенрих Ибсен”, бул.”Гоце Делчев”.   Към момента няма информация кога топлоподаването ще бъде възстановено.  ", "date": "2017.12.11", "title": "Четири столични квартала без парно заради авария"}
{"url": "http://epicenter.bg/article/Piyani-studenti-padnaha-ot-vodno-kolelo-v-yazovir--Dospat-/142672/2/0", "text": "  Двама студенти, паднали в ледените води на язовир \"Доспат\", бяха спасени от екипи на Гражданска защита, полицията и рибното стопанство.   В събота около 17.20 ч. на телефон 112 е получен сигнал за паднали хора във водите на язовир \"Доспат\", съобщиха от Областната дирекция на МВР в Смолян, цитирани от    На място веднага са изпратени екипи на \"Пожарна безопасност и защита на населението\" и полицията. Установено е, че в местността „Чинлии“ до вила за отдих, двама студенти от велинградско село Кръстава, в явно нетрезво състояние, се качват, без съответна екипировка, на водно колело, оставено на брега на язовира.   Поради силния вятър и големите вълни, водното колело се преобръща и двамата студенти падат в ледените води на язовира.   В спасителната акция са участвали и служители на рибно стопанство „Рия-фиш“ със служебен катер, които спасяват момчетата.   Двамата са прегледани във Филиала за спешна помощ в Доспат, като няма опасност за живота им.  ", "date": "2017.12.11", "title": "Пияни студенти паднаха от водно колело в язовир „Доспат“"}
{"url": "http://epicenter.bg/article/London-posreshta-Boyko-Borisov-s-30-sm-snyag/142673/2/0", "text": "Лондон посреща българския премиер Бойко Борисов с 30 см сняг. Лошото време затрудни трафика, както наземен, така и въздушен в британската столица. Според съобщение от правителствения пресцентър днес, 11 декември, премиерът Борисов е на официално посещение на Острова.   Бойко Борисов ще бъде посрещнат от премиера Тереза Мей в резиденцията на британските министър-председатели на „Даунинг Стрийт“ 10, където се очаква по стара английска традиция да бъде поднесен чай.   Министър-председателят е на първа официална среща с британския министър-председател Тереза Мей, макар че двамата се видяха по-рано през годината два пъти. Първо в Талин, а след това и в Брюксел през октомври, когато именно бе договорено сегашното посещение.   Очаква се двамата да обсъдят възможностите за по-широко сътрудничество между България и Обединеното кралство в сферата на сигурността и управлението на миграционните потоци. Ще бъде разгледан и потенциалът на търговско-икономическите отношения между двете страни. В разговорите между двамата не може да не бъде засегнат и Брекзит, тъй като визитата на Борисов е и в навечерието на българското председателство, по време на което ще се проведе най-тежката фаза от преговорите за Брекзит.  ", "date": "2017.12.11", "title": "Лондон посреща Бойко Борисов с 30 см сняг"}
{"url": "http://epicenter.bg/article/Rumen-Radev-shte-uchastva-v-svetovnata-sreshta-po-vaprosite-na-klimata-v-Parizh/142675/2/0", "text": "  Държавният глава Румен Радев ще участва в срещата на върха „Една планета“, посветената на климатичните промени, която ще се състои на 12 декември в Париж, съобщиха от прессекретариата на президентството.   Българският президент ще представи страната ни на форума на високо равнище, по покана на президента на Френската република Еманюел Макрон, генералния секретар на ООН Антониу Гутериш и президента на Световната банка Джим Йон Ким.   Световната среща по въпросите на климата в Париж има за цел да постигне напредък в изпълнението на договореностите в рамките на Парижкото споразумение за климата от 2015 г. Във форума ще вземат участие държавните и правителствени ръководители на страните членки на ЕС, както и от много други държави.   Дискусиите по въпросите на климатичните промени ще се проведат пред 2000 представители на публични институции, международни и неправителствени организации и гражданското общество. На 11 декември президентът Румен Радев ще участва в официалния прием на Майкъл Блумбърг за ръководителите на делегации, участващи в срещата на върха по въпросите на климата в Париж.        ", "date": "2017.12.11", "title": "Радев отново в Париж -  на световна среща за климата"}
{"url": "http://epicenter.bg/article/Borisov-obsadi-s-prezidenta-na-UEFA-razvitieto-na-rodniya-futbol/142677/2/0", "text": "  Министър-председателят Бойко Борисов се срещна с президента на УЕФА Александър Чеферин. В срещата участва и министърът на младежта и спорта Красен Кралев, съобщава БГНЕС.   Основен акцент в разговора бе задълбочаването на добрата комуникация с УЕФА и ФИФА в интерес на развитието на българския футбол.   Пред Чеферин бяха представени спортните бази и стадионите, с които страната ни разполага, като бе подчертано, че правителството разглежда изграждането на спортна инфраструктура като предпоставка за развитие на детско-юношеския и на професионалния футбол.   Специално внимание беше обърнато на направените изкуствени терени за мини футбол, чрез които са създадени възможности за активни занимания на деца и младежи. Александър Чеферин благодари на премиера Борисов за помощта от страна на правителството при осигуряването на терен за изграждането на базата на БФС на територията на резиденция „Бояна“, която, по думите му, е уникално съоръжение в европейски мащаб.   Той отправи покана към министър-председателя Бойко Борисов да бъде официален гост на финалната среща на Шампионската лига през май 2018 г. На срещата присъстваха също директорът на отдел \"Национални асоциации\" на УЕФА Зоран Лакович, президентът и вицепрезидентите на БФС Борислав Михайлов, Атанас Фурнаджиев и Михаил Касабов.        ", "date": "2017.12.11", "title": "Борисов обсъди с президента на УЕФА развитието на родния футбол"}
{"url": "http://epicenter.bg/article/Ministerstvo-na-otbranata-dava-oshte-do-81-mln--lv--na-Rusiya-za-remont-na-MiG-29/142679/2/0", "text": "Министерство на отбраната обяви обществена поръчка за ”интегрирана логистична поддръжка” на 12 изтребителя МиГ-29А и 3 изтребителя МиГ-29УБ. Срокът и е 48 месеца, а прогнозната стойност - 81 294 416 лв. Това става ясно от сайта на Агенцията за обществени поръчки. С това споразумение за поддръжка \"трябва да възстанови летателната годност на самолетите и да осигури не по-малко от 50% остатъчен междуремонтен ресурс на оборудването от комплектацията на самолетите, като под оборудване се разбира агрегати, блокове, възли и детайли от самолета, двигателите РД-33, сер.2, кутии на самолетните агрегати КСА-2 и комплектуващите ги системи и елементи\", пише в документите. От тях става ясно още, че кандидатът за новия договор може да бъде само един - руската държавна компания „Руска самолетостроителна компания „МиГ“. \"След възстановяване на летателната годност на самолетите трябва да се осигури общ годишен нальот – не по-малко от 1450 часа (1000 часа на 12 броя МиГ-29А и 450 часа на 3 броя МиГ-29УБ) срещу фиксирана цена за един летателен час. За изпълнението на посочения общ годишен нальот, Интегрираната логистична поддръжка трябва да осигурява не по-малко от 66,6% от самолетите да бъдат в непрекъсната летателна годност\", пише още в документите. Общата стойност на всички договори, които ще бъдат сключвани към рамковото споразумение в рамките на тези 48 месеца е в размер до 41 000 000 лв. лева без ДДС. Сумата може да стигне прогнозната стойност от над 81 млн. лв. \"при възникнала необходимост и при приет с решение на Министерския съвет на Република България проект за инвестиционен разход\", на база на които министерството има право да сключва конкретни договори към рамковото споразумение. За целта \"ще бъде сключено допълнително споразумение към рамковото споразумение\".  ", "date": "2017.12.11", "title": "Военното министерство вдига във въздуха 15 Миг-29! Дава 81 млн. лв. на Русия за ремонта им"}
{"url": "http://epicenter.bg/article/Postradal-ot-vazroditelniya-protses-osadi-prokuraturata/142651/3/0", "text": "Пострадал от т.нар. възродителен процес осъди прокуратурата по закона за отговорността на държавата за нарушено право на разглеждане и решаване на делото в разумен срок, пише в разследване в. \"Сега\".   На Ш.С.М. трябва да бъдат платени неимуществени вреди за периода 1991-2017 г., защото претърпял разочарование и страх, че дълги години няма изгледи за приключване на делото и обвиняемите ще останат ненаказани. Гражданинът ще бъде обезщетен и за излъганите му очаквания за възмездие за погазените права и достойнство, емоционално напрежение и загуба на доверие в институциите, както и здравословни проблеми.   Става дума за принудителната смяна на имената на български граждани с мюсюлмански имена, довела до репресии през 80-те години. Досъдебното производство, образувано през 1991 г., още не е приключило. Софийският районен съд се е произнесъл преди седмица, пише в. \"Сега\", като се позовава на деловодната система на съда.   Решението на съдия Даяна Топалова, което подлежи на обжалване, може да повлече стотици дела срещу прокуратурата. Ш.С.М. иска 100 000 лв. обезщетение, но е предявил само частичен иск за 5001 лв. Съдът е съгласен, че \"справедливият размер на обезщетението е 100 000 лв., и удовлетворява изцяло частичния иск.\" В исковата си молба, подадена през март, Ш.С.М. твърди, че е пострадал от престъпления - побой, въдворяване в лагера \"Белене\" и заточение по време на т.нар. възродителен процес, за които е образувано следствено дело №1/1991 г., което не е приключено досега. Прокуратурата пледира, че разследването е много сложно, защото има много обвиняеми и стотици пострадали, чието поведение е допринесло за забавянето, както и че е трябвало да бъдат изпратени съдебни поръчки в чужбина. Според обвинителите вредите на Ш.С.М. са причинени не от неразумния срок на разследването, а от репресиите през т.нар. възродителен процес. Търсеното обезщетение е завишено и не отговаря на вредите, на икономическия стандарт в страната и на съдебната практика по аналогични случаи, твърдят прокурорите. Съдът не е съгласен. \"Няма фактическа и правна сложност, която да обоснове провеждане на досъдебно производство с продължителност, надхвърляща почти два пъти абсолютната давност, с която се погасява наказателното преследване за престъплението, което се разследва. По същество това поведение представлява отказ от правосъдие, тъй като изключва възможността за упражняване на правата на пострадал в рамките на един човешки живот\", пише съдията. В решението се разказва как след образуването на разследването през 1991 г. до 1998 г. делото е разглеждано относително ритмично и бързо, като в този период обвиняемите са предавани на съд два пъти. И двата пъти съдът е връщал делото на прокуратурата, защото не са били посочени пострадалите от престъплението.   От 1998 г. до 2001 г. не са извършвани никакви действия по посочването им. В периода 2001-2004 г. са установени и разпитани 312 пострадали от общо 446. Това е косвено доказателство за неоправданото бездействие от близо 10 г. за установяване на пострадалите. От 2002 г. до сега останалите 134-ма души не са разпитани - заради неправилно оформена съдебна поръчка или по други неясни причини. \"Изпълнението на задължението за пълно и всестранно разследване е било въпрос на организация и воля, при положение че е на разположение ресурс на цяла една държава\", пише съдията. Още през декември 2003 г. е изтекла абсолютната давност по делото, обяснява през 2007 г. зам. главният прокурор Валери Първанов след заседанието на парламентарната комисия по правата на човека и вероизповеданията. Той бе поканен във връзка с писма на наши изселници в Турция до европейските институции, че делото не е стигнало до съд. Първанов припомни на депутатите, че то е образувано през 1991 г. срещу бившия вътрешен министър Димитър Стоянов, Тодор Живков, Петър Младенов и Пенчо Кубадински. Първоначално обвинението е било по глава първа от НК - за подбуждане към расова или национална вражда и омраза. През 1992 г. Първанов го преквалифицира във военно длъжностно престъпление. Внесено е във Върховния съд през 1993 г., но военният съдия Николай Чирипов го връща с указания да се издирят всички пострадали. Според Първанов, цитиран от \"Дарик\", делото не може да се прекрати, преди да се разпитат тези хора. Ако от разпитите им се открият нови престъпления и се повдигне ново обвинение, което предвижда по-тежко наказание и давността е по-дълга, тогава делото може да се възобнови. Макар и да няма приключило разследване и осъдени за възродителния процес, районният съдия Топалова говори за престъпление, което е \"резултат от действията на конкретни висши държавни служители (...) и за изпълнение на деянието е използван целият държавен ресурс и най-вече на силови министерства. Репресията е била насочена към ищеца само поради етническия му произход с цел насилствена промяна на етнокултурната му идентичност, но същевременно с това пострадалият е бил използван като средство за подчиняване на останалите в общността. Начинът на засягане на правата, освен че е изключително мъчителен и грубо потъпкващ човешкото достойнство, засяга по такъв начин основните му човешки права, че има за последица гражданска смърт на пострадалия за този период. Горното съдът счита за проявление на изключителен държавен произвол, подриващ устоите на правовата държава и нарушаващ основни международни демократични стандарти за етническо самоопределяне на индивида\".    ", "date": "2017.12.11", "title": "Пострадал от възродителния процес осъди прокуратурата"}
{"url": "http://epicenter.bg/article/U-nas-nyama-frensko-bebeshko-mlyako-sas-salmonela/142697/4/0", "text": "Засега няма информация в България да са доставени засегнати партиди бебешки храни на френската компания „Лакталис“. Това съобщиха от Българската агенция по безопасността на храните (БАБХ).   Френските власти забраниха продажбата на мляко за бебета и още няколко бебешки храни, произвеждани от компанията Лакталис (Lactalis) за Франция и чуждестранни пазари. Забраната е предприета, поради установено наличие на салмонела в храните.   Френското министерство на икономиката и финансите публикува списък с над 600 партиди, които са забранени за консумация и са предприети мерки за изтеглянето им от пазара. С цел да обърнем внимание и предпазим потребителите, които евентуално може да са си закупили, засегнати продукти от друга държава, публикуваме списъка с продуктите и партидите на френските власти. България не фигурира в този списък.", "date": "2017.12.11", "title": "У нас няма френско бебешко мляко със салмонела"}
{"url": "http://epicenter.bg/article/Valeriya-Veleva--Tazi-balgarska-vendeta--/142674/11/0", "text": " (2011), че „ , кълнеше се, че „ ”, гръмко обещаваше „ ” и най-накрая „ ”. Слушахме го до втръсване. Във втория мандат на ГЕРБ (не)уволненият Борисов, без да се гнуси, назначи (2015) душманина си Яне за свой политически съветник! Да му помага в борбата със същата тази корупция, в която бе обвиняван. Намери му и кабинет в МС - почти врата до врата с неговия. Яне обърна палачинката, също без свян, и започна да громи със същия плам противниците на човека, когото доскоро наричаше „ . За кратко време се закичи с приза за най-успешното в прехода момче за политически поръчки. Ходеше по студията, носеше едни папки, размахваше документи и в смесица от слухове, истини и полуистини градеше манипулативните си тези. До втръсване. И без резултат. В третия мандат на Борисов изненадващо Янето замлъкна...  Трубадурът на борбата с корупцията се оказа ненужен. Телевизиите го забравиха, съратниците го изоставиха, наклеветените от него му заведоха дела. Сега обикаля съдилищата и отново се моли на премиера, белким го вземе под крилото си.  А пък премиерът се ослушва. За какво му е Яне? Изпята песен.     Сетих се за Яне тези дни, защото видях неговата житейска песен в нов аранжимент. Приликите са удивителни. Отново борец срещу корупцията, отново блюстител на истината - също като Яне, първо ни осветли с \"Шайка\" през 2013, че „ , а после, по неговия пример, обърна палачинката и днес се изживява като основното острие на властта срещу противниците ѝ. Подходът в „Шайка“ е същият като в папките на Яне - истините са смесени със слуховете, но това не пречи на блюстителя на истината да обвинява днешните управляващи в  , да тълкува превратно документите така, че да докаже, че „ За награда беше приласкан от „Шайката“. И сега тя го използва като Яне. Способът е същият – ровят се папки, размахват се документи, фактите се коментират така, че противникът жив да бъде обесен. Има и ясно посочена цел - Корнелия Нинова. Трябва да се докаже, че тя е Приватизаторът на прехода. И няма никакво значение, че е проверявана под път и над път и, че главният прокурор окончателно я оневини.     Лична и политическа. Задачата е поставена. Беше съобщена снощи в тв ефира:    Какво означава това?  Правила? Политика? Парламентаризъм?   Защо?  Защото Нинова се вози на брониран Мерцедес, защото крие сметки в офшорки, защото си е купила самолет, а пък е подарила на мъжа си яхта, защото двамата се ширят в апартамент от 123 квадрата (!?!), а в огромния (!?!) си гараж от 23 квадрата вечер тайно паркира Бентлито си?  Не! Тези с Бентлитата не ги закачаме. С яхтите и офшорките – също! Те не са опасни.   и превърна парламентарната ѝ група в силна, адекватна и непокорна опозиция - каквато трябва да има във всяка нормална демократична държава. Но не и у нас. Докога? Докато не я смачкаме.  Съзнава ли Борисов за какво иде реч?   И то от същите хора, които сега я провеждат с такова настървение и видимо наслаждение. Зависи кой ще даде поръчката. Властта не е до гроб. А „Шайката” може да се превърне в доказателство.  И няма да има милост. ... Янета – колкото щеш! Не се уважават институциите, думата на главния прокурор може да бъде подритната от всяко яне, държавата може да бъде използвана за гонка срещу инакомислещите...  , че и на него няма да му се случи същото! Защото всеки има минало. За всеки може да бъде изваден документ и манипулативно размахан в публичното пространство.   Янетата нямат мира. Тъкмо обориш едни документи, на тяхно място излизат други. И така до безкрай! А корупцията си върви ли, върви.     Нинова била виновна за „издигането” в кариерата си.  Нинова била седесарка и дясната ръка на Костов.  Нинова подменила идеята на БСП.  Нинова излъгала бедните социалисти.  Вчера това бе подето от янетата, които услужливо подадоха топката на вътрешната опозиция в БСП. Първият който се хвана на въдицата, бе Красимир Янков. Тази сутрин той поиска „приватизаторката“ Нинова да си ходи, а покрай нея и Борисов, защото управлявал в годините на същата тази приватизация.  Предвиди ли го Борисов? Това е само един пример от българската вендета. Един другиму да се набутваме в казана, защото се мразим! Защото не спазваме принципи, правила и правов ред. Защото нямаме политическа хигиена.  Преди години президентът Първанов се събуждаше с трипер и заспиваше с убит архар. Благодарение на янетата. Станишев беше \"Сер гей\", Виденов – сатана, Божков -„Мистър 10%\" и това го вкара в гроба, Софиянски -„усмихнатото лице на корупцията“, Костов - „капо ди тути капи“ ...    А корупцията растеше. Беднотията също. Но янетата останаха. Сега е ред на Нинова. Ще я качат на кръста. Да си знае! От атаката срещу нея обаче нищо няма да излезе. И те да си знаят! Защото целта й не е да се разрови „престъпната приватизация“, а да се разчистят политическите сметки с опонент, в когото властта вижда заплаха. Затова и истинският разговор за прехода няма да се проведе.   Но пък нищо чудно точно по време на европредседателството да се разбере как у нас се гони лидер на опозицията.   ", "date": "2017.12.11", "title": "Валерия Велева: Тази българска вендета! "}
{"url": "http://epicenter.bg/article/Kralyat-na-Shvetsiya-vrachi-Nobelovite-nagradi-za-2017-g--/142669/6/0", "text": "Кралят на Швеция Карл XVI Густав връчи тази вечер на тържествена церемония в сградата на Стокхолмската филхармония Нобеловите награди за 2017 г. по медицина, физика, химия, литература и икономика. Единадесет лауреати на най-престижните в света награди приеха от ръцете на монарха дипломи и златни медали, предаде ТАСС.  При откриването на церемонията шефът на Нобеловия фонд Карл-Хенрик Хелдин каза, че ценностите, отразени в завещанието на изобретателя Алфред Нобел, са актуални и днес.   \"Хуманните ценности, критическото мислене, търсенето на научни факти и верни знания трябва да бъдат в основата на нашите действия и решения - както в личния ни живот, така и в политиката и бизнеса\", каза той.  След встъпително слово на председателя на съответния Нобелов комитет лауреатите излизаха на сцената, украсена по традиция с хиляди свежи цветя, където кралят им връчваше златните медали и индивидуалните дипломи, застанал в центъра на кръг, ограждащ буквата N - символ на Нобеловия фонд и на Нобеловите награди.  Тазгодишната награда за физиология или медицина получиха американците Джефри Хол, Майкъл Росбаш и Майкъл Йънг за откриването на молекулярните механизми, контролиращи циркадния ритъм - нашия биологичен часовник.   Германецът Райнер Вайс и американците Бари Бериш и Кип Торн получиха Нобелова награда за физика за решаващ принос към наблюдението на гравитационните вълни.  Швейцарецът Жак Дюбоше, германецът Йоахим Франк и британецът Ричард Хендерсън получиха Нобеловата награда за химия за разработване на криоелектронна микроскопия, която революционизира биохимията.  Нобеловата награда за литература получи британският писател от японски произход Казуо Ишигуро за романите си, \"които с голяма емоционална сила разкриват бездната, разтваряща се пред илюзорното ни чувство за връзка със света\".  Ричард Тейлър от Чикагския университет получи Нобеловата награда за икономика за 2017 г. за трудовете за психологичните и социални механизми при вземането на решения от потребителите и инвеститорите.  Нобеловите медали с профила на учредителя на наградата са направени от 18-каратово злато и тежат по 175 грама. Любопитно е, че лауреатите по икономика получават по-тежки медали - 185 грама.  След връчването на наградите лауреатите, гостите, членовете на кралското семейство и правителството, представителите на научния, деловия и културен елит се отправиха на традиционния банкет в красивата старинна сграда на стокхолмското кметство.  Край нейните стени, практически едновременно с церемонията по награждаването, втора година подред имаше протестна акция срещу строежа на нов Нобелов център на остров Блазихолмен, където се намира и шведският Национален музей. Според организаторите на протеста високата съвременна сграда от стъкло и стомана завинаги ще развали облика на историческата част на града.   Източник: дарик", "date": "2017.12.11", "title": "Кралят на Швеция връчи Нобеловите награди за 2017 г. "}
{"url": "http://epicenter.bg/article/V-Moskva-otbelyazaha-Osvobozhdenieto-na-Pleven/142648/7/0", "text": "  140-та годишнина от Освобождението на Плевен беше отбелязана и в Москва на тържествена церемония край Паметника на героите от Плевен, недалеч от Кремъл.   Венци поднесоха посланикът ни Бойко Коцев, руски депутати, представители на руските министерства на отбраната и на външните работи, съобщи БНТ. Руската православна църква отслужи литургия.   Паметникът-параклис на загиналите край Плевен руски гренадири е построен в Москва през 1887 година с обществени средства по инициатива на Гренадирския корпус и Московското археологическо дружество, напомни националната телевизия.  ", "date": "2017.12.11", "title": "В Москва отбелязаха Освобождението на Плевен"}
{"url": "http://epicenter.bg/article/Sinat-na-Valeri-Bozhinov-i-Alisiya-nameri-i-varna-izgubeni-pari-/142693/8/0", "text": "Истинско благородство показа синът на фолк певицата Алисия и футболистът Валери Божинов – Валери Божинов – младши, пише в. \"България днес\".   10-годишният наследник на Божинов намери и върна изгубени 107 лева.   Случката се разиграла в Италианския лицей в Горна баня, където учи Валери-младши.   В специално писмо до Ася Дойчева, както е истинското име на певицата, класната на Божинов изразява възхищението си от постъпката му. Освен, че върнал намерените пари, на следващия ден Божинов предал в канцеларията на школото и загубен часовник.   Заради безкористните си действия Валери джуниър ще бъде награден.   Алисия винаги се е стремяла да възпита и изучи сина си по възможно най-добрия начин. Под укора на майка си малкият заляга над уроците, а в свободното си време се отдава на страстта си към футбола, като целеустремено върви към успехите на баща си.", "date": "2017.12.11", "title": "Синът на Валери Божинов и Алисия намери и върна изгубени пари  "}
{"url": "http://epicenter.bg/article/Transplantiraha-sartse-na-pobeditelya-ot--Evroviziya-/142667/10/100", "text": "Победителят от песенния конкурс на \"Евровизия\" Салвадор Собрал се възстановява след трансплантация на сърце. \"Операцията премина успешно - каза д-р Мигел Абекасис. - Той беше готов за нея. Той е млад и чудесно разбираше колко сложна е тази процедура\", цитиран от в. \"Публико\". Лекарят отбеляза, че още е рано да се прогнозира кога 27-годишният певец ще бъде изписан от болницата. Той подчерта, че засега е важно да се спазват всички предпазни мерки. За пълното възстановяване на Собрал ще са необходими няколко месеца. След това би трябвало животът му да е нормален. Салвадор Собрал имаше порок на сърцето. От няколко месеца той беше в списъка на чакащите за получаване на сърце за трансплантация. В болница влезе през септември, припомня БТА. Заради тежкото си заболяване той не участва в подготовката на песенния конкурс на \"Евровизия\" при общите условия, пропусна всички репетиции освен генералната. Когато не можеше да участва в пресконференциите, го заместваше сестра му Луиза, която е автор на песента \"Amar Pelos Dois\", донесла победа на Собрал.", "date": "2017.12.11", "title": "Трансплантираха сърце на победителя от ”Евровизия”"}
{"url": "http://epicenter.bg/article/Panforte-s-shokolad/142687/9/14", "text": "Необходими продукти: 90 г тъмен шоколад 2 ч.ч. едро нарязани ядки 1 ч.ч. сушени плодове 1 ч.л. канела 1/4 ч.л. смлян бахар 1/2 ч.ч. брашно 1-2 с.л. какао 2/3 ч.ч. мед 2/3 ч.ч. захар пудра захар     Начин на приготвяне: Шоколадът се разтапя на водна баня.  В купа се смесват нарязаните сушени плодове с брашно, какао и подправки. Добавят се ядките и се разбърква пак.  Медът и захарта се слагат в тенджерка на умерено силен огън. Разбъркват се, за да се хомогенизира, след което се оставя да заври. Сваля се от котлона и се прибавя в купата с ядките и плодовете, заедно с разтопения шоколад. Сместа се обърква и се изсипва в приготвената тавичка. Натиска се равномерно с лъжица и се пече в предварително загрята на 150С фурна за около 30 минути. Поръсва се с пудра захар.", "date": "2017.12.11", "title": "Панфорте с шоколад"}
{"url": "http://epicenter.bg/article/Grigor-Dimitrov-se-poyavi-s-bombe-na-kazino-v-Monte-Karlo--Snimki-/142668/10/100", "text": "Григор Димитров сложи смокинг с папийонка и бомбе, и се отдаде на луксозен нощен живот, пише Дир.бг. Най-добрият български тенисист от няколко дни е в дома си в Монте Карло, където се готви за коледните празници. Гришо се облече подобаващо и отиде на казино с брокера Максим Джакарди, който излизаше с дъщерята на принцеса Стефани - Полин. Темата на вечерта е била сюрреализъм.", "date": "2017.12.11", "title": "Григор Димитров се появи с бомбе на казино в Монте Карло (Снимки)"}
{"url": "http://epicenter.bg/article/Pak-retrograden-Merkuriy--kakvo-ne-e-podhodyashto-da-pravim-spored-astrolozite/142682/10/101", "text": "За четвърти път тази година движението на Меркурий е ретроградно. Настоящият ретрограден цикъл започна в началото на месеца и ще продължи до 23 декември. От всички планети, Меркурий е единствената, чийто ретрограден ефект се усеща от повечето хора, твърдят астролози. При  и да    Времето н и вече сте посещавали. Ако по времето на този период създавате  , възможно е те да са  . През периода на ретрограден Меркурий  и отношения. Добр преди да действате. Това е най-доброто време за  , както и за . Опитайте също така да   и се стремете към .   Ценно е да си припомним, че мислите се превръщат в думи, думите в дела, а те от своя страна изграждат живота ни. Затова през този период е добре да се учим на съзнателно общуване и добро обмисляне на поведението си, сочат още съветите на занимаващите се с астрология.   Източник: дарик", "date": "2017.12.11", "title": "Пак ретрограден Меркурий: какво не е подходящо да правим според астролозите"}
{"url": "http://epicenter.bg/article/Frontmen-na-izvestna-rok-grupa-ritna-v-glavata-fotografka-/142686/10/99", "text": " по време на концерт в Лос Анжелис. Челси Лорън публикува видео в социалните мрежи, на което се вижда как Хоми я рита, докато му прави снимки в близост до сцената в събота вечер, пише ВВС.   В официално изявление след инцидента музикантът се извини и каза, че не го е направил умишлено. Според фотографката обаче Джош Хоми я ритнал напълно съзнателно.   , разказа Челси Лорън. Тя допълни, че ще подаде жалба в полицията.   . Тя написа, че е получила рани в областта на веждите и има възпаление на шията.   . През 2008 г. той беше обвинен в хомофобия, след като обиди фен по време на концерт в Норвегия. Той го заплаши, че ще го удари в лицето преди да хвърли бутилка по него.   Източник: Нова.тв", "date": "2017.12.11", "title": "Фронтмен на известна рок група ритна в главата фотографка (Видео)"}
{"url": "http://epicenter.bg/article/Samanta-Foks-bila-prebivana-do-krav-ot-bashta-si-/142695/10/100", "text": "Най-голямата звезда на диско музиката Саманта Фокс сподели шокиращи факти за семейната среда, в която е израснала. Оказва се, че иконата на диско сцената е била едно нещастно момиче, пребивано жестоко от собствения си баща.   Родителят Джон се борел с тежка алкохолна зависимост и също така често посягал към кокаина. Отношението му към Саманта било повече от нехуманно, а боят, който й нанасял, често приключвал с локва кръв.   Преди години Фокс сподели, че никога няма да забрави деня, променил живота й. През 1991 г., когато звездата на диско музиката е на 25 г., претърпява най-жестокия побой от баща си.   „Няколко месеца подред молих баща си да ми монтира радио в колата, но той беше толкова неорганизиран, че най-накрая се наложи да се обадя на бодигарда си и да помоля него. Когато татко чу, побесня и започна да ме удря. Свали ме на земята, не спираше да ме рита и крещеше, че съм същата като майка ми. Толкова много ме болеше, че се страхувах да не ме убие. Бях се свила и криех лицето си, за да не ме обезобрази.   Плачех и го умолявах да спре, но той не искаше да чуе. Опитах се да се изправя, но само с един ритник той отново ме повали на земята. В този момент сестра ми чу какво става и се хвърли зад гърба му да ме спаси. Той ме замери с бутилка водка и продължи да ме удря. Това беше най-ужасният ден, в който разбрах, че не мога повече да живея с него.   Помолих един съсед да ми помогне да се изнеса от вкъщи и напуснах дома още на следващия ден. Когато си тръгвах, за първи път видях баща ми да плаче, беше съкрушен. Умоляваше ме да му простя и ми казваше, че ме обича, но вече беше твърде късно“, споделя Саманта, малко преди да бъде издадена автобиографията й.   Когато е в началото на кариерата си и все още е в добри отношения с баща си, Фокс го ангажира да бъде неин мениджър и да отговаря за финансите й. Години след като тя прави големия си пробив в музиката и започва да печели колосални суми, разбира, че той много дълго време не е плащал данъците й и е злоупотребил с милиони долари, за да си купува водка и кокаин.   Години след кошмарния побой през 1991 г. и след като установява огромното предателство на баща си, Саманта прекратява контакта си с него до смъртта му през 2000 г. Въпреки травмите тя споделя, че му е простила, защото отдава агресивното му поведение на алкохолна и наркотична зависимост, предизвикана от тежко детство.   Разочарованията в живота на Саманта Фокс обаче не се изчерпват само с предателството на баща й. Най-голямата й любов Питър Фостър също я наранява силно, като използва името й, за да подпомогне бизнеса си с фалшиви китайски чайове.   „Да, Питър беше истинската ми любов, но ми се искаше да не го бях срещала никога“, споделя в автобиографията си Саманта.   Не след дълго обаче певицата открива любовта и то в лицето на жена. Това е нейният мениджър Мира Стратън. Сам, шокирана от факта, че е влюбена в дама известно време крие хомосексуалната си връзка, но през 2003 г. събира смелост да разкрие пред света необичайната си любов. За съжаление Мира се разболява от рак и умира през 2015 г.   „Преди да почине, Мира ме насърчаваше дълго време да напиша автобиографична книга. Тя наистина искаше да съм щастлива и да се наслаждавам на живота“, разкрива преди време Саманта.   В момента певицата отново е щастлива в любовта, след като среща новата си изгора Линда Олсън.   2017 г. бе вълнуваща и успешна за Саманта. В началото на годината тя зарази със силната си енергия и българската публика, като напълни зала „Арена Армеец“ заедно със Си Си Кеч и Сандра. През следващата година предстои да излезе и най-новият й албум.   „Животът ми ме направи това, което съм и ме научи да бъда силна. Опитът ми даде знания и разум и ме подтикна да правя това, което обичам, и да вървя напред. Ще продължа в този дух до края на дните си“, категорична е Саманта Фокс.  Източник: woman.bg", "date": "2017.12.11", "title": "Саманта Фокс била пребивана до кръв от баща си  "}
{"url": "http://epicenter.bg/article/Kark-Daglas-otpraznuva-101-viya-si-rozhden-den/142699/10/100", "text": "Синът на Кърк Дъглас - Майкъл, пристигна със самолет от Ню Йорк в Бевърли хилс за честването на 101-вия рожден ден на баща му през уикенда. Съпругата на Майкъл Дъглас - Катрин Зита Джоунс, обаче нямаше възможност да пътува и затова изпрати видео послание. В него 48-годишната актриса приветства свекъра си със свое изпълнение на песента \"Happy Birthday\". Кърк Дъглас отпразнува 101-вата си годишнина, обграден от семейството си и приятели, съобщават от БТА. Сред присъстващите бе и другият син на Кърк - Джоел, и съпругата му Ан, които са женени от 1954 г., както и 25-годишната внучка на звездата от филма \"Спартак\" Келси Дъглас. След тържеството Майкъл Дъглас трябваше да пътува обратно за Ню Йорк, тъй като предстои раждането на дъщеричката на сина му.", "date": "2017.12.11", "title": "Кърк Дъглас отпразнува 101-вия си рожден ден (Снимки)"}
{"url": "http://epicenter.bg/article/Nikol-Shertsinger-otide-na-shoping-po-antsug-i-obuvki-na-visok-tok-/142700/10/84", "text": "Където и да отиде, тя винаги открадва шоуто. Дори пазаруването не прави изключение за Никол Шерцингер.   39-годишната американска певица бе много ангажирана покрай ролята си на ментор и съдия в британския X Factor и след края на шоуто побърза да се прибере в Лос Анджелис. През уикенда приятелката на Григор Димитров реши да се разтовари с шопинг, а папараците, разбира се, я следваха по петите. В събота Никол бе като рекламно лице на adidas. Тя бе заложила на черно долнище на германската марка за спортна екипировка и мрежест топ, под който прозираше белият й сутиен. Този ансамбъл красавицата бе съчетала с летни цикламени обувки на висок ток и дънково яке. Визията на Шерцингер се допълваше от странна прическа, включваща два кока - един в горната част на главата й и един на тила, и плитчици отстрани.   Източник: Спортал.бг", "date": "2017.12.11", "title": "Никол Шерцингер отиде на шопинг по анцуг и обувки на висок ток "}
{"url": "http://epicenter.bg/article/Nikoleta-Lozanova-se-shtrakna-s-novata-lyubov-na-bivshiya-si-saprug-Valeri-Bozhinov-/142703/10/100", "text": "Плеймейтката Николета Лозанова се щракна с новата изгора на бившия си съпруг Валери Божинов Биляна Дол.   Доскоро скараните футболни съпруги шокираха Интернет потрeбители с обща снимка, на която изглеждат в повече от добри отношения.   Брюнетките се снимаха заедно в популярен столичен фризьорски салон, освен това е ясно, че Биляна е прекарала целия уикенд заедно с Лозанова.   \"Скъпа Николета Лозанова, благодаря ти за приятния уикенд\", написа под пост актуалната изгора на футболиста Божинов. Източник: novini.bg", "date": "2017.12.11", "title": "Николета Лозанова се щракна с новата любов на бившия си съпруг Валери Божинов  "}
{"url": "http://epicenter.bg/article/Iliyana-Raeva--Dnes-se-navarshvat-34-godini-ot-svatbata-ni--shte-poleem-dvoen-praznik---nashiya-i-tatko-/142704/10/100", "text": "\"Баща ми е човекът, който ме научи да обичам лудо живота, който ме водеше редовно в гората да ме запознава с гъбите, който ме водеше на село и ме учеше да копая, да правя бразди и да садя зеленчуци...\", пише тя Бившата гимнастичка Илиана Раева е повече от щастлива на днешния ден. Тя празнува годишнина от сватбата си и рожден ден на баща си. \"Днес се навършват 34 години от нашата сватба. Моето момче е най-прекрасният съпруг, татко и дядо! Дано да мога да напиша някога и прадядо! Днес, както всяка година, ще полеем двоен празник - нашия и на татко\",сподели Илиана с приятели и фенове във Фейсбук. Преди това тя отправи дълго пожелание за рождения ден на баща си. \"Честит рожден ден на най-прекрасния татко на света! Моят татко... Днес навършва 85 години! Той е човекът, който ме научи да обичам лудо живота, който ме водеше редовно в гората да ме запознава с гъбите, който ме водеше на село и ме учеше да копая, да правя бразди и да садя зеленчуци...\", е част от изповедта на Раева. Когато тя била на 7 години, именно баща й я завел и в залата по художествена гимнастика. Илиана написа още: \"Милият ми и прекрасен татко намери смисъл да продължи да обича живота след тежката загуба, да се радва на правнуците, внуците, дъщерите и зетовете си...\"", "date": "2017.12.11", "title": "Илиана Раева: Днес се навършват 34 години от сватбата ни, ще полеем двоен празник - нашия и татко!"}
{"url": "http://epicenter.bg/article/Destiny-Quartet-ni-potapyat-v-magiyata-na--Useshtane-za-zhena--/142711/10/0", "text": " Виртуозните грации  от Destiny Quartetтози път ни водят зад кулисите  на бляскава фотосесия.   Те се превъплътиха в ролята на модели, за да ни представят своята най-голяма страст напоследък – бижутата. В новото си видео четирите дами представят оригинален прочит на „Por una Cabeza“– музиката  от кино класиката „Усещане за жена“.   От кадрите виждаме очарованието, романтиката и изяществото на жената в цялата й прелест. Проектът е част от предстоящият албум с репертоар от произведения на класически композитори, филмови шедьоври и етномотиви, с които Destiny Quartet носят очарование и абсолютен екстаз на публиката.   Очарователните музикантки Лори, Гери, Звезди и Ивелина, които позират с бижутата West Gold and Silver отправят посланието, че всяка дама заслужава лукса да притежава качествении достъпни бижута, които да носи със самочувствие и които да допълват индивидуалният й стил.   Тяхната философия следва убеждението, че една от главните цели на едно бижу освен да радва със своята красота и оригиналност, е да пази спомените ни и да ги предава от поколение на поколение.   За цялостната визия на видеото красивите дами се довериха на Искра Сейл, популярна със своите оригинални арт концепции. Тя успява да постигне перфектната симбиоза между музика и мода, представяйки чаровните грации от Destiny Quartet в блясъка на романтичната женственост.   С визията си стилните дами отправят посланието, че женствеността е хармония, естественост и чувственост, а красотата на жената е по-истинска, когато идва от душата й.   Този година е изключително успешна за грациите от  Destiny Quartet, които събират музикалното многообразие от цялото земно кълбо, а техните амбиция и качества вече многократно са забелязани на редица международни сцени.   През юни четирите красавици станаха част от сериала „Страсти в Тоскана“ и записаха музиката към четвъртия му сезон. Благодарение на саундтрака „Rosso Mille Miglia“, Destiny Quartet са забелязани от италианския композитор Riccardo Rossini и препоръчни лично от него за престижно събитие в Сирмионе, където бяха аплодирани отФлавио Бриаторе и легендарната певица Тина Търнър.   Режисьор: Васил Стефанов Криейтив: Искра Сейл, Floor 5 studio Бижута: West Gold and Silver Стайлинг: MUSE SHOP & FEDE Грим: Елиза Попова Коса: Линда, салон Георги Петков Аранжимент: Маурицио Абени Микс и мастеринг:  Stone Recording Studio, Рим   Ако някога сте се питали би ли могло класическата музика да звучи модерно, а модерната музика да носи в себе си очарованието, романтиката и пълноцветния дух на отминали епохи, то Destiny ще даде единствения верен отговор, и той е голямо ДА.   Квартет Destiny  са : Гергана Алексиева –цигулка Звезделина Халтъкова –цигулка Ивелина Туджарова –виола Лора Табакова–виолончело Запазена марка на Destiny е богатият репертоар от модерни аранжименти на произведения от класически композитори, филмови шедьоври и етномотиви, с които носят очарование и абсолютен екстаз на публиката. Четирите дами владеят до съвършенство печелившата комбинация на музикалната магия, перфектната техника на изпълнение и абсолютната женственост. Сред оригиналните им интерпретации се отличават пиесите  El Choclo, Libertango, Legend of Asturias, Besame Mucho, Destiny (a Fifth of Beethoven), „Усещане за жена“, хитовият римейк на “Rather Be” и много други. В основата на силно разпознаваем и оргинален прочит на класиката при квартет Destiny е прстижен продуцентски екип от Италия,оставил зад себе си успешни проекти за световни филмови и музикални продукции. Това е тандемът на композитора Маурицио Абени (работил с Бочели, Луис Бакалов и редица други големи имена) и саундинжинера Марко Страчони (с над 500 филмови саундтрака, Оскар, Златен Глобус, Златен лъв и редица други отличия). Разпознали в “Destiny”международния потенциал, Абени и Страчони продължават успешното сътрудничество, като създават силни композици и с грабващи аранжименти, които в комбинация с перфектното изпълнение на момичетата водят до налагането на формат, който успешно конкурира и най-силните крос-овърквартети по европейските музикални сцени. Още информация можете да откриете на    и  ", "date": "2017.12.11", "title": "Destiny Quartet омагьосват с „Усещане за жена“ "}
{"url": "http://epicenter.bg/article/Rokadzhii-izbirat-Mis-i-Mistar-Bebe-/142712/10/0", "text": "Рокаджиите от група Конкурент ще бъдат в журито на националния конкурс Мис и Мистър Бебе, който ще се проведе за четвърта година със съдействието на фондация Българска Памет и магазини за детски играчки Комсед в София Ринг Мол на 16 декември.   На конкурса ще блеснат госпожици и джентълмени на възраст от 8 месеца до 3 години, които ще дефилират заедно с майките си на сцената.   Фронтменът на Конкурент Емо Анчев ще представи пред малките кандидати за титлите Мис и Мистър Бебе хитове на групата, която след броени месеци ще празнува сценичен юбилей.   Най-сладките бебета ще получат страхотни подаръци от Комсед, ще има много изненади за всички участници в събитието.   Желаещите да се запишат могат да го направят на адрес:    По време на бебешкия конкурс ще се събират в дарителска кутия средства за 9-годишния спортист Кристиян Илиев, който има нужда от животоспасяваща операция в чужбина.   Който иска, може да го подкрепи и с дарение в сметките му в банка ДСК : IBAN: BG74 STSA 9300 0024 851904 (лева) IBAN: BG71 STSA 9300 0024 8519 58 (евро) BIC: STSABGSF Кристиян Георгиев Илиев  ", "date": "2017.12.11", "title": "Рокаджии избират Мис и Мистър Бебе "}
{"url": "http://epicenter.bg/article/Hristo-Sirakov-predlozhi-brak-na-pleymeytka/142713/10/0", "text": "Във втория епизод на предаването „Вечеряй с Петя Раева”, зрителите на Code FashionTV ще станат свидетели на ексклузивното предложение за брак на Христо Сираков към втората подгласничка в конкурса за плеймейт - Анна-Мария Чернева.   Родният плейбой без колебание признава пред водещата, че има намерение да падне на колене пред чаровната брюнетка.  Часове преди да отлети за Италия, Сираков и спряганата за победителка в актуалния конкурс за титлата Плеймейт на годината, гостуват на Петя Раева.    На въпроса защо фаворитката отстъпи короната на Нора Недкова, Христо недвусмислено заявява: „Щеше да изглежда много нагласено, ако Анна-Мария беше станала Плеймейт 2017-а, а два месеца по-късно се женим.”   Бъдещото семейство показа виртуозни умения в уютната обстановка на ресторант „Green Line” и приготви класически телешки стек със зеленчуци на JOSPER и изискана салата по италианска рецепта. В компанията на Петя Раева и чаша изискано вино „Златен Рожен” Христо и Анна-Мария разказват за отношенията си.   Сираков ли е платил за новите силиконови импланти на Анна-Мария и самата Петя Раева ли ще бъде кума на сватбата? Отговорите на тези и други провокативни въпроси, очаквайте на 13-ти декември, сряда точно в 21.00 часа. Само по CodeFashionTV!   Кулинарното шоу „Вечеряй с Петя Раева” стартира ударно с жената, която е с най-високопоставен пост в държавата.  Водещата посрещна своята състудентка и настоящ Вицепремиер и Министър на външните работи Екатерина Захариева. Двете се развихриха в кухнята, приготвяйки вкусен шаран плакия и ципура.   В празничните издания на предаването ще видим кулинарните изкушения и емоционалните откровения на Есил Дюран, Кристиан Кръстев, Теодора Тренева и носителката на тилтлата Мисис България 2017-а Ирина Белчева.   Всеки нов епизод на „Вечеряй с Петя Раева”, всяка сряда, точно 21.00 часа по CodefashionTV, а всички епизоди може да гледате на www.tv.codefashion.bg.  ", "date": "2017.12.11", "title": "Христо Сираков предложи брак на плеймейтка"}
{"url": "http://epicenter.bg/article/Zimnoto-izdanie-na--quot-Tvoyata-Vakantsiya-quot--primamva-s-idei-za-priklyucheniya/142714/10/0", "text": "Казват, че хората трябва да пътуват не за да избягат от живота си, а за да не избяга животът от тях.   И за да зареди зимата с още идеи за приказни пътешествия, екипът на \"Твоята Ваканция\" представи новият зимен брой на луксозното издание, посветен на най-магичните снежни маршрути, топлите плажове на Бали и най-добрите ресторанти и барове над 2000 метра надморска височина в Алпите.   На бутиково утринно парти в центъра на София, от върха на 24-тия етаж, където се намира един от най-новите столични ресторанти The View, гостите се насладиха на аромата на чаша истинско италианско еспресо illy с уникална гледка към целия град.   \"Създадох този проект с много любов и подготовката на всяко ново списание е истинско удоволствие за мен и екипа ми. Вярваме, че и с новото зимно издание ще сме полезни на читателите с много практична информация за различни пътувания, дестинации, зимни активности, лайфстайл. Радваме се, че имаме страхотни автори, които разказват от първо лице своите ваканционни преживявания и напътствия” – споделя издателят и главен редактор Ина Георгиева.   В новия брой Цвета Герчева разкрива как в италианските Алпи може да карате ски безплатно – напълно реално!   Ина Георгиева ще ви покани да прекарате незабравими мигове пред камината с чаша METAXA, ще разведри сутринта ви с аромат на Illy, ще ви разкаже за невероятната история на зимните спортове, както и ще ви отведе на -30 градуса през януари в Казахстан.   Винаги сте си мечтали да погалите бебе Санбернар? \"Твоята Ваканция\" има нещо за вас - един страхотен материал посветен на косматите спасители в преспите.   Ако пък сте почитатели на културата на Европа - момичетата от Хипнотик се включват в новия брой с една нетрадиционна музикална обиколка на Европа, по време на която ще ви разкажат как да се уредите с билет за Виенската опера и къде е най-добре да слушате музика в Испания и Швейцария.   Петър Стоянов от Luxutour ни разхожда из истинския Китай, където може да опитате невероятни храни.   Но ако трябва да бъдем честни, в \"Твоята Ваканция\" има много повече маршрути, отколкото можете да си представите. За някои от тях не е нужно да си взимате отпуска, защото понякога най-релаксиращите места се намират само на час път от офиса. Не вярвате ли? Даваме идеи за 5 горещи минерални басейна, на по-малко от час от София.   И за да могат гостите на събитието да видят прекрасните зимни картини през автомобилите си, си тръгнаха със зимна автомобилна козметика SONAX.   Списанието вече е в търговската мрежа и може да бъде намерено в бензиностанциите и в големите търговски вериги супермаркети в цялата страна.   Всичко, което трябва да имате, за да прекарате зима 2017/2018 страхотно, са добрите идеи, които сме убедени, че даваме, а \"твоята перфектна Ваканция\" зависи само от теб. Кога стягате куфарите?    ", "date": "2017.12.11", "title": "Зимното издание на \"Твоята Ваканция\" примамва с идеи за приключения"}
{"url": "http://epicenter.bg/article/Hilyadi-rumantsi-na-protesti-sreshtu-promenite-v-antikoruptsionnite-zakoni/142649/7/0", "text": "  Над десет хиляди румънци отново излязоха на протест в центъра на Букурещ снощи срещу предлаганите промени в законодателството, които според критици ще направят по-трудни наказанията за корупция сред висшите кръгове, предаде Асошиейтед прес.   Протестиращите се събраха пред сградата на правителството. Подобни протести се състояха и в градовете Клуж и Яш. Участниците надуваха свирки и скандираха \"Правосъдие, а не корупция\".   Според тях предлаганите закони ще поставят съдебната система под засилен политически контрол. Хиляди румънски магистрати, Европейската комисия и румънският президент Клаус Йоханис критикуваха предложените законови промени. АП припомня, че редица високопоставени политици от управляващата коалиция очакват разследвания за корупция срещу тях, но твърдят, че те са политически мотивирани.  ", "date": "2017.12.11", "title": "Хиляди румънци на протести срещу промените в антикорупционните закони"}
{"url": "http://epicenter.bg/article/Evrodeputatite-shte-obsadyat-razshiryavaneto-na-Shengen-i-pregovorite-s-Velikobritaniya/142650/7/0", "text": "  Европейският парламент ще обсъди на последната си сесия за годината в Страсбург въпроса за приемането на България, Румъния и Хърватия в Шенген. Програмата предвижда евродепутатите да разискват темата в сряда.   В навечерието на дебата евродепутатът Сергей Станишев, който е инициатор на разискването в ЕП, изрази очакването трите държави да се присъединят към Шенген до края на българското председателство на Съвета на ЕС. Също в сряда ЕП ще се произнесе по постигнатата сделка между Европейската комисия и Лондон в преговорите за оттеглянето на Великобритания. Очаква се евродепутатите да потвърдят постигнатия напредък и да препоръчат на Европейския съвет да разреши началото на търговските преговори с британските власти. Утре ЕП ще се посвети основно на теми, свързани с обстановката в Африка и Азия. Предвижда се те да обсъдят спазването на ядреното споразумение с Иран, решението на президента Доналд Тръмп за преместване на посолството на САЩ в Израел от Тел Авив в Ерусалим, събитията в Афганистан и Либия. ЕП ще гласува доклади за европейската външна и отбранителна политика, както и доклад за борбата с данъчните измами.  ", "date": "2017.12.11", "title": "Евродепутатите ще обсъдят разширяването на Шенген и преговорите с Великобритания"}
{"url": "http://epicenter.bg/article/Zigmar-Gabriel-podkrepi-Shults---ES-tryabva-da-stane-Evropeyski-saedineni-shtati-/142652/7/0", "text": "  Германският министър на външните работи Зигмар Габриел подкрепи идеята на своя партиен лидер от ГСДП Мартин Шулц да започне създаването към 2025 г. на Съединени европейски щати (СЕЩ), предаде ТАСС.   Министърът отбеляза, че политиците често са критикувани за липса на въображение за развитието. „Сега, след като у Мартин Шулц се появи идея как да се развива Европа, веднага му се нахвърлиха“, каза Габриел по телевизия АРД. По мнението на министъра предложението на лидера на социалдемократите Шулц е насочено към превръщане на ЕС в „представител на интересите на гражданите“. „Това е наистина необходимо“, подчерта външният министър.  \"Тази идея е реална, може би, само за поколението на моите внуци“, отвърна министърката на отбраната от ХДС Урсула фон дер Ляйен в предаване на телевизия ЦДФ. Миналия четвъртък Шулц заяви, че е необходим конституционен договор, \"който би осигурил създаване на федерална Европа\". Той констатира, че „днес печалната новина е недееспособността на Европа по много въпроси \". На социалдемократите им предстои да преговарят с християндемократите на канцлерката Ангела Меркел за съставяне на нова „голяма коалиция“. И двете партии се представиха зле на изборите през септември и оттогава Германия търси формула за ново правителство.    ", "date": "2017.12.11", "title": "Зигмар Габриел подкрепи Шулц - ЕС трябва да стане Европейски съединени щати!"}
{"url": "http://epicenter.bg/article/Ochakvano--Gruevski-podade-ostavka-kato-lider-na-VMRO-DPMNE/142653/7/0", "text": "По време на заседанието на Централния комитет на ВМРО-ДПМНЕ в неделя, както се очакваше Никола Груевски подаде официално оставка от лидерския пост в партията, предаде БГНЕС.   На 22-ри и 23-ти декември ще се проведе извънреден конгрес на партията в град Валандово. Това ще бъде 16-ят конгрес на формацията. По време на форума 544 делегати ще трябва да изберат нов ръководител на ВМРО-ДПМНЕ.   Груевски ръководи формацията от 2003-та година, когато бе избран за лидер с пряката намеса и натиск от страна на тогавашния ръководител Любчо Георгиевски.   Сред възможните наследници на Груевски се сочат предимно лица, които са от неговото най-близко обкръжение - Никола Попоски, Антонио Милошоски, Кристиян Мицковски, Илия Димовски и Никола Димитров. Всеки, който има подкрепата на поне 30 делегати от конгреса, ще може да се кандидатира за лидерския пост в партията. Срокът за подаване на кандидатурите е до 15.00 часа на 21-ви декември.      ", "date": "2017.12.11", "title": "Очаквано! Груевски подаде оставка като лидер на ВМРО-ДПМНЕ"}
{"url": "http://epicenter.bg/article/Pozharite-v-Kaliforniya-se-razrastvat--8500-pozharnikarya-se-boryat-sas-stihiyata/142655/7/0", "text": "Големият горски пожар в Калифорния, добил вече и собствено име - Томас, се приближава към тихоокеанските курорти край Санта Барбара, разпалван от поривистия вятър и засушаването в южната част на американския щат, предаде Ройтерс, цитирани от novini.bg.   Властите наредиха евакуация на части от районите около Карпинтерия и Монтесито, приближавайки се към Санта Барбара, на около 160 км западно от Лос Анджелис. Пламъците вече са изпепелили площ от близо 63 000 хектара, поглъщайки и стотици постройки. Най-малко един дом в Карпинтерия, община Санта Барбара, е изгорял, съобщи местната противопожарна служба. До момента този пожар е овладян на 15 процента според местните власти.   Всъщност пожарните огнища в Калифорния, възникнали в началото на миналата седмица, в момента са шест. Синоптиците предричат вятърът да се засили още повече, до около 90 км/ч. Това, както и сложният планински релеф на общините Санта Барбара и Вентура, силно затруднява усилията на огнеборците.   До момента в цяла Южна Калифорния са евакуирани около 200 000 души и са унищожени близо 800 сгради.   Около 90 000 потребители бяха без ток в неделната сутрин. В битката с огнената стихия участват 8500 пожарникари. По-успешна до момента е борбата с пламъците в района на Лос Анджелис. Според властите до тази сутрин пожарните огнища там са овладени на 75-90 процента. Снощи нов пожар е възникнал в град Монровия, в община Лос Анджелис. Пожар продължава да бушува и северно от Сан Диего.   Той е наречен Люляк и е обхванал площ от 1700 хектара, като до момента е овладян на 60 процента. Губернаторът на Калифорния Джери Браун тази седмица обяви извънредно положение в общините Санта Барбара, Сан Диего, Лос Анджелис и Вентура, като отпусна и допълнителни средства за борба с пожарите.          ", "date": "2017.12.11", "title": "Пожарите в Калифорния се разрастват, 8500 пожарникаря се борят със стихията"}
{"url": "http://epicenter.bg/article/Sled-30-santimetra-snyag---snezhen-haos-vav-Velikobritaniya/142656/7/0", "text": "Несвикналите със снега британци изпитват големи проблеми с лошото време на Острова. Вестниците пишат за \"снежна бомба\" и 'черен понеделник\", след като на места наваля 30 сантиметра сняг.   Стотици училища в Англия и Уелс обявиха понеделник за неучебен ден. Две летища – „Лутън” и „Бирмингам” отмениха всички полети.   Няколко други, сред които и най-голямото „Хийтроу” изпитаха частични проблеми, съобщава Нова тв.    Властите съобщиха за 30-километрова колона от камиони и автомобили, образувала се на магистрала М-11, която вероятно няма да се ползва нормално цял ден. На много места във Великобритания мокър сняг вали и днес.   Очаква се това да предизвика проблеми с електрозахранването.    Източник: novini.bg.      ", "date": "2017.12.11", "title": "След 30 сантиметра сняг - снежен хаос във Великобритания"}
{"url": "http://epicenter.bg/article/Otkriha-200-kurshuma-v-blizost-do-koleden-bazar-v-Berlin/142660/7/0", "text": "В подземен паркинг в квартал „Шарлотенбург“ във федералната германска столица полицията е открила 200 броя муниции за огнестрелно оръжие, съобщава берлинският вестник Der Tagesspiegel, като се позовава на информация от правоохранителните органи.   Съгласно разпространената информация, полицейските служители са били информирани за боеприпасите от ползвател на паркинг.    Уточнява се, че до него е разположена джамия, а това, което е още по-притеснително за властите – наблизо е традиционният коледен базар на квартала.   Поради близостта на тези обекти и за „да успокоим гражданите\", както обясни говорител на полицията, районът е претърсен с обучени кучета за откриване на взривни вещества, но не е намерено нищо друго подозрително. „Откриването на боеприпаси е част от ежедневието в Берлин“, уверяват от полицията.   Източник: „Фокус“", "date": "2017.12.11", "title": "Откриха 200 куршума в близост до коледен базар в Берлин"}
{"url": "http://epicenter.bg/article/V-Turtsiya-zapochva-protsesat-za-novogodishnoto-napadenie-v-istanbulskiya-klub--Reyna-/142661/7/0", "text": "В съда в Истанбул започва процесът срещу 57 заподозрени за терористичното нападение в нощния клуб „Рейна“, при което бяха убити 39 души и ранени 79 други – при това навръх Нова година, съобщава турският вестник Daily Sabah, цитиран от „Фокус“.   Соченият за извършител на атаката – узбека Абдулкадир Масхарипов и 51 други вече за в затвора в очакване на делото срещу тях.   Предполагаемият член на близкоизточната радикална групировка „Ислямска държава“ е изправен пред 40 присъди за доживотно лишаване от свобода и отделно – до 10 г. затвор за раняването на 79 души.   Масхарипов вече направи признания за членство в „Ислямска държава“, но увери, че преди нападението в „Рейна“ не е участвал в нито един терористичен акт. При първото си явяване пред съда след дълги разпити от полицията Масхарипов заяви, че не е „враг\" на Турция, и че е действал само „в отмъщение\" на репресиите на Турция в Сирия и Ирак, визирайки действията й срещу терористичните групировки там.   По-рано Масхарипов обясни, че при нахлуването си в нощния клуб „Рейна“, час след полунощ на 1 януари 2017 г., се е опитал да се самоубие, за да не бъде заловен от полицията, но не е успял.   Турция премахна смъртното наказание като условие за започването на преговорния процес за членство в Европейския съюз, припомня изданието.", "date": "2017.12.11", "title": "В Турция започва процесът за новогодишното нападение в истанбулския клуб „Рейна“"}
{"url": "http://epicenter.bg/article/Germanskoto-razuznavane-predupredi-za-zasilen-kibershpionazh-ot-Kitay/142662/7/0", "text": "  Китай извършва кибершпионаж, като се опитва да използва социалните мрежи за създаване на източници на информация сред депутатите и чиновниците. Китайските хакери пък все по-често нападат европейски компании, заяви началникът на германското контраразузнаване Ханс-Георг Маасен, предаде БТА.   Според ръководената от Маасен агенция над 10 000 германски граждани са обект на интереса на китайски разузнавачи, които се представят като консултанти, търсачи на кадри или изследователи. Те използват особено често социалната мрежа \"Линкд Ин\". \"Това е широк опит за проникване в някои конкретни парламенти, министерства и правителствени агенции\", каза Маасен.   Германското контраразузнаване е създало специален екип, който е проучвал в продължение на девет месеца фалшиви профили в социалните мрежи. Агенцията представи пред журналисти осем от най-използваните от китайските шпиони фалшиви профили - с имена като Лили У, Летисия Чен или Алекс Ли. Те имат впечатляващи биографии, стотици контакти и привлекателни снимки на млади професионалисти. Някои от тях имат сред контактите си високопоставени дипломати и политици от няколко европейски страни.   Контраразузнаването назова и шест организации, които са използвани от китайските разузнавачи, за да прикриват действията си. Засега няма коментар от посочените организации. Освен това Маасен предупреди, че китайски кибергрупи опитват да заобиколят онлайн защитите на компаниите, като извършват кибератаки срещу айти експерти или други лица, работещи за доверени компании. След това в мрежите на организациите, към които китайските кибершпиони проявяват интерес, се разпространява зловреден софтуер, който е труден за откриване.      ", "date": "2017.12.11", "title": "Германското разузнаване предупреди за засилен кибершпионаж от Китай"}
{"url": "http://epicenter.bg/article/Putin-v-Ankara-i-Kayro-zaradi-Erusalim/142678/7/0", "text": "ТАСС припомня, че Ердоган и Путин са обсъдили по телефона на 7 декември вечерта решението на САЩ и са изразили сериозна загриженост по този въпрос.   Путин и Ердоган се срещнаха за последен път на 22 ноември в Сочи в рамките на тристранна среща, в която участваше и Иран, за положението в Сирия. Ердоган бе в Сочи и на 13 ноември за двустранни разговори с Путин.", "date": "2017.12.11", "title": "Путин в Анкара и Кайро заради Ерусалим"}
{"url": "http://epicenter.bg/article/Izvanredno--Putin-naredi-na-ruskite-voyski-da-se-izteglyat-ot-Siriya/142681/7/0", "text": "Руският президент Владимир Путин е разпоредил изтеглянето на подчинените му военни части от територията на Сирия. Той обяви решението си по време на изненадваща визита в авиобаза „Хмеймим” в Латакия, съобщава телевизия RT, цитирани от БиТиВи.   Пред военните Путин подчерта, че руските сили и сирийската правителствена армия „победиха едно от най-закалените в битки обединения от международни терористи” в рамките на две години.   Той посочи, че в „Хмеймим” и флотската база „Тартус” ще останат руски сили и при ново активизиране на екстремистите ще последват и нови удари.   Преди дни и иракското правителство обяви победа във войната си с джихадистите. \"Нареждам на министъра на отбраната и началника на Генералния щаб да пристъпят към извеждане на руската групировка войски към пунктовете на постоянната им дислокация“, заяви руският държавен глава на среща с военнослужещи, съобщи агенция ТАСС, цитирана от \"Сега\". \"За малко повече от две години въоръжените сили на Русия заедно със сирийската армия разгромиха най-боеспособната групировка на международните терористи. Във връзка с това взех решение значителна част от руския военен контингент, намиращ се в Сирийската арабска република, да се върне у дома в Русия\", заяви руският президент в качеството си на върховен главнокомандващ. Обръщайки се към военнослужащите, той каза: „“Връщате се с победа по родните мест, при своите близки, родители, жени, деца и приятели. Родината ви очаква, приятели. На добър път. Благодаря ви за службата“. Президентът добави, че Русия ще нанесе още по-силен удар по терористите, ако се опитат отново да нарушат мира в Сирия. „Ако терористите отново надигнат глава, ще нанесем по тях такива удари, каквито не са виждали досега“, заяви той. Путин се срещна на военното летище със сирийския президент Башар Асад, който изрази „огромна благодарност“ към руските военни пилоти, а Путин му пожела весело посрещане на Новата година. Руският президент обеща да помогне заедно с Турция и Иран за възстановяването на мирния живот в Сирия. Засилва се спорът между Русия и Запада кой е освободил Сирия от терористите, напомня \"Сега\". Преди три дни френският министър на отбраната Жан-Ив Льо Дриан заяви, че Русия си е присвоила победата над „Ислямска държава\" в Сирия. Той каза пред местни медии, че терористите са били изтласкани от териториите си в страната от международната коалиция, а руските военни са се притекли на помощ на сирийския президент Башар Асад и в крайна сметка са постигнали освобождението на град Деир-ез Зор „с определено закъснение\". Говорителката на руското външно министерство Мария Захарова коментира днес темата в профила си в социалната мрежа „Фейсбук“:„Западните партньори през последните няколко дни правят изявления, че не Русия, а те, коалицията е удържала победата над „Ислямска държава\" в Сирия. Господа, престанете. Вашите постижения са в Ирак, Либия и Афганистан. Гордейте се с тях\".        ", "date": "2017.12.11", "title": "Путин нареди на руските войски да се изтеглят от Сирия (Допълнена)"}
{"url": "http://epicenter.bg/article/Putin-pristigna-na-rabotno-poseshtenie-v-Egipet/142684/7/0", "text": "             ", "date": "2017.12.11", "title": "Путин пристигна на работно посещение в Египет"}
{"url": "http://epicenter.bg/article/Darzhavite-ot-ES-prieha-parvi-resheniya-za-zasilvane-na-voennoto-satrudnichestvo/142689/7/0", "text": "В рамките на срещата на министрите на външните работи в Брюксел, за първи път държавите-членки на Европейския съюз взеха конкретни решения за засилването на военното сътрудничество, предава ORF, най-голямата обществена медия в Австрия.  Като „първа стъпка“ Австрия декларира готовност да участва в четири проекта на Постоянното структурирано сътрудничество на ЕС (PESCO) по въпросите на отбраната. Това потвърди генерал-майор Йохан Франк. Става въпрос за „кибернетична програма\", развивана съвместно с Гърция, и програма за подпомагане при бедствия, в която ще се включи Италия.  Германия на свой ред ще работи за изграждането на център за компетентност на мисиите за обучение на ЕС и по програма за подобряване на трансграничния военен транспорт, разкри Франк.   „Втора стъпка“ ще бъде развиването на собствени проекти – при това още от началото на 2018 г. По-конкретно става въпрос за Европейски център за воденето на планински боеве и проект в областта на въоръжаването.  Външният министър Себастиан Курц (АНП) не взе участие в срещата поради коалиционните разговори, които продължават във Виена.  ", "date": "2017.12.11", "title": "Държавите от ЕС приеха първи решения за засилване на военното сътрудничество"}
{"url": "http://epicenter.bg/article/Privatizirat-26--ot-zavodite--quot-Kalashnikov-quot-/142692/7/0", "text": "Държавната корпорация „Ростех“ планира да продаде 26% от концерна „Калашников“ в началото на 2018 г. Това съобщи генералният директор на корпорацията Сергей Чемезов. „Вече има решение, скоро ще излезе и правителственият указ. Най-вероятно продажбата ще се състои в началото на следващата година“, каза той. Купувач ще бъде генералният директор на „Калашников“ Алексей Криворучко и „Трансмашхолдинг“, които контролират 49% от акциите на концерна, произвеждащ прочутите автомати. „Те са собствениците, те ще бъдат и купувачите“, заяви Чемезов. /ТАСС", "date": "2017.12.11", "title": "Приватизират 26% от заводите \"Калашников\""}
{"url": "http://epicenter.bg/article/Izvanredno--Eksploziya-v-metroto-v-Nyu-York--blizo-do--Tayms-skuear-/142698/7/0", "text": "    По-рано световните агенции предадоха, че полицията в Ню Йорк е реагирала на сигнал за предполагаема експлозия на гара „Оторити” в Манхатан, близо до „Таймс скуеър” в Ню Йорк. „Полицията в Ню Йорк се отзова на сигнал за експлозия с неизвестен произход на 42-рои 8-мо авеню, Манхатън. Евакуирани са А,С и Е линии на метрото. Информацията е предварителна, няма друга налична“, се казва в съобщение на правоохранителните органи, публикувано на официалния профил в социалната мрежа „Туитър“. По-късно бе съобщено за арестуван във връзка с инцидента.   Според източници на Ей Би Си Нюз на един от пероните под земята е детонирана тръбна бомба, но това не е официално потвърдено от полицията.   Гара „Оторити” е най-големият автобусен терминал в Съединените щати, като на година обслужва повече от 65 млн. души.    ", "date": "2017.12.11", "title": "Извънредно! Експлозия на автогара в Ню Йорк, арестуван е 27-годишен терорист от Бангладеш"}
{"url": "http://epicenter.bg/article/Pokazvat-dyakonskiya-poyas-na-Vasil-Levski-vav-Varna--Video-/142680/6/0", "text": "Дяконският пояс (орар) на Васил Левски могат да видят варненци на изложба в специална витрина в Музея на Възраждането.   Орарът на Левски се съхранява от 32 години в Регионален исторически музей – Велико Търново. Получен е като дарение през 1985 г. от Димитър и Веска Топлийски от София.   Дълго пазената от семейството реликва е предадена на бащата на Димитър – Атанас Топлийски от Ботевия четник Димитър Тодоров – Димитрото, който е съхранявал безценната светиня.   Дяконският пояс е ползван от Васил Левски в периода 1858 – 1861 г. Дълъг е 4,30 м и широк – 10,5 см. Изтъкан е в жълто и е украсен с растителни орнаменти – букети с цветя в лилаво и зелено. Между тях има кръстове, изработени от сърма. Двата края на колана са бродирани върху тъмночервено кадифе със сърма и завършват със сърмени ресни.   Източник: БГНЕС", "date": "2017.12.11", "title": "Показват дяконския пояс на Васил Левски във Варна (Видео)"}
{"url": "http://epicenter.bg/article/-Pyasachna-roza--na-Katya-Kremzer-na-Koledniya-panair-na-knigata/142694/6/0", "text": "На 13 декември (сряда) от 19.00 ч. в рамките на Културната програма на Коледния панаир на книгата в НДК (Сцена на 4 етаж, западно крило) ще можете да чуете рецитала на Катя Кремзер – стихове от новата ѝ стихосбирка „Пясъчна роза” (изд. „Персей”, 2017).   „В стила на Катя Кремзер тлее полъх от френския феминизъм, нищо че тя живее във Виена. Космополитизмът на европейската висока култура се е вселил в нея – в изразителността на фигурата ѝ, в притаените полутонове на гласа ѝ, в благородството и съчувствието към страдащите, в обикновените думи, които тя вгражда в езерно кристални метафори – естествени като повеят над девствени гори. Един разказ за Жената, коята има много лица – това е внушението на стихосбирката „Пясъчна роза”.   Книга за естетическия катарзис, разходка в нашия вътрешен, може би утопичен, извънвремеви Монмартър” – се казва в рецензията на Анжела Димчева, която ще представи книгата.   Водеща на вечерта: Райна Дамяни   Заповядайте за автографи!", "date": "2017.12.11", "title": "„Пясъчна роза” на Катя Кремзер на Коледния панаир на книгата"}
{"url": "http://epicenter.bg/article/-quot-Formata-na-vodata-quot--na-meksikanskiya-rezhisyor-Gilermo-del-Tor-s-nay-mnogo-nominatsii-za--Zlaten-globus/142705/6/0", "text": "Отличията се присъждат от Асоциацията на чуждестранната преса в Холивуд. Церемонията за 75-ите награди ще се състои на 7 януари 2018 г. в хотел \"Бевърли Хилтън\". Водещ на шоуто ще бъде комикът Сет Майерс Филмът \"Формата на водата\" на мексиканския режисьор Гилермо дел Торо води по номинации за наградите \"Златен глобус\" със седем на брой. Следват \"Вестник на властта\" на Стивън Спилбърг и \"Три билборда извън града\" на Мартин Макдона с по шест номинации, съобщават от БТА. Филмите \"Лейди Бърд\" на Грета Гъруиг и \"Всички пари на света\" на Ридли Скот имат по четири номинации.  Продукцията \"Формата на водата\" е номинирана в категорията \"Най-добра филмова драма\" заедно с \"Призови ме с твоето име\", \"Дюнкерк\", \"Вестник на властта\" и \"Три билборда извън града\". С номинации за \"Най-добра комедия или мюзикъл\" са филмите \"Катастрофалният артист\", \"Бягай!\", \"Най-великият шоумен\", \"Лейди Бърд\" и \"Аз, Тоня\". Носителят на приза за \"Най-добър режисьор\" ще бъде избран измежду Гилермо дел Торо за \"Формата на водата\", Мартин Макдона за \"Три билборда извън града\", Кристофър Нолан за \"Дюнкерк\", Ридли Скот за \"Всички пари на света\", Стивън Спилбърг за \"Вестник на властта\". В категорията за \"Най-добър актьор във филмова драма\" са номинирани Тимъти Шаламе за \"Призови ме с твоето име\", Даниел Дей-Луис за \"Призрачна нишка\" (\"Phantom Thread\"), Том Ханкс за \"Вестник на властта\", Гари Олдман за \"Най-мрачният час\", Дензъл Уошингтън за \"Роман Дж. Израел\" (\"Roman J. Israel, Esq.\") Претендентките за приза за \"Най-добра актриса във филмова драма\" са Джесика Частейн за \"Играта на Моли\", Сали Хокинс за \"Формата на водата\", Франсис Макдорманд за \"Три билборда извън града\", Мерил Стрийп за \"Вестник на властта\", Мишел Уилямс за \"Всички пари на света\".  В категорията за \"Най-добър актьор в комедия или мюзикъл\" са номинирани Стив Карел за \"Битката между половете\", Ансел Елгорт за \"Зад волана\", Джеймс Франко за \"Катастрофалният артист\", Хю Джакман за \"Най-великият шоумен\", Даниел Калуя за \"Бягай!\". Наградата за \"Най-добра актриса в комедия или мюзикъл\" ще си оспорват Джуди Денч за \"Довереникът на кралицата\", Хелън Мирън за \"The Leisure Seeker\", Марго Роби за \"Аз, Тоня\", Сирша Ронан за \"Лейди Бърд\", Ема Стоун за \"Битката между половете\". Продукциите \"Тайната на Коко\", \"Бебе Бос\", ''The Breadwinner\", \"Да обичаш Винсент\" и \"Бикът Фердинанд\" ще се съревновават за наградата за \"Най-добра анимация\". С номинации за \"Най-добър чуждоезичен филм\" са \"Изневиделица\" (\"In The Fade\"), \"Първо убиха баща ми\", \"Нелюбов\" (\"Без любов\"), \"The Square\" (\"Квадратът\") и \"Фантастична жена\". Отличията се присъждат от Асоциацията на чуждестранната преса в Холивуд. Церемонията за 75-ите награди \"Златен глобус\" ще се състои на 7 януари 2018 г. в хотел \"Бевърли Хилтън\" в Бевърли хилс. Водещ на шоуто ще бъде комикът Сет Майерс.  Източник: дир.бг", "date": "2017.12.11", "title": "\"Формата на водата\" на мексиканския режисьор Гилермо дел Тор с най-много номинации за ”Златен глобус"}
{"url": "http://epicenter.bg/article/Patriarh-Neofit-izprati-predstavitel-na-praznika-na-Strumitsa--Sreshta-go-Zoran-Zaev/142691/11/0", "text": "Българският патриарх Неофит изпрати свой представител на празника на гр. Струмица, Македония.   Дядо Сионий присъства на литургията по случай \"Св. петнадесет Тивериополски (Струмишки) свещеномъченици\". Сионий получи мантия от митрополит Наум и прочете обръщение от Негово Светейшество патриарх Неофит до струмишкия митрополит Наум по случай празника, на който присъстваха много хора, включително и премиерът Зоран Заев.   В храма присъстваха четирима митрополити Дебърско-Кичевският Тимотей, Тетовско-Гостиварският Йосиф, Кумановско-Осоговскияят Йосиф, молитвено участие взе и струмишкият Наум. В знак на уважение и гостоприемство Величкият епископ Сионий беше поставен на владишкия трон. Той беше приет с много любов от християните.   Митрополит Тимотей благодари на българския патриарх Неофит за усилията, които той полага за признаването на автокефалността на Охридската архиепископия. За отбелязване е, че гостът от БПЦ на празника на Струмица носи същият титул - Велички, който е носел и св. Климент Охридски – небесният покровител на македонския и българския народ, титул който и днес православните църкви в България и Македония дават на свои епископи. Има различни предположения за местоположението на Величка епархия, според едно от тях седалището ѝ се е намирало в гр. Тивериопол, дн. гр. Струмица. Днес в Струмица се отбелязва \"Св. петнадесет Тивериополски (Струмишки) свещеномъченици\", които са убити от император Юлиан Апостат /361-363/. Това били епископите Тимотей и Теодор (участник в Първия Вселенски събор през 325 г.), побягнали от Никея, свещениците Петър, Йоан, Сергий, Теодор и Никифор, дяконите Василий и Тома, монасите Йеротей, Данаил, Харитон, Сократ, Комасий и Евсевий. След екзекуцията им през 362 г. местните християни ги погребали в каменни саркофази, на които били изписани имената им. При аварските и славянските нашествия античният Тивериопол бил разрушен, гробовете на мъчениците – забравени. Векове наред християните в Струмица само по предание знаели за разигралите се някога драматични събития. След покръстването на България по нареждане на св. княз Борис-Михаил комитът Таридин, който управлявал тези земи, се заел да издири светите им мощи. Те трябвало да бъдат положени в строящия се тогава съборен храм на р. Брегалница. След своеобразни археологически разкопки мощите били открити, но местните хора възроптали, че им се отнема това сакрално богатство. Таридин постигнал компромис - били отнесени мощите на трима от светците (Тимотей, Комасий и Евсевий), а другите останали в Струмица.   По подобие на император Константин Велики княз Борис-Михаил превръща християнството в родината си. При Цар Симеон в новия храм били пренесени мощите и на останалите мъченици. Когато храмът на р. Брегалница престанал да съществува, може би във времето на османското завоевание, мощите отново останали скрити в земята. В Струмица останал споменът за Христовите мъченици, чиято памет местните почитат на мястото, където по предание някога те били посечени. \"В този празничен ден нашите молитви към Всеподателя Бога са с Вас, с цялото Ваше богодарувано паство и с църквата в Република Македония. Да благоволи Господ в най-близко време да бъдем в желаното от всички единство и благодатно евхаристийно общение” – се казва в официалното приветствие на Негово Светейшество Българския патриарх Неофит към клира и миряните на Струмишка епархия, Р Македония. На 11 декември, когато Македонската православна църква – Охридска архиепископия, чества паметта на св. Петнадесет Тивериополски (Струмишки) свещеномъченици и празника на града, по покана на Струмишкия митрополит Наум и с благословението на Светейшия патриарх Неофит, архиерей на Българската православна църква – Българска патриаршия взе участие в Празника. Българската православна църква бе представлявана от Негово Преосвещенство Велички епископ Сионий, игумен на Троянския ставропигиален манастир, който поднесе и приветствие към Негово Високопреосвещенство Струмишки митрополит Наум, богодаруваното му паство и жителите на епархията от името на Българския патриарх. „Ваше Високопреосвещенство, в деня, когато църквата в Македония тържествено празнува подвига във вярата и небесната прослава на светите славни Петнадесет Тивериополски свещеномъченици, отправяме към вас първосветителски благослов и всесърдечни благопожелания за крепко здраве и още по-голямо дръзновение във вашето митрополитско служение на светата и богохранима Струмишка епархия. Прославили се в свидетелството си за Христа Разпнатия и в подвига на мъченичеството, те и до днес остават особено почитани от цялата църква, като едни от фундаментите на вярата и на църковния живот в нашия регион. Винаги в двухилядолетната история на християнството мъченическата кръв се е превръщала в благодатно семе за процъфтяване на вярата в Спасителя Христос, бидейки свидетелство за безплодността на гоненията срещу Господа и Неговата света Църква. Същото се е случило и след жертвения подвиг на светите Тивериополски мъченици, чиито пример за вярата продължава да пленява и днес хиляди души да следват спасителния път на Евангелието и Христовите заповеди, за да наследят Божието царство и вечния живот“, се казва в приветствието. „В този празничен ден нашите молитви към Всеподателя Бога са с Вас, с цялото Ваше богодарувано царство и с църквата в Република Македония. Да благоволи Господ в най-близко време да бъдем в желаното от всички единство и благодатно евхаристийно общение. По молитвите на светите всехвални Петнадесет Тивериополски свещеномъченици Бог да дарува на Вас и богохранимата Струмишка епархия Своя вечен мир и неоскъдяваща благодатна помощ! Честит празник! За много и благословени години! С братска в Христа обич, Неофит Патриарх Български”“, завършва приветствието. МПЦ-Охридска архиепископия смята, че в лицето на БПЦ е намерила своя истински приятел за окончателното решение на македонския църковен въпрос. В тукашните църковни среди смятат, че БПЦ чрез своите действия се държи като истинска Църква-майка, чийто архиереи и по-специално патриарх Неофит проявяват истинска грижа за спасението на душите на вярващите и имат точна представа за църковния живот в Македония и разбират, че тя заслужава автокефалност, което трябва да дойде на първо място от нашата Българска православна църква като Църква-майка, включително и от исторически и канонически аспект. По този начин се приема и днешното обръщение на българския патриарх.", "date": "2017.12.11", "title": "Патриарх Неофит изпрати представител на празника на Струмица. Среща го Зоран Заев"}
{"url": "http://epicenter.bg/article/Ako--razstrelyame--Ninova-za--Tehnoimeks--za-BGA--Balkan--i--Kremikovtsi--na-krast-li-shte-razpavame-/142707/11/33", "text": " Едната от тях бе идвала за кратко в България и затова контрира: „Е, не може и нивите с царевица да са държавна собственост! За какво ѝ е на държавата царевична нива?!“ Тогава аз не разбирах какво е това, което тя не може да разбере. Сигурно и днешните български младежи, ако с машина на времето се върнат 30 години назад, ще се чудят за какво ѝ е на държавата царевична нива. Но тогава всичко беше държавно. Днешните младежи едва ли могат да си представят колко предприятия имаше социалистическа България. Във всеки град имаше десетки заводи, в селата – цехове. И всичко това принадлежеше на държавата. По време на прехода България от държава със 100% държавна икономика се превърна в държава със свободно пазарно стопанство. Това стана по пътя на приватизацията. Същата тази приватизация, която е обект на толкова атаки днес. Те някак се фокусираха върху лидера на БСП Корнелия Нинова заради „Техноимпекс“. Публичното говорене по темата е толкова кресливо, че създава усещането, че само Нинова е приватизирала. Че тя е направо символът на приватизацията с главна буква. Нима е така? Не защитавам Корнелия Нинова, както се казва – тя е голямо момиче, може и сама да се защити. Но, ако Нинова бъде сложена на амбразурата заради „Техноимпекс“, това ще отвори кутията на Пандора. Ще отключи зловеща верига на търсене на виновни.  Засега Любомир Павлов и Огнян Донев са \"разстрелвани\" само медийно. Как от обикновени хора при социализма станаха милиардери при капитализма може да е тема на филмов сценарии. И в зависимост от това кой го пише, всеки един от двамата може да е или герой, или злодей. , кмет на София от 1995 г. до 2005 г. „Народният гняв“ може да му прочете присъдата за какво ли не, включително за всяка застроена градинка в столицата. Магазините в годините на социализма също бяха държавни, те се намираха на партерните етажи на блоковете, където са и днес. Само че днес вече не са държавни. Някой нещо приватизира, друг нещо реституира, някъде двата процеса се преплетоха. Колко много „виновни“ ще се пръкнат, ако човек тръгне да разнищва случай по случай!  Как да докопа Гад Зееви, който през 1999 г. купи авиокомпанията за 150 000 долара!?! Но за „Кремиковци“, раздържавен за 1 долар, ще има дълъг списък от кандидати да бъдат изправени до стената. Няма съмнение, че политикът Александър Томов ще го оглави – многобройните интервюта, които е дал по темата „Кремиковци“, със сигурност му произнасят присъдата „виновен“.  особено в по-бедните ѝ региони, където тези, които смятат себе си за загубили от прехода, са по-голямата част от населението. Като Видин, където във \"Видахим\" работеше едва ли не целият град. Или като Враца. На влизане в града в дясно остават изстиналите комини на „Химко“, химическият гигант, който беше символ на просперитет в града. Казват, че природата постепенно превзема територията на предприятието и там вече имало не само смокове и зайци, но дори лисици. Какво ще кажат врачани за приватизацията на „Химко“? Демоните на възмездието няма как да стигнат до украинеца Юрий Литвиненко, първият приватизатор на „Химко“ май живее в САЩ. Но все ще намерят кого да погнат за съсипването на предприятието, което през 2015 г. не се намери кой да го купи дори за скрап. Някой местен синдик, например, може да се окаже виновен, че десетина години е получавал заплата от активите на дружеството. А Захари Желязков, шефът на Агенцията по приватизация по времето, когато химкомбинатът е раздържавяван, направо е кандидат за „кръста“. Всъщност, по времето на Захари Желязков като ръководител на приватизацията, е раздържавена ударно почти 70% от държавната собственост. Как ви звучи това изречение? Като вина? Като много голяма вина? Днес може да звучи като вина, но тогава беше похвала и следователно, Желязков беше отличник.  Приватизирайте, приватизирайте, приватизирайте – този съвет се даваше от Запад на всички страни от постсъветския блок. А Световната банка и МВФ го оформяха в конкретни искания към българското правителство. В резултат на тях възникнаха два списъка с предприятия – в първия са 64 дружества, които трябваше да се ликвидират, а във втория други 71, на които трябваше да се приложат оздравителни планове. На практика това бяха почти всички големи предприятия в страната. Получаването на траншовете от МВР (тогава ги наричахме спасителни) зависеше от изпълнението на тези програми. Присъединяването към Европейския съюз – също. Била бандитска, била разбойническа, „Кремиковци“ бил продаден за 1 долар. А някой даде ли повече? Ако имате наследствена къща на село, в която не ходите, защото е далече или защото въобще не ви интересува, нима преставате да сте собственик и като такъв да дължите данък сгради? А когато някой се нанесе в нея, Енергото и ВиК от кого ще търсят парите за ток и вода? Да, от вас, нищо че не сте стъпвали там. Вие сте собственик и носите отговорност. Искате да я продадете, но купувачи няма. Но идва един и ви предлага 1 лв. Няма ли да се отървете от дерта си за 1 лв.? Да, той ще продаде керемидите, черчеветата, тухлите дори за много повече. Може и да я разруши, да я отпише от регистъра, което също изисква пари и време. , към което искаше да се присъедини. ЕС не разрешава държавна помощ. Като граждани, ние масово одобрихме това. Гласувайки на изборите за политически сили, в програмата на които бе включена приватизацията. И огромната държавна собственост намери нови собственици. Често директори на предприятия откриваха малко цехче със същия предмет на дейност, каквато имаше големият завод, който до вчера са ръководили. Но цехчето вече беше тяхно. Замисляли ли сте защо в Трявна има толкова фирми за трикотаж, а в Русе толкова шивашки цехове? Точно така, по времето на социализма там имаше промишлени гиганти с този предмет на дейност. Ако се създаде отровна среда, тези днешни дребни бизнесмени, автоматично ще станат големи грешници, достойни да бъдат изправени до стената. Ще започне ровене - откъде са машините в цехчето, как са купени, кой ги е продал, защо ги е продал и защо на тези цени? По тази верига могат да бъдат намерени много „виновни“. Като свършат по-едрите приватизатори в градовете, ще подхванем по-дребните. И общините имаха собственост, и те приватизираха. А и да припечелиш на гърба на общото през 90-те въобще не беше грях. Защитата на обществения интерес съществува от римското право, но през 90-те всеки, който говореше за него, минаваше за нереформиран чугунен комунист. Да го пребиеш с камъни му е малко! И обикновения човек също „приватизираше“. Спомняте ли си, че до преди десетина години, ако ти се наложеше да влезеш в болница, трябваше да си носиш чаршафите. Болниците непрекъснато купуваха чаршафи и все нямаха. А отвъд сръбската граница имаше едни пазари, където тези чаршафи (и не само те) се продаваха. И това е пример за „бандитска приватизация“, до който като нищо ще се стигне, ако се отвори кутията с демоните. Първоначално виновен ще бъде всеки, който е проявил някаква делова активност, бизнес хватка. Но постепенно „до стената“ ще се окажат и тези, които, изпаднали в безизходица, са видели в продажбата на нещо бивше „общо“ възможност да вържат и този месец. И те ли трябва да застанат до стената?   Ако за приватизацията ГЕРБ няма вина, поради късното си възникване, не е така за еврофондовете. Който днес сее ветрове, утре жъне бури. Днес, вадейки мръсното бельо на приватизацията, ГЕРБ може би разчита да унищожи БСП и това, което е останало от десницата. Но в политиката няма такова нещо, като пълно унищожение. Винаги остават наследници, които на свой ред крещят за възмездие. Нима през 70-те години, например, някой можеше да си представи, че след 45 години комунизъм, някой ще търси отговорност от БКП за неща, ставали в края на 40-те години на ХХ век?! Че някой въобще ще търси някаква отговорност от всемогъщата партия - държава?!   Дойде време, потърсиха. Но ние като общество май трудно си правим изводи, които да ни помогнат да вървим напред. А с недоволен поглед, обърнат назад това е невъзможно. И ужасно потискащо, когато непрекъснато сме недоволни от това, което с общи усилия постигаме.  Всички ние, живелите по това време. Всички ли сме виновни? И ако да, какво наказание трябва да понесем? И за приватизацията, и за прехода. Още едно поколение ли трябва да навлиза в старините си огорчено, защото усилията, положени през младостта и зрелостта му се отричат?! Така, както то отричаше усилията на предишните, които бяха построили социализма. Докога?", "date": "2017.12.11", "title": "Ако разпънем Нинова на кръст за „Техноимекс“, за БГА „Балкан“ и „Кремиковци“ ще разстрелваме ли?"}
{"url": "http://epicenter.bg/article/Prof--Ivan-Angelov--Chastniyat-sektor-v-Balgariya-poveche-rushi--otkolkoto-gradi/142696/11/0", "text": "    В България, както и в другите източноевропейски страни, през последните 2 -  години, беше проведена мащабнапрестъпна приватизация. Поголовно беше приватизирано почти всичко, включително и стратегически, високо технологични, експортно ориентирани, рентабилни предприятия.Много от тях бяха впоследствие съсипани. А беше очевидно, че щом държавните предприятия са работели добре, техните стоки се приемат на нашия и чуждестранния пазар и са рентабилни, нямаше нужда да се приватизират. Освен ако тогавашните управници са искали да ги подарят на роднини, на политически приятели или да ги присвоят чрез подставени лица. Извършено беше огромно предизвикателство, дори престъпление спрямо няколко поколения българи, създали това национално богатство.    Може би имаше някакъв икономически смисъл да се приватизират само лошо работещи предприятия, за да бъдат оздравени. Нали ни внушаваха, че частникът бил винаги добър стопанин, а държавата лош. Позоваваха се даже на подобни изказвания на президента Рейгън, че „държавата не може да решава проблеми, защото тя самата е проблем”. Благозвучно построение от думи, лишени от всякакъв смисъл. Ако беше така, частникът следваше да оздрави губещите производства, да ги направи конкурентоспособни и да ги използва, като задоволява обществени потребности и печели. Но и това не стана.   Допусната беше огромна грешка. В миналото, по времето на така наречения социализъм, беше фаворизирана до абсурд държавната собственост. Тя дори произволно беше наричана общонародна. Видяхме резултатите. Сега се отива в другата абсурдна крайност – абсолютизира се до умопомрачение частната собственост. От 28 години виждаме резултатите.   Най-добре щеше да бъде от обществена гледна точка ако след 1989 г. в условията на пазарно стопанство и лоялна конкуренция, беше даден простор за функциониране на държавна (общинска), частна и кооперативна собственост. Нека всички те, равнопоставени пред закона, да се състезават помежду си под икономическото слънце. Нека преуспява този вид собственост, който обслужва най-добре обществените интереси, в условията на лоялна конкуренция. Нека предимствата на един или друг вид собственост се решават на пазара в конкурентна среда, а не в луксозните управленски кабинети, често пъти от случайни личности.   Впрочем, решаващо значение за икономическия и социален прогрес има лоялната конкуренция, а не формата на собственост. Това е доказано безспорно от световната практика. За съжаление, то не беше разбрано у нас преди 28 години. Връх взеха догматичните, реваншистки и деструктивни сили, под силния натиск и дори диктат на МВФ, Световната банка и идеолозите на „Вашингтонския консенсус”. Светът вече започва да изтрезнява от тази заблуда, но народите платиха астрономическа цена.   Съдбата на приватизираните предприятия в България показа съвсем различни от обещаваните резултати. Повечето бяха съсипани – и силните и слабите. И в индустрията, и в земеделието, и в транспорта. Навсякъде виждаме изоставени предприятия, чиито входове са буренясали отдавна! А тези, които продължиха да работят, произвеждат по-малко и на по-ниско равнище. Много от тях укриват печалбите си и плащат далеч по-малък корпоративен данък, отколкото преди приватизацията, когато бяха уж лошо стопанисвани от държавата „прахосник”. Същото важи и за данъка върху доходите на физическите лица и още повече – за ДДС и акцизите.   Големи наши и чужди компании манипулират финансовите си баланси и не плащат данък върху печалбата в продължение на много години. Чуждестранни компании прехвърлят нелегално стотици милиони долари от доходите си в чужбина. Шири се контрабандата. Корупцията. България е като разграден двор. А многобройните държавни контролни финансови и други институции наблюдаваха този разгул на престъпност и корупция и с бездействието си го насърчаваха. А може би правеха и нещо повече!   Държавните власти въведоха през 2007 и 2008 г. прословутите най-ниски в ЕС „плоски” преки данъци, с оправданието, че оставяните по-големи ресурси на частните предприемачи ще бъдат инвестирани. Това също не се случи. Нашите частни предприемачи предпочетоха да използват предоставяните им ежегодно 12-15 млрд. лева допълнителни ресурси, чрез по-ниските преки данъци, за всичко друго, но не и за физически инвестиции. Предпочетоха дори паразитното им използване за екстравагантни офиси и лични резиденции в екзотични райони на света, а също и за финансиране на престъпност и корупционни плащания. Вместо обещаното от властите рязко повишение на физическите инвестиции, се случи обратното. Вътрешното натрупване спадна и инвестициите се свиха драматично.    През 2008 г. инвестициите у нас бяха 29,4 млрд. лева, през 2013 г. – 18,1 млрд. лв., а през 2016 г. – 17,6 млрд. лева. А Министерството на финансите и НАП наблюдаваха безучастно. Уж наблюдаваха зорко, а не виждаха нищо! Трудно ми е да си обясня причините за бездействието. Щом официалната статистика публикуваше тези данни, виждаха ги и обективните анализатори, защо прокуратурата и другите контролни институции не ги забелязваха! Този въпрос продължава да чака отговор. Мълчанието не е отговор. И търпението на обществото спрямо това мълчание не може да бъде безкрайно! Освен ако обществото е доволно като го ограбват! Добре че някои от най-чувствителните инвестиционни дупки се запълваха частично с трансфери от европейските фондове. А след 2021 г., когато тези трансфери престанат или в най-добрия случай спаднат рязко?   Станахме отново свидетели, че икономическият растеж, заетостта, здравеопазването, образованието, науката, културата, националната сигурност, отбраната, семейните доходи и благосъстоянието на гражданите са последното, което интересува нашия частен бизнес. За тях бързата и висока печалба на всяка цена, беше и остава над всичко. Новите български олигарси забравиха, че освен право, собствеността е и отговорност пред обществото.   Потвърждават се думите на Карл Маркс, изречени преди 170 години, че частният капитал е готов да минава и през трупове в стремежа си към максимална печалба. Станахме преки свидетели на сбъдването на това велико предсказание пред очите ни. По непонятни причини държавните и общински болници бяха превърнати в търговски дружества и тяхната съдба се оценява не по лечебната им дейност, а по финансовите им баланси. Частни болници и клиники ограбват ежегодно с различни незаконни трикове стотици милиони лева от държавни и общински болници и от Здравната каса. Свидетели сме на престъпен паралелен износ на внесени в България лекарства, с който се лишават от лечение онкологично и други болни у нас, за да се продават в чужбина на 3-4 пъти по-високи цени. Забележете – буквално потвърждение на думите на Маркс. Възрастните хора са практически лишени от зъболечение и са изложени на фатални последствия. Много хора от селата пътуват на десетки километри до други селища, за да си купят лекарства. В много наши села не стъпва лекар, но все по-често ги посещават свещеници за преждевременни погребения. Много български села нямат елементарни транспортни връзки за придвижване до семеен лекар, болница, аптека, училище,работно място,близки в съседни селища, когато това не е изгодно за частните фирми с автобуси. Задоволяването на тези толкова елементарни, непретенциозни, но жизнено необходими нужди, не интересува частните фирми, ако не им носи печалба. И тук печалбата е над всичко. Дори над живота и здравето на хората. А не всички общини им осигуряват такъв транспорт. Около два милиона души загубиха препитанието си. Стотици хиляди хора с висше и средно специално образование, за чиято подготовка държавата е похарчила над 100 милиарда лева, останаха без работа. Около 1,5-,2,0 милиона бяха принудени да емигрират. Към чужбина изтичат най-ценни мозъци и незаменим генетичен потенциал от млади хора. Те създават там семейства, раждат и отглеждат деца, повечето от които никога няма да се завърнат в България.   Намалява раждаемостта, расте смъртността, влошава се възрастовата структура на населението. Намалява и застарява населението и работната сила със всички негативни последствия.. Продължителността на живота остава много по-ниска от средната в Европа.. Българските заплати и пенсии са най-ниските в ЕС.Условията за труд са лоши. Рязко намаляха доходите и потреблението на домакинствата. Нарастна бедността. Изостри се доходното неравенство – то е между най-големите в ЕС.Срина се износът и приходите в бюджета. Ние сме икономически и социално опустошена държава. Виждат го всички, с изключение на управниците. Наред с много други фактори, съществен принос за това има частният бизнес, който не осигурява достатъчно работни места, плаща най-ниските заплати в ЕС, често пъти ги плаща с големи закъснения или използва трикове изобщо да не ги плаща. Не създава нормални условия за труд. Грубо нарушава законите. Не уважава елементарното човешко достоинство. Всичко това принуждава стотици хиляди българи да търсят препитание в чужбина. Това допринася съществено за създаването и на сегашния дефицит от работна сила. В същото време десятки хиляди млади хора не учат, шляят се в безделие, но пръщят от самочувствие и претендират за високи заплати. България е в дълбока демографска криза, която вече прераства в демографска катастрофа. Към края на това столетие населението ни ще спадне до 3,0-3,5 млн. души и по този показател ще се върнем с 200 години назад. Вече сме се върнали с около 80-90 години назад. Особено опасна е наближаващата демографска катастрофа всред българската етническа група, докато криза в циганската група няма. Техният брой расте абсолютно и относително. Други европейски държави, като Унгария например, вземат драстични антикризисни мерки, но това изглежда не тревожи българските власти. Нашият премиер си въобразява, че е голям европейски държавник, посветил се е на решаването на общоевропейските проблеми, но до сега нито веднаж не е изразил загриженост за демографската ни катастрофа. В нито едно свое публично изявление не е споменал за съществуването на такава опасност. А това е най-голямата заплаха пред която е изправена България. Не се предприемат превантивни мерки. Грижите на правителството в интерес на частния сектор по линия на приватизацията, концесиите, държавните поръчки, политиката на доходите, данъчната политика и много други насоки, засенчват тотално изолираните полумерки за смекчаване на демографската криза. Дори нехуманното третиране на животните тревожи властите повече, отколкото мизерията на оскотяващо бедните хораи все по-острата демографска криза!   Правителството и частният бизнес се хвалят с висок растеж на БВП от 3,5-3,9%. По предварителни данни на НСИ за третото тримесечие на 2017 г. прирастът на БВП е 3,9%, а на брутната добавена стойност (БДС) 4,0%. Представят ни като най-успешно развиващата се страна в ЕС.   Тези възторжени оценки се разминаватсилно с действителността: Първо, такъв малко по-добър растеж у нас има само през последните 2-3 години. Средногодишният растеж за по-дълъг период (2006-2016 г.)в България е 2,2%. За българските условия и по европейски стандарти, това е по-лошо от стагнация. То ще бъде илюстрирано по-долу с производителността на труда. Между източноевропейските страни по-висок растеж от нашия имат: Полша – 3,5%, Словакия – 3,1%, Румъния – 2,4%, а от съседните страни: Турция – 4,9%, Албания - 3,3%, Македония – 2,9%. Изводите които се налагат за нашето развитие през изминалите 10 години са доста по-тревожни от тези за третото тримесечие на настоящата година. Главната отговорност за тези неприятни изводи носи частният сектор, който доминира от 20-25 години в нашата икономика и не може да се оправдава с никого другиго. Средногодишен растеж от 2,2% за последните 10 години е твърде, твърде малко, за изостанала страна като България. Второ, растеж от 3-4% е висок за развити страни като САЩ, Япония, страните от Западна Европа, но не и за България. При тях един процентен пункт прираст на БДС има 3-4 пъти по-богато икономическо съдържание, поради по-високото им равнище на развитие и по-висока статистическа база, отколкото един процентен пункт в слабо развити като България. Дори при още по-висок растеж в България (около 4,0% вместо 2,2%), разликата между нас и тях по размера на БВП на човек от населението ще продължава да расте. По европейски и световни стандарти този наш растеж е равностоен на стагнация, дори по-тревожен. Той не осигурява по-висока трайна заетост и икономическо сближаване с развитите страни. По-скоро обратното (виж таблица 1. ) Таблица 1. Изоставане на България по БВП на човек от населението в евро от 2010 г. Източник: Собствени изчисления по данни от Евростат. Пояснение: Не съм изредил другите развити страни членки, Защото и при тях картината е същата. Както се вижда, през 1995 г. сме изоставали от всички включени в таблицата страни. През 2016 г. изоставането ни се е увеличило. Така е и с останалите страни членки. Дистанцията между нас и тях расте, въпреки малко по-високите ни темпове. За скъсяване на дистанцията са необходими 7-8-9% средногодишен растеж.   Хвалебствените изявления на министрите и на ръководителите на частния бизнес за отличната икономическа конюнктура и за големите успехи на икономическата политика на правителството у нас нямат основание. България беше и продължава да е в тежко икономическо положение и с хилав растеж, който не създава достатъчно нови работни места и ни отдалечава от развитите страни. Цитираните данни са категорично доказателство. Тук дори няма място за дискусия. Вината за това е на правителството и на частния бизнес. Със своето неконструктивно стопанско поведение частният бизнес не допринася за постигане на догонващо икономическо развитие на България през последните 28 години.   Министерството на финансите прогнозира 3,9% средногодишен растеж на БВП до 2020 г. Някои некомпетентни икономисти, включително и министърът на финансите, напоследък заговориха за очаквано „прегряване” на нашата икономика, поради „прекомерно високия растеж”. Това са несериозни изявления на некомпетентни хора. При подходяща икономическа политика няма опасност от прегряване на нашата икономика. Това е доказано в много страни по света, при далеч по-високи и трайни средногодишни темпове на растеж.   Ако частният сектор не може да ни осигури през следващите 10-15 години средногодишен прираст на БВП от 8-9%, той не ни гарантира ускорено догонващо развитие, от което ние остро се нуждаем. Разликата от постигнатия средногодишен растеж от 2,2% през последните 10 години, прогнозираните 3,9% за следващите три години и необходимите 8-9% за догонващо развитие през следващите 10-15 и повече години, е толкова голяма, че не могат да се очакват никакви приятни изненади. По нищо не личи, че частният сектор може да ни осигури подобно развитие. Той дори не осъзнава потребността от такова догонващо развитие.   Трето, трябва да знаем какво се крие зад 4,0% прираст на БДС през третото тримесечие на 2017 г., а и през предходните години. По данните на НСИ за третото тримесечие прирастът на БДС е бил 6,1% във финансови и застрахователни дейности; 6,0% в операции с недвижими имоти; 5,2% в строителството; 3,9% в добивната и преработващата промишленост (най-нисък за последните четири тримесечия); 3,5% в търговия и ремонт на автомобили и мотоциклети (където 75-80% от използваните у нас автомобили са над 15-17- годишни); спад от 3,6% в селското и горско стопанство и т.н.   Такава структура на източниците на растежа буди тревога. Тук не е мястото да навлизам в подробности, но тя е ясна за средно грамотния читател. Частният предприемач може да печели много от финансови и застрахователни дейности, от операции с недвижими имоти, от хотелиерство и ресторантьорство, от търговия и ремонт на 10-15-20-годишни автомобили и т.н., без да прави големи инвестиции и да поема рискове, но с това не се постига ускорено догонващо развитие и висока конкурентоспособност на нашата икономика. Нещо повече, това ни бетонира за дълго в дъното на Европа. Подобна, дори по-неблагоприятна, е структурата на източниците на растежа през последните 20-25 години, формирана главно от частния сектор.   С такава структура на източниците на растежа нашата икономика няма бъдеще. Частният сектор трябва да ни предложи структура в която доминират високо и средно технологични, експортно ориентирани производства с висока добавена стойност, с по-малък дял на суровините. Ако не успее да го направи, още от сега може да се предскаже, че няма да изпълнява историческата си мисия. Ако съдим от досегашния 25-годишен опит, в това число и от последните 10 години, почти е сигурно, че няма да успее.   Четвърто, както вече посочих, има страни членки на ЕС, между тях и наши съседи, които сега растат с по-високи темпове от нашите. България не е водеща в Европа в това отношение! Един от много важните показатели по който ще се съди за приноса на частния сектор у нас в бъдеще, е динамиката на икономическо развитие, която ще осигури. През изминалите 20-25 години той не постига необходимия минимум от икономическа динамика. През последните 10 години средногодишните темпове на прираст на БВП са четири пъти по-ниски от необходимите за ускорено догонващо развитие.   Тази неблагоприятна структура на и без това ниския растеж, от гледна точка на потребностите ни за догонващо развитие, се налага главно от частния сектор, с помощта на пасивната политика на правителството. Тя може да е изгодна за частния бизнес, като му осигурява големи, лесни и бързи печалби, но не спомага за икономическото развитие на България и за подобряване живота на нашите граждани.   Правителството се хвали и с ниска безработица. А тя е ниска не защото нарастна заетостта, а понеже 1,5 млн. работоспособни българи напуснаха България, поради липса на работа или мизерно заплащане у нас. Потърсиха спасение в чужбина, понеже родината им отне възможността да се трудят у дома.На това ги принуждава и поддържането на мизерно ниски заплати от местните работодатели.   Изпаднахме в странното положение – да снабдяваме развитите страни с високо и средно квалифицирана работна сила и със свеж генетичен потенциал и да търсим като заместител евтина работна ръка от други страни (Украйна, Молдова, Армения, Виетнам, от арабски и африкански страни), която не познаваме. От работодателските организации заявяват, че единственото решение било внос на работна ръка. Според тях, сега са ни нужни 80000 души вносен персонал, а през близките няколко години – 500000 души. Това са абсурдни твърдения. Всеки, който познава тази дейност знае, че тя е много сложна с нейните икономически, социални, здравни, образователни, административни, жилищни, транспортни, етнически, религиозни, езикови, нравствени и други измерения. Всичко това я прави много скъпа и деликатна дейност за държавата и обществото. Никой не е постигнал икономически прогрес с такова нерационално поведение: да прави масиран износ на своята готова работна сила и масиран заместващ внос на уж по-евтина, но по-ниско квалифицирана работна сила, свързан с много неизвестни.   Решението на този проблем не трябва да се търси във вноса, а в отстраняване на причините, които са породилипроблема. Главната причина за масовата емиграция през последните 25-30 години е липсата на работа в България и ниското заплащане на труда от българските работодатели. Никой нормален човек не би напуснал дома си, не би изоставил децата, родителите и близките си, ако имаше прилична работа с достойно заплащане у дома. Това е повече от очевидно!   Не го вижда само българският частен бизнес, защото не желае да го види. А не желае, защото така диктуват користните му интереси - иска да поддържа най-висока норма на печалбата за сметка на най-ниски заплати в Европа. Един от ръководителите на работодателските организации тези дни заяви, че България била привлекателна за чуждестранна работна сила, защото стандартът на живот у нас бил по-добър от стандарта на около 70% от населението на планетата. Да, това може да е вярно ако се сравняваме с най-бедните страни в Африка, Южна и Източна Азия, Карибския регион, някои страни от Латинска Америка и Арабския регион.   Но ние не живеем в Африка, а в Европа. Членуваме в ЕС и сравняваме нашите доходи и другите условия на живот и труд с тези в Европа. Докато има такива драматични различия в заплащането на труда и в условията на живот между нас и Западна Европа, ще има и масова емиграция. Никакъв внос на работна сила не може да реши този проблем! Сходни са и проблемите с пенсиите в България..   Решението на проблема с дефицита на работна сила не е в масирания внос на персонал от други страни. Решението еПърво, в ускорено повишение още от 2018 г. на реалните месечни заплати средно със 130-150 лв. през следващите няколко години. По-доброто заплащане на труда у нас ще ограничи веднага отлива на работна сила и ще стимулира все по-голяма част от напусналите да се завърнат у дома през следващите години.   Второ, бързо възстановяване на средните технически училища, увеличение на приемав тях и в нашите технически университети още от 2018 г., с предоставяне на подходящи стипендии и общежития на учащите, заедно с други улеснения. Така, още през близките години ще се увеличи притокът на среден изпълнителски персонал с подходяща квалификация, какъвто имахме преди 30 години, но дошлите на власт самозвани демократи с деструктивни наклонности го ликвидираха.   Трето, незабавно възстановяване на трудовите войски и привличане в тях срещу заплащане,.на неквалифицирани и без образование хора. Така ще се осигури бързо допълнителна работна сила от няколко десятки хиляди души. Тези хора ще получат елементарно образование и базисна квалификация, която постепенно ще повишават. Десетки хиляди млади и хора на средна възраст, които сега се шляят без работа и извършват престъпления, ще се превърнат в конструктивна, организирана и дисциплинирана работна сила. Ще се решат и редица други проблеми, предимно на циганското население. Четвърто, при крайна нужда, привличане на работници и специалисти от компактни български общности в Македония, Сърбия, Украйна, Молдова и други страни. Ако не беше масовата емиграция преди 25-28 години - този социален отдушник, безработицата у нас щеше да достигне 40-45% и да породи социални бунтове. Какво може да се каже за икономика, която е изхвърлила като излишна половината от работната си сила? Най-кратката характеристика е социално-икономическа катастрофа. Такава мащабна емиграция не беше се случвала у нас в мирно време през последните 140 години след освобождението ни от турско робство. То е само едно от последствията от мащабната престъпна приватизация и от внезапното отваряне на границите под външен натиск за свободен конкурентен внос, при неконкурентна българска икономика.   За досегашната неконструктивна роля на частния сектор у нас и за предизвикателствата пред него в бъдеще може да се съди и по равнището на производителността на труда. България е страната с най-ниска производителност на труда между страните членки на ЕС (виж таблица 2.) Таблица 2. Производителност на труда на заето лице в 2016 г. Източник: Евростат   . С нашите 10,5 хил. евро на заето лице през 2016 г. ние сме далече зад всички останали страни членки. България изостава по този показател пет пъти от средното равнище на производителността на труда в ЕС. Изоставаме дори и от Гърция почти 4 пъти, макар че нашите управници постоянно я оплакват.   Голяма част от това изоставане от средното равнище в ЕС се дължи на наследството до 1990 г., за което настоящият частен сектор не е отговорен. Но изоставането ни продължава да се натрупва и през последните години (виж таблица 3. )   Таблица 3. Прираст на производителността на труда в хил. евро на заето лице   Източник: Евростат   Освен че сме с най-ниска производитебност на труда,през последните 10 години България е между страните членки с най-малък прираст на производителността на труда. Само две страни са с по-нисък прираст от нашия, но тяхното равнище е над два пъти по-високо от нашето. С нашите 10,5 хил евро на заето лице, ние имаме да догонваме най-много до средното равнище на страните членки по производителност на труда (53,2 хил евро), а се движим най-бавно. Незадоволителните показания по производителност на труда съответстват напълно на незадоволителните резултати по конкурентоспособност на българските фирми, представени по-долу. Това е поредно потвърждение за тяхната надеждност и за нашето опасно изоставане.   Частният сектор носи главната отговорност за бавното повишение на производителността на труда у нас през последните три десетилетииия, съвместно с погрешната икономическа политика на правителствата. Ако нашият частен сектор продължава със същото темпо, за догонване на средното европейско равнище по производителност на труда, по конкурентоспособност и по другите най-важни икономически показатели, не можем да мислим даже към средата на втората половина на настоящото столетие. Очевидно, това не може да се толерира! Частният сектор трябва да предложи радикални икономически и други решения още сега, или държавата да се намеси активно в стопанската дейност не само като регулатор, но и като оперативен стопански субект – като собственик на производствени мощности за производство на продукти и услуги. Много сериозни проблеми назряват и в селското стопанство. Среволюционната аграрна реформа от март 1946 г. бяха отнети 564 хил. декара от най-едрите земевладелци. Определена беше ограничена собственост на семейство до 300 декара в Добруджа и до 200 декара в останалата част на България. Известно е какво беше направено впоследтвие със създаването на ДЗС, на ТКЗС, на аграрно-индустриални комплекси и т.н., а също и резултатите от тези промени. В продължение на много години България беше нетен износител на земеделски продукти в големи мащаби.   Ако тези аграрни промени се наричат революция, ставащото през последните 28 години може да се нарече аграрна контрареволюция. 22 големи стопанства сега контролират 60% от земеделската земя. Малка група от 4% от фермите у нас стопанисват 80% от земята. Подобна концентрация няма в нито една европейска държава. Много причини налагат бърза промяна в тази нерационална свръхконцентрация на собствеността и стопанисването на земята. С такова латифундийско частно селско стопанство България рискува да се превърне в производител и износител на зърно и да ликвидира интензивното си земеделие и животновъдството, въпреки благоприятния си климат. България вече е нетен вносител на хранителни земеделски продукти. Традиционното за България дребно и средно земеделие е ликвидирано. Тази груба грешка трябва да бъде поправена бързо. Противно на очакванията, нашият частен сектор не само, че не оздравяваше слабите предприятия. С малки изключения, той показа, че повече умее да разрушава и добрите. Демонстрира неспособност да гради и способността си да руши, като развенча създадения изкуствен ореол за високата му икономическа рационалност. Тази импотентност се дължи главно на престъпното му зачатие.   Някой може да ми възрази, като напомни за икономическия прогрес на Америка и Западна Европа. Основа на техния научно-технически и производствен потенциал, обаче не са малките семейни фирми, където собствеността и управлението са в едно лице. Те доминират като брой регистрирани стопански единици, дават работа на много хора. Но не те осигуряват преобладаващата част от производството и особено научно-техническото и институционалното развитие на съответните страни. Преобладаващата част от научните и внедрителските дейности в тези страни, се извършват от корпорациите, а също и от държавата. Нищо подобно не се създава в малките семейни фирми. Те нямат човешки, материален и финансов потенциал за такава високо интелектуална дейност.   Това се прави от корпорациите, където собствеността е отделена от оперативното управление. Там управляват не акционерите, а високо квалифицирани и платени с астрономически заплати наемни директори, които може и да не са акционери. И част от тях не са. Разпръснатите по света стотици хиляди акционери в дадена корпорация, (например на   или   дори не знаят в кои нейни предприятия са вложени техните акции, а камо ли да ги управляват! А и акциите непрекъснато променят мястото и собственика си на капиталовите пазари. Корпорациите не са класически частни стопански формации, управлявани пряко от акционерите, както някои неинформирани хора смятат. Те са мощни публични обединения в които собствеността и управлението са разделени  Това беше постигнато през последните 80-90 години в Америка и другите най-развити страни с известната управленска революция ( . Някои хора определят качеството на функциониране на икономиката по брутния вътрешен продукт (БВП): по масата на произведения БВП или по БВП на човек от населението. Дефектите на БВП са добре известни на специалистите. От години се правят опити за конструиране на по-подходящ обобщаващ показател, като негов заместител, но до сега няма задоволителен резултат. Има някои идеи, дори теоретични конструкции, но те още не са готови за използване в стопанската практика. Само по БВП е рисковано да се правят изводи за качеството на функциониране на икономиката и за живота на хората. Защото той показва, с някои съществени условности, какъв е обемът на производството, но не дава представа за разпределението на благата по социални, професионални, регионални и други групи. БВП може да расте дори с 8-10%, но това не означава, че с толкова се подобрява животът на болшинството от хората. Особено в страни като нашата, с остро и дори нарасгващо доходно неравенство. Ако такава динамика на БВП е приемлива на пръв поглед, но преобладаващата част от новия продукт се присвоява от 10-15% от населението, а 50-60% живеят бедно и дори оскотяващо бедно, това не е основание за задоволство. По-скоро обратното. На основата на такъв показател е рисковано да се правят особено важни изводи, най.вече за работата на компаниите. И още по-малко, да се формира икономическа политика и да се правят прогнози за бъдещето. Това налага да се търсят други решения, като се използват други показатели, особено за икономически оценки на фирмено равнище. Такъв показател може да бъде конкурентоспособността – на национално, отраслово и фирмено равнище. На няколко места в Европа и по света се публикуват анализи за конкурентоспособността. Най-меродавни между тях са анализите на Световния икономически форум в Швейцария,създаден през 1971 г. от проф. Шваб  . Най-новото издание на Глобалния доклад по конкурентоспособносттаза г. на Световния икономически форум, е от 26 септември 2017 г. ( ) По технико-икономическите си показатели за конкурентоспособност нашите фирми са между най-слабите в Европа, а някои от тях - и в света (виж сс. 75-76). Това е най-убедителното доказателство за провала на българския частен сектор като организатор и оперативен ръководител на съвременна стопанска дейност. Ако проведената в България приватизация през последните 20-25 години беше успешна, работата на фирмите би трябвало да се е подобрила, а тяхната конкурентоспособност да се е повишила. Нали официалната цел на приватизацията беше: по-добро управление, по ефикасно функциониране, повече стопанска рационалност, по-висока производителност и конкурентоспособност на предприятията в условията на пазарно стопанство и лоялна конкуренция. За разлика от държавата, която била лош стопанин, дори прахосник. Според годишните доклади на Световния икономически форум през последните   години, които следя редовно, няма забележимо подобрение в стопанската дейност на нашите фирми от частния сектор. Измина достатъчно време, а приватизацията не дава положителни резултати. Показателят за конкурентоспособността, особено ако отразява динамиката на производството, неговата структура, качество, източници, фактори, справедливо разпределение и т.н., е за предпочитане пред БВП. А такъв показател е почти конструиран. Остава още малко да се поработи за подобряването му, за което ще стане дума в края на настоящия анализ.Това ми дава основание да го използвам като обобщаващ измерител за динамиката и качеството на функционирането на икономиката и особено на фирмите, за разпределението на благата, а също и за резултатите от такава драматична промяна в структурата на собствеността, като приватизацията.   За груба ориентация може да се има предвид, че класиране до към 45-50-то място означава принадлежност към групата на развитите страни; от 50-то до към 100-но място – към слабо развитите и над 100-но до 137-мо – към най-изостаналите в света. По нито един показател не сме в първа група. От използваните в настоящия анализ общо 44 аналитични показателя за конкурентоспособност на фирмите, по 29 сме във втора и по 15 – в трета група. Това е алармираща класация на българските фирми по конкурентоспособност. Ето и най-важните показатели за конкурентоспособност на нашите фирми през 2017 г., посочени на сс. 75-76 в последния Глобален доклад по конкурентоспособността: -по качество на местните доставчици – 65-то място от 137 обхванати в доклада страни; -по способност на фирмите да внедряват нови технологии – 66-то място; -по наличие на последни технологии във фирмите – 68-мо; -по развитие на клъстъри от фирми – 70-то; -по прилагане на модерни производствени процеси във фирмите – 71-во; -по качество на въздушната инфраструктура – летища, самолети и дестинации – 73-то -по връзка между наука и практика при внедряване на новости – 74-то; -по ефикасност на корпоративните бордове на фирмите – 77-мо; -по качество на базисната инфраструктура – 78-мо -по качество на снабдяването с електричество – 78-мо; -по преобладаване на нетарифни бариери в търговията – 82-ро; -по достъпност на финансовите услуги за фирмите– 82-ро; -по опазване правата на миноритарните акционери във фирмите – 83-то; -по качество на финансовите услуги за фирмите -84-то; -по ориентация на фирмите към потребителите – 84-то; -по ефективност на антимонополната политика – 85-то; -по качество на образователната система – 87-мо; -по изнудване на фирмите за подкупи – 87-мо; -по връзката между заплати и производителност на труда – 88-мо; -по неправомерно обслужване на правителствени лица – 90-то; -по етично поведение на фирмите – 91-во; -по наличие на лоялна местна конкуренция между фирмите – 91-во; -по наличие на учени и инженери във фирмите – 93-то; -по качество на пътищата – 93-то; -по качество на потребителите на продукцията на фирмите– 94-то; -по надеждност на банките, обслужващи фирмите – 96-то; -по отклоняване на публични фондове от фирмите – 97-мо; -по решаване на съдебни спорове между фирмите – 98-мо -по делегиране на компетенции на подчинени във фирмите – 100-но; -по отношения между бизнеса от фирмите и престъпността – 102-ро; -по необходимо време за започване на бизнес – 103-то; -по надеждност на полицейските услуги – 105-то; -по прилагане на маркетинг от фирмите – 107-мо; -по прозрачност на правителствените решения – 107-мо; -по взаимоотношения между работодатели и работници – 111-то; -по наличие на специализирани услуги за фирмено управление – 112-то; -по уповаване на професионално управление във фирмите – 112-то; -по качество на училищата по управление – 117-то; -по качество на обучението на персонала на фирмите – 118-то; -по способност да се привлича квалифициран персонал – 118-то; -по способност да се задържа квалифициран персонал – 119-то; -по влияние на организираната престъпност върху фирмите – 119-то; -по спазване на правата на собственост във фирмите – 120-то; -по зачитане на интелектуалната собственост във фирмите – 125-то.   Тези 44 показателя дават обобщена представа за лошото управление и неефективно функциониране на нашите фирми. А подробностите остават секрет за българската общественост, под претекста за „фирмена тайна”. Данни за националната икономика се публикуват от НСИ, БНБ, Министерство на финансите и други държавни институции. Анализаторите имат достъп до тях и могат да информират обществото за нейното текущо състояние и развитие. Същото не може да се каже за фирмите, чиито ръководства не публикуват най-чувствителните си данни. Необходимият минимум надеждна информация на това равнище на конкретност за българските фирми, съпоставени по същите показатели с чуждестранни фирми в Европа и извън нея, може да се намери в Глобалния доклад за конкурентоспособността. Резултатите от този анализ са неблагоприятни за българските фирми. Според същия доклад, България е на 49то място по обща конкурентоспособност. Ако беше вярно, това е задоволително класиране. Обобщаващият показател в този доклад се формира от 114 аналитични показателя, между които и посочените 44. Сред тях са и аналитични показатели, които нямат или имат само символична връзка с конкурентоспособността. Такива са например: влияние на спина върху стопанската дейност, където сме на първо място (т.е. няма неблагоприятно влияние); по бюджетен дефицит – на 6-то място (поради силно рестриктивната бюджетна политика); по вносни търговски мита – на 6-то място (поради отворени граници за безмитен внос, който смазва нашите неконкурентни производители); по абстрактния индекс за юридически права – на 12-то; по разходи при съкращения на персонал – 20-то (поради ниските компенсации при безработица у нас); по държавен дълг – 20-то (поради нисък държавен дълг – 23% от БВП, но България има брутен външен дълг – 65,5% от БВП, а заедно с вътрешния дълг – още по-голям); по общ данъчен процент – 28-мо (България е с едни от най-ниските данъци в ЕС, но има всеобщо недофинансиране на всички сектори и сфери на дейност); по използване на мобилни телефони – 32-ро (връзката с конкурентоспособността е символична); по дял на жените в работната сила – 34-то (връзката с конкурентоспособността е симнителна) и т.н.   Следователно, заемаме задоволително място по обобщаващия показател, но с помощта на челни или сравнително добри места на аналитични показатели, които са съмнителни, дори вредни, от гледна точка на конкурентоспособността и здравословната икономическа политика. Изчисляваната по тази методика обща конкурентоспособност е абстрактен показател, без реална стойност за фирмите.   Когато нашите фирми излязат на пазара, купувачите се интересуват главно от качеството и цената на предлаганата стока, от резервните части и сервиза (за уреди и машини), а не от спина, от бюджетния дефицит, от процента на жените в работната сила, от използването на мобилни телефони и т.н. Включването на такива показатели със значителни тегла, при изчисляване на обообщаващия показател, е съществен недостатък на настоящата методика на Доклада. Тяхното отстраняване при евентуална негова преработка, ще повиши показателната му стойност.   Използваната от Световния икономически форум методика за определяне на обобщаващия показател за конкурентоспособност, като цяло е задоволителна. Тя обаче е повлияна силно и от икономическата философия на Вашингтонския консенсус, чиито дефекти са известни и той все повече губи влияние. Налагат се подобрения в методиката. Едната насока на подобренията е в избора на аналитичните показатели. Техният брой може да се увеличи с 10-15, а част от използваните сега по-абстрактни показатели да отпаднат. Втората насока е в „претеглянето” на отделните аналитични показатели, при изчисляване на обобщаващия показател. Сборното „тегло” на показателите на фирмено ниво и на социалните показатели следва да се увеличи, за сметка на „теглото” на някои макрофинансови показатели.  ", "date": "2017.12.11", "title": "Проф. Иван Ангелов: Абсолютизирахме до умопомрачение частната собственост"}
{"url": "http://epicenter.bg/article/Avtobus-ot-gradskiya-transport-se-e-zapalil-v-dvizhenie--nyama-postradali/142670/3/0", "text": "  Автобус от градския транспорт се е запалил в движение, няма пострадали, съобщиха от пресцентъра на МВР, цитирани от „Фокус“.   Сигналът за възникналия инцидент е подаден малко след 10.00 часа.   По първоначални данни на бул. „Цариградско шосе“, малко след хотел „Плиска“, автобус на градския транспорт се е запалил в движение. Пожарът е възникнал в двигателния отсек. Своевременно пътниците са били изведени от автобуса и никой не е пострадал. На място са екипи на пожарната и полицията.   Огънят е погасен веднага, предприети са действия по изтегляне на превозното средство. До тогава движението около района е затруднено. Пътни полицаи са на място и регулират преминаването на потока от моторни превозни средства в зоната.   Водачите да шофират с повишено внимание в тази зона, апелират от полицията.  ", "date": "2017.12.11", "title": "Автобус от градския транспорт се е запалил в движение, няма пострадали"}
{"url": "http://epicenter.bg/article/3-mesetsa-bez-knizhka-i-1000-lv--globa-za-dzhigita-ot--Hemus-/142676/3/0", "text": "  Шофьорът, който бе задържан след шофиране в насрещната скоростна лента на магистрала \"Хемус\", ще остане без книжка за 3 месеца и ще плати глоба от 1000 лева. Това съобщиха за Дир.бг от Областната дирекция на МВР-София, цитирани от    Джигитът, който е на 52 години и е от врачанското село Три кладенци, бе заснет от друг водач миналия вторник, а видеото бе публикувано в социалните мрежи. На кадрите ясно се вижда как лекият автомобил „Ауди“ с врачанска регистрация ВР 4271 АМ е пуснал аварийните светлини и се движи срещу движението в района на 44-46-ия километър от магистрала \"Хемус\".   На няколко пъти шофьорът на косъм се разминава с катастрофа, като идващите насреща коли успяват да се престроят в средната лента. Той дори подминава бензиностанция, където има възможност да спре и да обърне посоката и продължава да се движи в насрещното.   В резултат на бързите съвместни действия на криминалистите от София и Враца, 52-годишният мъж бе задържан, а в хода на проверката бе установено, че той има и неплатени глоби в размер на 130 лева. Заради това е книжката му е отнета, докато не си плати задълженията.   Заради шофирането в насрещната лента на аутобана пък врачанинът ще остане без книжка за 3 месеца и ще трябва да плати глоба в размер на 1000 лева.   От полицията призовават хората, които станат свидетели на подобни нарушения, да подават своевременни сигнали. Важно е те да съдържат информация за мястото на нарушението, както и забелязани детайли, които биха помогнали за бързото идентифициране на превозното средство, допълват от МВР.  ", "date": "2017.12.11", "title": "3 месеца без книжка и 1000 лв. глоба за джигита от ”Хемус”"}
{"url": "http://epicenter.bg/article/Signal-za-bomba-oprazni-posolstvoto-na-Izrael-u-nas/142690/3/0", "text": "  Сигнал за бомба опразни посолството на Израел у нас, предаде БиТиВи.   Служителите са били евакуирани веднага.   На място веднага са изпратени сапьори и екипи, които да проверят сигнала.   Взрив към този момент не е открит.  ", "date": "2017.12.11", "title": "Сигнал за бомба опразни посолството на Израел у нас"}
{"url": "http://epicenter.bg/article/Prof--Slatinski--Smetkata-za-Hitrino-ne-izliza--nyakoi-se-oblazhiha/142683/2/0", "text": "  Много здраво облажване има, но ще има ли държава да им каже, че имат много здраве да се измъкнат безнаказано?!   Това написа във фейсбук проф. Николай Слатински, специалист по национална сигурност една година след голямата трагедия в Хитрино.   При дерайлирането на двете цистерни загинаха седем души. Материалните щети бяха огромни. Днес селото е разделено заради парите и помощите. В Хитрино с парите от дарения и държавни помощи се помага на 320 от общо 370 домакинства в селото. Изцяло наново се строят общо 24 къщи, 10 от тях, чийто строеж е на финален етап, са дарение от Камарата на строителите.   \"Някога, до демокрацията, бях кандидат на математическите науки, но и да не бях, пак щях да мога да разделя общата сума отделени и събрани средства на глава от пострадалото в Хитрино население. Сметката не излиза! А излиза, че някои хора някак много здраво са се облажили. Хитрино би трябвало вече да е като затворен жилищен комплекс на най-личните слуги на олигархията! Много здраво облажване има, но ще има ли държава да им каже, че имат много здраве да се измъкнат безнаказано?!\", коментира Слатински.   \"Всяка хитра сврака около Хитрино трябва да е с двата крака вътре - в специализирани за целта заведения. Иначе в България ще започне най-хладнокръвно планирано производство на бедствия, беди, аварии, катастрофи и крупни произшествия, от които определени персони в и около властта се облажват в нечувани размери! И цяла пасмина алчни люде ще потриват нервно ръце - няма ли някоя извънредна ситуация да се случи или ще трябва пак ние да я организираме?!\", заявява още Слатински.   източник: dir.bg=  ", "date": "2017.12.11", "title": "Проф. Слатински: Сметката за Хитрино не излиза, някои се облажиха"}
{"url": "http://epicenter.bg/article/Boyko-Rashkov-poiska-nezavisima-komisiya-da-razsledva-SRS-ata/142685/2/0", "text": "  Взаимните обвинения за злоупотреба в подслушването в България продължава с още сериозни съмнения. Шефът на Националното бюро за контрол на специалните разузнавателни средства (СРС) Бойко Рашков обяви, че главният прокурор Сотир Цацаров е издал специална заповед, която забранява на членовете на институцията да се запознават с доказателства от прилаганите СРС-та, съобщава вестник „Сега”.   Пред БНР Рашков заяви, че работещите в контролния орган са „поставени в по-неблагоприятно положение от обвиняемите и подсъдимите“, които могат да се запознаят с веществените доказателства по проверките срещу тях.   Той уточни, че дори и ДАНС ограничавали достъпа на контролиращите, защото се извинявали със заповедта на главния прокурор.   Възможно решение за излизане от ситуацията е да се създаде независима от главния прокурор комисия, обясни Рашков.   Тя трябва да изясни, дали не се прикрива престъпна дейност с прилаганите хиляди СРС-та. Бойко Рашков отново повтори, че има нерегламентирано подслушване на политици.   И изрази съжаление, че изслушването му в парламента от миналата седмица не е било закрито. Тогава е можел в детайли и с имена да посочи злоупотребите. Преди дни и ДАНС, и главният прокурор, и службата за подслушване и следене \"ДАТО\" отрекоха да се злоупотребява със СРС-ата. А от ГЕРБ обвиниха Рашков в \"нечист опит за внушения\".   Източник: БГНЕС    ", "date": "2017.12.11", "title": "Бойко Рашков поиска независима комисия да разследва СРС-ата"}
{"url": "http://epicenter.bg/article/KEVR-iziska-informatsiya-ot--Toplofikatsiya--za-avariyata/142688/2/0", "text": "  Председателят на КЕВР Иван Иванов изиска от \"Топлофикация-София\" подробна информация за възникналата авария, оставила на студено 4 столични квартала. Искането е на основание на Закона за енергетиката и Наредбата за лицензиране на дейностите в енергетиката, съобщиха от комисията, цитирани от    Тази нощ без парно останаха хиляди софиянци в жк \"Белите брези\", жк \"Стрелбище\" и жк \"Красно село\", както и абонатите в карето между бул.”България”, ул.”Славовица”, ул.”Луи Айер”, ул.”Хенрих Ибсен” и бул.”Гоце Делчев” в жк \"Гоце Делчев\".   В срок до 2 дни „Топлофикация София“ трябва да информира КЕВР относно: - Характера на аварията и дали спирането на топлоподаването попада в обсега на авариите по чл. 39, ал. 1 от Общи условия за продажба на топлинна енергия за битови нужди от „Топлофикация София“ ЕАД на потребители в град София (Общите условия)*; - Периода на спряно топлоподаване – дата, продължителност; - Броя на засегнатите клиенти ; - Начина на уведомяване клиентите, съгласно изискванията на Общите условия, с приложени доказателства за оповестяването; - Предприетите мерки от страна на дружеството за отстраняване на аварията;   След получаването на исканата информация от дружеството, в съответствие със законовите си правомощия, КЕВР ще прецени необходимостта от предприемане на последващи действия, с цел гарантиране на качеството на предоставяните услуги на клиентите на \"Топлофикация-София\".   Екипите на „Топлофикация“ работят в момента и ще продължат да работят, като съм им възложила аварията да бъде отстранена възможно най-бързо. Надявам се това да се случи в рамките на тази нощ. Това каза кметът на София Йорданка Фандъкова. Тя уточни, че дотогава температурите в стаите в училищата и в детските градини ще продължат да се следят. „До момента в детските градини няма проблем, тъй като там има възможност и за допълнително отопление. Всички училища в тези райони са решили да учат с намалени часове. Следим нещата и искрено се надявам, че аварията ще бъде отстранена в рамките на тази нощ, но ако това не стане е възможно, в някои училища може да се преустанови работният процес“, обясни Фандъкова.      ", "date": "2017.12.11", "title": "КЕВР изиска информация от ”Топлофикация” за аварията"}
{"url": "http://epicenter.bg/article/Stolichnata-obshtina-prodava-dela-si-v-Obshtinska-banka/142701/2/0", "text": "Конкурсната комисия на Столичната общинска агенция за приватизация и инвестиции изготви доклад по подадената от „Новито Опортюнитис“ оферта за закупуване на дела на Столичната община в „Общинска банка“ АД,  който е в размер на 67,646 % от капитала на банката. Докладът ще бъде внесен чрез Надзорния съвет на Агенцията в Столичния общински съвет, който взима решение по сделката.   От кметството напомнят, че за финализиране на сделката е необходимо и одобрението на БНБ и КЗК. Предложената цена от „Новито Опотюнитис“ за дела на Столичната община в Общинска банка е 46 млн. лева. Наред с предварителните квалификационни и общи изисквания към потенциалния участник в процедурата, има предвидени още задължителни условия на сделката.   В срок от 5 години след прехвърлянето на пакета от акции купувачът е задължен да осигури “Общинска банка\" АД да запази седалището си на територията на Република България, за неизпълнението на което е предвидена неустойка от 50% от цената по сделката.   За същия период трябва да се гарантира запазването на основния предмет на дейност. При нарушение на това изискване предвидената неустойка е в размер 100 %  от сумата на покупната цена за продаваните акции за всеки случай на неизпълнение.   Купувачът, ако бъде одобрен от СОС, БНБ и КЗК, се задължава в срок от 5 години да не допуска  поставяне на банката под особен надзор или отнемането на банковата лицензия. Предвидената неустойка също е размер на 100 %  от сумата на покупната цена за продаваните акции за всеки случай на неизпълнение. Купувачът трябва да изпълни и разработените от него стратегии за интегриране и управление, за финансова стабилност и подкрепа, подробен бизнес план за развитието на банката, както и да изпълни Програмата за заетост и План за развитие на отношенията и услугите на Банката със Столичната община.   Всяко нарушение на заложените предварителни условия е обвързано със санкции.  „Новито Опортюнитис“ е 100 процента собственост на фонда CAIAC Fund Management AG. В портфолиото на фонда има 70 компании. Стойността на активите на управляваните от CAIAC фондове е близо  1,6 млрд. швейцарски франка.  CAIAC Fund Management AG е регистриран през 2007 година в Лихтенщайн и се занимава с управление на фондове. ", "date": "2017.12.11", "title": "Столичната община продава дела си в Общинска банка"}
{"url": "http://epicenter.bg/article/Zapochna-sreshtata-na-Borisov-s-Tereza-Mey-/142702/2/0", "text": "Премиерът на Великобритания Тереза Мей посрещна българския министър-председател Бойко Борисов в своята резиденция на \"Даунинг Стрийт\" 10 в Лондон.  Двамата обсъдиха сътрудничеството между България и Великобритания, като акцент е бил поставен върху темата за сигурността и след Брекзит, обобщи след това Борисов. \"Добрата политика, която се води в България, много се оценява\", обобщи той. И разкри че Мей се е интересувала най-вече дали ще има промяна в работата на службите и полицията, а той я уверил, че такава няма да има. По този повод премиерът събира службите и вътрешния министър веднага след кацането си у нас.   \"В периода от 6 месеца, в които България ще председателства Съвета на Европа, ще имаме три срещи, обърна се Борисов към Мей. И бързо се поправи, че срещите стават 4 с поканата му тя да се включи в срещата на балканските лидери на 17 май в София. Борисов заяви, че повдига въпроса за българските граждани на Острова. \"Както да запазим техните права и всичко останало, което засяга българските граждани\", каза премиерът и от своя страна увери Тереза Мей, че ние пък ще направим всичко възможно да опазим границата и да защитим правата на гражданите на Великобритания. Борисов се обяви още и за това българчетата в Англия да държат матура на родния си език.   \"Също така очаквам да обсъдим нашите двустранни взаимоотношения. Работим много добре в сферата на отбраната и националната сигурност. Знам, че и двете ни държава имат общи интереси по отношение на Запдните Балкани.   Въпреки процесите, които текат между Европейския съюз и Великобритания, България очаква Обединеното кралство да остане стратегически партньор на Съюза по ключови въпроси като сигурността и борбата с тероризма, посочи министър-председателят Борисов, съобщи пресслужбата на Министерски съвет.  Двамата обсъдиха сътрудничеството в областта на миграцията и на сигурността. Беше дадена висока оценка за взаимодействието между специалните служби на България и Великобритания. Борисов посочи, че очаква подкрепата на Лондон за интеграцията на страните от Западните Балкани. По думите му тяхното приобщаване към семейството на демократичните ценности е най-голямата гаранция за успешно, сигурно и мирно развитие на европейския континент. \"Хората от този регион очакват да им покажем, че Европа мисли за тях\", каза българският министър-председател.  Ние напускаме ЕС, но не и Европа, коментира премиерът Тереза Мей. Тя посочи, че като бивш вътрешен министър на Великобритания може да оцени положените от България усилия в процеса на овладяване на мигрантската криза в Европа и за борбата с тежката престъпност. \"Затова благодаря на теб и на България за помощта, която оказахте в общата ни борба с организираната престъпност, тероризма и трафика на хора\", каза Тереза Мей.   След срещата с Мей, продължила около 40 минути, Борисов каза: \"Лошо нещо е Брекзитът, но трябва да го преодолеем. Това, което направихме за Балканите, се оценява... Съумяхме така да сложим нещата на масата на Европа, че всички да говорят за нашето председателство като за \"балканско председателство\". Той изтъкна, че тема на разговорите с Мей са били правата на българите на Острова след Брекзит, включително и теми като обучение по български език на българчетата във Великобритания.   Борисов коментира още пред журналисти решението на американския президент Доналд Тръмп да признае Ерусалим за столица на Израел. Винаги сме твърдели, че там са две държави. Приятели сме и на Израел, и на Палестина. В Ерусалим тепърва ще се развиват приоцесите. Световното мнение е доста раздвоено. По-скоро искам да убедим Европа по време на европредседателството, че е много важно развитието на Западните Балкани, заяви премиерът. Той уточни, че по време на срещата е засегната и темата за киберсигурността.   Борисов съобщи, че британският премиер Тереза Мей ще дойде на посещение в България през май месец.   В отговор на въпрос министър-председателят каза, че с Мей са пили прословутия английски чай. Даже й казах – дай да го видим този чай...с малкия пръст, с големия пръст, каза Борисов. Попитан с какво ще почерпи британския премиер по време на посещението й у нас, Борисов заяви: \"В България ще я почерпя с кисело мляко\". Борисов е в Лондон от обяд.Това е първата официална визита на Борисов, в рамките на която той се вижда с Мей.   Премиерът пусна клипче от началото на разговорите в профила си във фейсбук.   Досега двамата са разговаряли през октомври на два пъти - първо в Талин, а след това и в Брюксел, но в рамките на други формати.   Очаква се българският министър-председател и премиерът на Великобритания да обсъдят въпроси като миграцията и Брекзит. Най-тежката част от преговорите за излизането на Великобритания от ЕС ще бъдат по време на българското председателство.  ", "date": "2017.12.11", "title": "Мей към Борисов: Благодаря на теб и на България да помощта, която ни оказвате! (Видео)"}
{"url": "http://epicenter.bg/article/tttt/142706/2/0", "text": "Изненадах се от реакцията на народните представители по повод доклада какво е свършило Бюрото за контрол на специалните разузнавателни средства, заяви Рашков и подчерта, че има неправомерно подслушване на четирима магистрати \"Представители на прокуратурата се превърнаха в критици на Бюрото, без да коментират слабостта в собствената си работа. Никъде не съм твърдял, че има масово подслушване на политици, магистрати и журналисти. Не разбирам защо главния прокурор използва този израз\". Това заяви шефът на бюрото Бойко Рашков пред БТВ. ”Има неправомерно подслушване на политици, магистрати и журналисти. Това становище е правилно възприето от отразяващите медии, но явно не бе възприето от който трябва\", допълни Рашков. Изненадах се от реакцията на народните представители по повод доклада какво е свършило Бюрото за контрол на специалните разузнавателни средства. ”На последните два доклада не беше обърнато никакво внимание, но се стигна до един момент, в който бюрото не може да си свърши работата”, заяви Рашков. „Докладът на Бюрото е доклад на колективен труд“, подчерта той. Не знам защо се получи това нещо в пленарната зала, което злепостави представители на една партия\", допълни Рашков. По думите му затова ГЕРБ са довели \"тежката артилерия\" в лицето на главния прокурор Сотир Цацаров, който да ги крепи. Според него е имало ситуации на грубо поведение и прекъсвания. „Изглежда имаше страх в тези хора. Никъде в моето изложение аз не съм твърдял, че има масово подслушване на политици“, посочи той. Рашков заяви още, че трябва да има данни за тежко умишлено престъпление, което законът очертава, за да бъде правомерно едно подслушване. „Изнасянето на тези данни по подходящ начин в парламента в открито заседание трябваше да окаже положително въздействие върху народните представители“, заяви той. По думите на Бойко Рашков миналата година данните са били до такава степен неглижирани, че по тях не е имало никакъв дебат. „Аз съм деен човек и искам да се свърши полезна работа“, заяви той. Директорът на Националното бюро за контрол на специални разузнавателни средства уточни още, че е имало изказвания, според които като че ли той вършил вредоносна дейност, излагайки работата на Бюрото. ", "date": "2017.12.11", "title": "Бойко Рашков: Не съм твърдял, че има масово подслушване на политици, магистрати и журналисти"}
{"url": "http://epicenter.bg/article/Menda-Stoyanova-stana-doktor-honoris-kauza-na-Muzikalnata-akademiya-v-Plovdiv-/142708/2/0", "text": "Едночасов концерт изнесоха студенти и преподаватели от Академията за музикално, танцово и изобразително изкуство в Пловдив пред депутатката Менда Стоянова. Тя бе удостоена с титлата доктор хонорис кауза на учебното заведение. Цялото ръководство, начело с ректора проф. Милчо Василев почете шефката на бюджетната комисия в парламента, съобщи \"24 часа\".  \"Доста ходихме по мъките, за да стигнем до 2 ноември, когато ми се обадихте и съобщихте, че сте издействали 1,1 млн. лева от държавата за ремонта на Жълтото училище\", каза Василев. 160-годишната сграда е паметник на културата и в нея бе невъзможно да се осъществява учебен процес. Сега тя е опасана в скеле и се прави цялостен ремонт с издействаните пари от Менда Стоянова. Ректорът благодари и на кмета Иван Тотев за отпуснатите 100 000 лева от общината.  \"Бях толкова много лъган от предишни управници, че ще помогнат. Не можах да повярвам, когато разбрах, че Стоянова е осигурила средствата\", допълни проф. Василев. По думите му догодина Жълтото училище ще е готово.  \"Приемам наградата с огромно притеснение и отговорност. Аз не съм академичен човек. Нямам пряка връзка с музиката и изкуството. Радвам се, че ще запазим една национална светиня, в която са отеквали стъпките на Иван Вазов и Пенчо Славейков\", каза финансистката. И допълни, че ще помисли каква лекция да изнесе пред музикантите.  Те пък я почетоха с едночасов концерт. Студенти от всички факултети свириха и пяха класика, джаз и народни песни. На събитието присъства кметът Иван Тотев и областният управител Здравко Димитров.", "date": "2017.12.11", "title": "Менда Стоянова стана доктор хонорис кауза на Музикалната академия в Пловдив "}
