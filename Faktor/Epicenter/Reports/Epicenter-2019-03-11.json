{"url": "http://epicenter.bg/article/Proof--Plamen-Kirov--Parlamentat-e-v-konstitutsionnite-si-pravomoshtiya-da-obyavi-danachna-amnistiya/177315/2/0", "text": "\r\n Парламентът е в конституционните си правомощия да обяви данъчна амнистия и промените в Закона за вероизповеданията имат точно такъв правен резултат. Това заяви за „Дарик” бившият конституционен съдия Пламен Киров. Той обясни, че в конкретния случай с неплатените от Главното мюфтийство задължения към държавата става въпрос не за опрощаване на дългове, а за амнистия на вземанията. \r\n \r\n \r\n   Според бившия конституционен съдия Пламен Киров парламентът има правомощия да прецени дали да амнистира задължения към държавата, било то събираеми или несъбираеми и да обяви със закон амнистия за тях. Това по думите му това не противоречи на Конституцията. Той добави, че се бъркат правните понятия амнистия и опрощаване. \r\n   \r\n „Значи очевидно не става въпрос за опрощаване, защото се опрощават само несъбираеми вземания към държавата. И това е правомощие на президента. Парламентът може повече от това, което може президентът. Той може да обяви данъчна амнистия и това става със закон, тъй като парламентът упражнява своите правомощия преди всичко като приема закони, там където се налага да създава нормативна уредба. \r\n   \r\n При данъчната амнистия се опрощават не само несъбираеми вземания, но и събираеми. Въпросът е какво парламентът прецени за целесъобразно във връзка с приходната част на държавния бюджет. \r\n   \r\n Или можеш да се лишиш от определени приходи, с оглед на някаква по-висша цел. В случая с гласуване на измененията в закона за вероизповеданията, макар и законът да не е обявен публично като данъчна амнистия, той има такъв правен резултат. Аз не знам дали тази преценка е правилна, не знам какви са мотивите на парламента и истинските мотиви на мнозинството, което гласува. Но, че парламентът е в конституционните си правомощия да го направи, според мен е така.“ \r\n   \r\n В петък Народното събрание прие на първо четене промени в Закона за вероизповеданията, с които неплатените от Главното мюфтийство 8 млн. лв към 31 декември 2018 година ще бъдат амнистирани. Амнистията е валидна и за Българската православна църква, но тя няма задължения. \r\n   \r\n В хода на дебатите се чуха призиви законът на де се приема, защото е противоконституционен, тъй като само президентът има право да опрощава дългове към държавата. \r\n   \r\n \r\n \r\n", "date": "2019.03.11", "title": "Проф. Пламен Киров: Парламентът е в конституционните си правомощия да обяви данъчна амнистия"}
{"url": "http://epicenter.bg/article/Mustafa-Hadzhi--Prihodite-ot-imotite-na-myuftiystvoto-ne-sa-dostatachni--za-da-se-pokriyat-zadalzheniyata/177252/2/0", "text": "Приходите от имотите на мюфтийството не са достатъчни, за да се покрият задълженията към държавата. Това каза пред журналисти главният мюфтия Мустафа Хаджи след среща при премиера Бойко Борисов с българския патриарх Неофит, предаде Агенция „Фокус“.   „Срещата с премиера и патриарх Неофит мина в дух на толерантност, разбирателство. Ние като граждани на тази държава имаме ангажимент да пазим мира и спокойствието. Всеки според позицията, в която се намира, трябва да направи всичко възможно да запази мира.   Оттук нататък всеки един гражданин трябва да направи всичко възможно да   Трябва да го запазим и да го оставим на нашите поколения, тъй като родината е на всички и всички имаме право да останем в нея“, каза още Мустафа Хаджи.   Относно информацията, че Главно мюфтийство печели над 30 млн. лева годишно от над 4 700 имота,     Той посочи, че дълговете на мюфтийството са натрупани от 2005 г. насам. „Това са стари задължения, върху които текат лихви. На този етап не мога да навляза в конкретика, това е работа на счетоводството“, каза още той и посочи, че не се занимава със счетоводните въпроси.   На въпрос дали приходите от имотите не са достигали за покриване на задълженията, главният мюфтия отговори:   Приходите от тях не са достатъчни.\"   Нека бъдем с отворени отношения, призова той и благодари на премиера за отношенията му към вероизповеданията в България. И патриарх Неофит, и неговият викарий епископ Поликарп отказаха да коментират дали нещо заплашва мира в страната.  ", "date": "2019.03.11", "title": "Мустафа Хаджи: Мъдростта на българския народ не позволи да се случи това, което стана в Косово "}
{"url": "http://epicenter.bg/article/Patriarh-Neofit--Blagodarya-na-premiera-Borisov-za-dobronamerenite-otnosheniya-kam-veroizpovedaniyata/177254/2/0", "text": "Благодаря на премиера Борисов за добронамерените отношения към вероизповеданията. Това каза пред журналисти българският патриарх Неофит след среща при премиера Бойко Борисов с главния мюфтия Мустафа Хаджи, предаде Агенция „Фокус“.   „Разговорът беше полезен. Всички очакват от нас да бъдем в добри отношения. Благодаря на нашия премиер, че има добронамерени отношения към вероизповеданията. И нека да бъдем с отворени отношения“, заяви патриарх Неофит.   И патриарх Неофит, и неговият викарий епископ Поликарп отказаха да коментират дали нещо заплашва мира в страната.  Винаги сме работили ползотворно с правителството и каквито и да било технически моменти или въпроси, свързани с реализирането на новоприетия Закон за вероизповеданията могат да бъдат изчистени в комисиите, каза викарият на патриарх Неофит.  Очакваме и бъдещи проекти - реставрацията на храм-паметник \"Св. Александър Невски\", Зографският манастир също има нужда от помощ. Правителството се отнася еднакво добре към всички вероизповедания без да разделя никого. Ние имаме специфични проблеми, обяви епископ Поликарп.  Нашите братя, които изповядват ислям, имат особени административни и други проблеми.  И ние сме имали, но нашата Църква успя в последните години да ги изчисти. Трябва да се започне отначало, за да може да се реализира така добре замисления нов проект в Закона за вероизповеданията - да се финансират вероизповеданията с текущи разходи да се поемат възнагражденията на свещенослужителите от държавата и да се изключи възможността те да получават пари от чужбина, стана ясно от думите на викарият на Негово Светейшество. ", "date": "2019.03.11", "title": "Патриарх Неофит: Благодаря на премиера Борисов за добронамерените отношения към вероизповеданията"}
{"url": "http://epicenter.bg/article/Veselinov--VMRO-iska-zabrana-za-finansirane-na-veroizpovedaniyata-ot-vanshni-iztochnitsi/177275/2/0", "text": "Искаме забрана за финансирането на вероизповеданията от външни източници. Това ще бъде едно от предложенията, които ще внесем в Народното събрание между първо и второ четене на закона за вероизповеданията, коментира в Русе заместник-председателят на ВМРО и депутат от коалиция \"Обединени патриоти\" Искрен Веселинов, предаде БТА.   Притесняваме се, че основната цел на закона - да еманципираме мюсюлманското вероизповедание от държавата Турция, от турския Дианет, не е изпълнена.   \"Въпросът е принципен. Не можеш да даваш 12 млн. лева авантаж на едно вероизповедание и в същото време да оставиш то да бъде финансирано от Дианет\", каза Веселинов.   Той заяви още, че ще бъдат направени предложения за отмяна на всички текстове в закона, които поставят Главното мюфтийство в едно привилегировано положение.   \"Безобразие е законопроекти да се правят за обслужване на едно вероизповедание. Това е лош пример. Ще доведе до верижна реакция и утре други вероизповедания ще спрат да си плащат данъците и осигуровките, защото ще знаят, че в един момент държавата ще може да им ги опрости\", каза Веселинов.  ", "date": "2019.03.11", "title": "Веселинов: ВМРО иска забрана за финансиране на вероизповеданията от външни източници"}
{"url": "http://epicenter.bg/article/Tsvetanov-dade-znak--Mariya-Gabriel-shte-vodi-evrolistata-na-GERB-/177276/2/0", "text": "Зам.-председателят на ГЕРБ Цветан Цветанов даде знак, че българският еврокомисар Мария Габриел ще оглави листата на управляващата партия за изборите за Европейски парламент на 26 май.   В момента Мария Габриел е получила най-много номинации в структурите на ПП ГЕРБ. Говорим за над 10 хил. номинации, които са от 232 общини, каза пред журналисти председателят на ПГ на ГЕРБ Цветан Цветанов, цитиран от „Фокус“.   „Има процедури, по които могат да бъдат обявявани съответните кандидати и когато бъде окончателно готова листата с решения на Изпълнителната комисия, тогава ще дадем истинската новина. Аз съм убеден, че тя има изключително голям потенциал, защото е работила по много сериозни досиета както като евродепутат, така и като еврокомисар“, добави Цветан Цветанов. Той отговори така на въпроса фалшива или истинска е новината, че българският еврокомисар Мария Габриел ще води евролистата на ГЕРБ. \"Знаете, че в момента най-актуалната тема е дигиталният свят и всичко, което е свързано с цифровата икономика\", обърна се към представителите на медиите Цветанов.   Цветан Цветанов отговори на въпросите на журналистите, след като участва в конференция на тема „Киберсигурността в Европейския съюз: начини да отговорим на все по-нарастващите заплахи“.   Както сега, така и за в бъдеще ГЕРБ продължава да работи изключително честно с коалиционните си партньори, каза още пред медиите Цветанов, помолен за коментар на изявление от \"Обединени патриоти\". Коалиционните партньори на ГЕРБ призовават партията да промени становището си по Закона за вероизповеданията.   ГЕРБ ще подкрепи промените в Закона за вероизповеданията и на второ четене - след като сме подкрепили закона на първо четене, означава че сме заявили много ясно политическата си воля, добави той.  ГЕРБ е втората политическа сила, която има най-много мюсюлмани. В никакъв случай не бих могъл да разделям живота в България на християни и мюсюлмани, на католици и евреи. Бих призовал всички политици, които говорят за противопоставяне в обществото, да се хванем ръка за ръка и да бъдем посланици на толерантността, а не на тези, които разединяват. Явно има някой, който иска да прави някакво съществено разделение. Хората в смесените региони живеят прекрасно и в момента някой може би цели нещо друго. Аз никога не съм делил българските граждани на етнически принцип, подчерта Цветан Цветанов.  Попитан дали с тези думи визира партньорите на ГЕРБ в управляващата коалиция - Обединените патриоти, Цветанов заяви: \"Всеки един, който се припознае в това, което съм казал, може да си направи извод за поведението си в обществото\".   „Ние смятаме, че Законопроектът, по който се създадоха доста възможности за спекулации и за създаването на опорни точки, дори на политически централи, каквато е БСП. Вие видяхте, че те през тези 20-15 дни отсъстват от парламентарния дебат, отсъстваха от Закона за социалните услуги, който беше изключително важен, защото една социална партия трябваше да участва активно в този дебат в българския парламент“, посочи още председателят на ПГ на ГЕРБ.  ", "date": "2019.03.11", "title": "Цветанов даде знак: Мария Габриел ще води евролистата на ГЕРБ!"}
{"url": "http://epicenter.bg/article/Radev-Sloveniya-i-Balgariya-izlachvat-stabilnost-i-vodyat-politika-v-interes-na-sigurnostta-na-Balkanite/177278/2/0", "text": "Общата цел на България и Словения е да се повиши двустранният стокообмен, тъй като все още не е използван огромен потенциал. Това каза на пресконференция президентът Румен Радев по време на посещението си в Словения, предаде Агенция „Фокус“.   “С президента Борут Пахор направихме преглед на нашите отношения в двустранен формат и на общите политики и ангажименти по отношение на предизвикателствата към региона и Европа. Словения и България имат общи славянски корени и близки културни традиции – това е една много здрава основа за развитие на двустранните ни отношения в интерес не само на нашите народи, но и в интерес на региона. Защото ние сме две страни, които са на противоположните географски краища на Балканския полуостров. Но самият факт, че и Словения, и България излъчват стабилност и сигурност и водят диалог и политика на сътрудничество в интерес на сигурността и мира на Балканите е изключително важен фактор за стабилизацията и европейската перспектива на Западните Балкани“, обясни Радев и посочи, че по този начин може да се формира ефективна политическа ос на споделени ценности, помирение и ангажименти за бъдещето на региона.   Държавният глава заяви, че двете държави продължават да развиват диалог и сътрудничество на високо политическо ниво и при голяма интензивност. „Доказателство за това е откриването на посолството на Словения в София миналата година. То вече работи ефективно и реализираме заедно много инициативи“, каза още той.   Румен Радев коментира, че общата цел е да се повиши двустранният стокообмен, като все още не е използван огромен потенциал. „Очакваме бизнес контактите да се задълбочават още повече, да се увеличават взаимните инвестиции и търсим нови ефективни взаимно изгодни форми на икономическо сътрудничество. Днес това вече е по-лесно, защото имаме пряка авиолиния между Любляна и София“, подчерта държавният глава и обясни, че след откриването на авиолинията има рязко повишаване на туристите от България към Словения и обратно.   „Споделяме общото мнение, че разширяването на ЕС и НАТО със страните от Западните Балкани е ключов фактор за постигане на стабилност в нашия регион“, каза още Радев и посочи, че има уверението на словенския президент, че този приоритет ще бъда отстояван и по време на Словенското председателство на Съвета на ЕС, което ще се проведе по време на втората половина на 2021 г.   „Нашата обща позиция по бъдещето на Европа е да работим заедно за изграждане на сигурна, солидарна и силна Европа, уверена в утрешния ден“, заяви Радев.  ", "date": "2019.03.11", "title": "Радев:Словения и България излъчват стабилност и водят политика в интерес на сигурността на Балканите"}
{"url": "http://epicenter.bg/article/Prof--Vanya-Dobreva--Zashto-Sofroniy-Vrachanski-veche-ne-se-izuchava-/177281/2/0", "text": "  Днешният ден е посветен на един от най-великите ни възрожденски дейци – Софроний Врачански. Тази година отбелязваме 280 години от рождението му и 225 години от ръкополагането му за Врачански епископ! Следва да отбележим, че Софроний е най-издигнатият българин в онези времена на ХVІІІ-ХІХ век! Съчиненията му го определят като енциклопедична личност – учител, богослов, оратор, политик, писател. Чуждестранните изследователи отдавна са определили неговото „Житие и страдание грашнаго Софрония“ за първата южнославянска белетристична творба.  За съжаление, но и за наш позор като потомци, държавата се е дистанцирала от отбелязването на юбилея на тази голяма личност.   Най-вероятно, защото преди два века Софроний е имал неблагоразумието да посочи, че българите и русите са братя. И никъде не е написал колко добре се „съжителства“ в петвековната ситуация на „присъствие“. Няма как днешните управляващи, потънали в евроатлантически ценностен блян, да му простят нито православната принадлежност, нито неговата надежда, че Русия ще помогне на страдащия под чуждото иго български народ… И така. В учебните програми на българското учелище Софроний вече не се изучава – може би заради наложеното обяснение с гриф „труден за разбиране“.. ", "date": "2019.03.11", "title": "Проф. Ваня Добрева: Защо Софроний Врачански вече не се изучава "}
{"url": "http://epicenter.bg/article/Sergey-Stanishev-i-Elena-Yoncheva-s-nay-mnogo-nominatsii-za-evrolistata-na-BSP/177284/2/0", "text": "Около 100 са номинираните за листата на БСП за предстоящите избори за Европейски парламент, което прави подреждането на червената листа изключително трудно. Решение кой да я води трябва да вземе в неделя, 17 март, Националният съвет на партията.  От данните, качени на официалните страници на червените областни и общински организации в интернет, става ясно, че с най-много номинации са президентът на ПЕС и евродепутат Сергей Станишев и журналистката Елена Йончева, говорител на ПГ на „БСП за България“. В челната петица са още зам.-председателят на БСП и „външен министър на партията“ Деница Златева, както и сегашните евродепутати Петър Курумбашев и Момчил Неков.  Сред номинираните са сегашни евродепутати и народни представители в 44-ото Народно събрание.  Дори лидерът на БСП Корнелия Нинова, въпреки публично декларираното ѝ нежелание да участва в тази надпревара.  Още през ноември миналата година Нинова заяви: Не мога да ви кажа кой ще бъде водач на евролистата на \"БСП за България\", но мога да ви кажа с 200 процента сигурност, че няма да съм аз и тази позиция няма да се промени до май“.  Само бургаските социалисти онзи ден излъчиха 50 души за кандидати за Европейския парламент. Шестима от тях са от бургаската партийна организация – народният представител Николай Тишев, Христо Панайотов, общинският съветник Радослав Петков, Атанас Зафиров – член на ИБ на НС на БСП, Георги Тодоров и Йордан Георгиев. Сред останалите номинирани са Елена Йончева, Петър Кънев, Деница Златева, Ирина Бокова, Валери Жаблянов, Драгомир Стойнев, Янаки Стоилов, проф. Иво Христов, Крум Зарков, Жельо Бойчев, Кристиян Вигенин и др. Номинации получиха също така досегашните евродепутати Петър Курумбашев, Момчил Неков, Георги Пирински и Сергей Станишев.  В Сопот номинациите за членове на ЕП са 19, като сред тях са имената на Сергей Станишев, Елена Йончева, Калоян Паргов, Георги Пирински, Петър Корумбашев, Галин Дурев, Валери Жаблянов, Момчил Неков, Николай Бериевски, Атанас Тумбалев.  И четиримата сегашни евродепутати бяха номинирани от социалистите в Пловдив.  Сред номинираните в Плевен личат имената на Сергей Станишев, проф. Румен Гечев, Елена Йончева, проф. Иво Христов, Петър Курумбашев, Деница Златева, Янаки Стоилов и Крум Зарков.   Столични социалисти също ще изпратят на \"Позитано\" 20 списък с около 50 имена. Издигнати са четиримата сегашни евродепутати, както и депутатите проф. Румен Гечев и Антон Кутев. Трима души - Сергей Станишев, Елена Йончева и проф. Гечев са посочени и директно като предпочитани водачи на червената листа.   Номинирането продължава, тъй като не са проведени десетина от общинските конференции на БСП.    ", "date": "2019.03.11", "title": "Сергей Станишев и Елена Йончева с най-много номинации за евролистата на БСП"}
{"url": "http://epicenter.bg/article/Izpravyat-pred-sada-v-Ispaniya-Vetko-i-Marinela-Arabadzhievi/177229/3/0", "text": "Ветко и Маринела Арабаджиеви се очаква да бъдат изправени пред съда в Испания. Те бяха задържани за 72 часа след акция на испанските власти в четвъртък сутринта в жилище, използвано от Георги Семерджиев, известен като Жоро Шопа, намиращо се в Кабрера де Мар в близост до Барселона.   Пред испанския съд Ветко и Маринела Арабаджиеви трябва да заявят дали искат да бъдат съдени там или екстрадирани в България.   Заместник главният прокурор Иван Гешев разясни, че ако изразят желание да бъдат върнати в страната, това може да стане в рамките на 15 дни, докато в противен случаи предстои дело на две съдебни инстанции.   Ветко и Маринела Арабаджиеви бяха издирвани с европейска заповед за арест от края на август миналата година. На двамата задочно са повдигнати обвинения за участие в организирана престъпна група за данъчни престъпления - укриване на данъци и пране на пари.    При специализирана операция на 31 август 2018 г. в офиси и хотели на семейство Арабаджиеви в София и Пловдив бяха задържани 10 лица във връзка с разследване за данъчни престъпления и пране на пари. Впоследствие имуществото на Арабаджиеви беше запорирано от НАП.   Зам. главният прокурор Иван Гешев тогава коментира, че нанесената от сем. Арабаджиеви щета върху държавата е в размер на около 9 млн. лв. При акцията бяха иззети над 10 млн. лева в брой и автопарк за 5-10 млн. лева. Впоследствие обвинения бяха повдигнати на шест души, сред които и на син на семейство Арабаджиеви – Вълчо. Към момента Вълчо Арабаджиев е в ареста по обвинения за участие в престъпна група за пране на пари, ръководен от родителите му. Съдът остави за постоянно в ареста двете служителки Елена Караянева и Ромелия Кирилова, които също са обвинени за участие в групата.   През януари т.г. Апелативният съд в Пловдив отмени окончателно наложените от НАП запори на сметки и имоти на Ветко и Маринела Арабаджиеви на стойност 16 млн. лв. с мотива, че имотите и сметките са били запорирани като обезпечение на задължения, които обаче са значително по-малки и възлизат на малко над 640 000 лв.", "date": "2019.03.11", "title": "Изправят пред съда в Испания Ветко и Маринела Арабаджиеви"}
{"url": "http://epicenter.bg/article/Ruzha--koyato-zasenchi-Valka-ot-Uolstriyt--e-bila-biznes-damata-na-2014-g--u-nas/177241/4/0", "text": "Разкритията на американската прокуратура за пирамидата OneCoin звучат толкова невероятно, че приличат повече на сценарий на филм, отколкото на афера, която може да се случи в съвременния свят.   Нашенката, която е в неизвестност от 2017 г., е обвинена, че е организирала измама за 4 милиарда долара. Това е в пъти повече от схемите на световно известния инвестиционен брокер Джордан Белфорт, който е прототипа в реалния живот на героя на Леонардо ди Каприо от лентата \"Вълка от Уолстрийт\".   OneCoin имаше множество предупреждения от финансови регулатори по цял свят, но схемата продължи да се разраства. В Германия дружеството получи забрана да оперира и започна криминално разследване. У нас през януари миналата година имаше претърсване на офисите на пирамидата.   През есента на 2018 г. беше арестуван и американския адвокат Марк Скот, обвинен в изпиране на 400 млн. долара от OneCoin. А според медийни публикации и съоснователят на криптовалутата Себастиян Грийнууд е задържан в Тайланд и екстрадиран в САЩ, но засега няма данни да е обвиняем.   Едва преди четири дни обаче бе арестуван братът на Ружа Игнатова Константин, който се изявяваше като глобален лидер на схемата след като сестра му изчезна.   Според федералния прокурор в Ню Йорк Джефри Берман OneCoin изобщо не е криптовалута, за каквато я представят пред инвеститорите а схема основана \"изцяло на лъжи и измама\". Става дума за класическа пирамида като популярната МММ на Сергей Мавроди от началото на 90-те години на миналия век, само че облечена в новите дрехи на високите технологии и популярните през последните години схеми за копаене на електронни пари.   В обвинителния акт на американската прокуратура се посочва, че OneCoin е криптовалута, съществуваща само в съзнанието на нейните създатели и техните съучастници. За разлика от автентичните криптовалути (например биткойн), които регистрират историята на трансакциите в т. н. \"блокчейн\", OneCoin няма реална стойност и не предлага на инвеститорите никакъв способ за проследяване на парите, а също така не може да се използва за закупуване на нищо.   OneCoin е основана от Ружа Игнатова в София през 2014 г. През същата година тя получава наградата Бизнес дама на годината на пищна церемония в столичния хотел, организирана от т. нар. \"лорд\" Евгени Минчев.   Сега от родната \"бизнес дама\" няма ни вест, ни кост, но със сигурност тя вече \"прослави\" родината. След намесата на американската прокуратура обаче вероятно Ружа Игнатова ще бъде намерена доста бързо. А когато стане това, нашенката само може да се надява да има съдбата на Джордан Белфорт. Когато бяха разкрити неговите измами, бившият финансов брокер трябваше да възстанови само 110 милиона долара на инвеститори, лежа 22 месеца в затвора, а след като излезе стана мотивационен лектор, който пълни залите в цял свят. През 2015 г. той имаше лекция и у нас, посетена от стотици хора платили по 800 лева, за да чуят мислите му.   Белфорт има какво да каже. Той твърди, че \"няма нищо по-лесно от това да печелиш пари\", а също и че \"първоначалното публично предлагане на криптовалути (Initial coin offering, ICO) е най-голямата измама на всички времена\".   Нашата Ружа явно го е слушала много добре. Вероятно и тя може да разкаже много, но най-добре е да започне оттам кой стои в основата на цялата измамна схема.    ", "date": "2019.03.11", "title": "Ружа, която засенчи Вълка от Уолстрийт, е била бизнес дамата на 2014 г. у нас"}
{"url": "http://epicenter.bg/article/Shte-ima-li-kriza-mezhdu-SASht-i-Turtsiya-zaradi-ruskite-S-400-/177239/11/0", "text": "Любителите на дипломатическата история осъзнават важността на датите: Те отбелязват крайъгълни камъни, повратни точки, моменти на пробив и раздели. Тези, които следят Турция, ясно осъзнават, че се оформя нова ера в дипломатическата история на страната.  4 и 5 март 2019 година със сигурност ще станат важни дати в тази нова дипломатическа история.  Миналият понеделник, обръщайки тенденцията тихо и насаме да решава проблемите си с Анкара, американският президент Доналд Тръмп изпрати писмо до Конгреса, призовавайки за прекратяване на преференциалното търговско третиране за Турция. По-голяма част от износа на Турция за САЩ се радва на безмитен режим от 1975 година насам.  Във вторник генерал Къртис Скапароти, командир на Европейското командване на САЩ и Върховният командващ на НАТО, отговори на въпрос от Комисията по въоръжените сили на Сената за това какъв би бил съветът му ако Турция финализира сделката за закупуването на руската противоракетна система С-400.  „Най-добрият ми съвет от военна гледна точка би бил да не им продаваме изтребители F-35, да не летим и да не работим със съюзник, който използва руските системи, особено тези за противовъздушна отбраната“, заяви генералът.  Изглежда, че администрацията най-накрая е настигнала Конгреса, когато става въпрос за поставяне под съмнение на статута на Турция като съюзник. Американският сенатор Крис Ван Холен – лидер на неотдавнашните усилия на Конгреса да предотврати даването на изтребители F-35, ако Турция придобие руската С-400 – отбеляза значението на случилото се през тази седмица.  „Не мисля, че Турция се съмняваше в решимостта на Конгреса -да я принуди да изостави С-400“, каза Ван Холен, но Анкара придаде по-голямо значение на „двусмислието от страна на администрацията на Тръмп“. Свидетелствата на генерал Скапароти и на действащия министър на отбраната Патрик Шанахан премахнаха всяка неяснота: „Американското правителство е обединено в своята позиция“ по отношение на очакванията за Турция и всички заинтересовани страни във Вашингтон „губят търпение“ с Анкара.  Тази липса на двусмислие и открито чувство на безсилие е особено забележителна, тъй като всяка една администрация досега беше възприела навика да преговаря за постоянните трансгресии на Турция и да надценява приноса й като съюзник.  “Единствената последователност в политиката на САЩ по отношение на Турция е пожелателното мислене”, казва Майкъл Рубин от Американския институт по предприемачество. Днес един по-реалистичен, но и по-песимистичен поглед към Турция заменя дългогодишния консенсус във Вашингтон. Рубин отбелязва промяната през последните няколко години: „Конгресът на САЩ, Пентагонът и свободната преса станаха „враждебни“ към Турция и тя стана все по-слаба дори за длъжностните лица в Държавния департамент, които са про-турски настроени. Бивш служител на Пентагона, Рубин вижда важността в намаляващия брой на привърженици на Турция в правителството на САЩ.  Турция получи статут на „предпочитана нация“ по време на първия мандат на Барак Обама, а загубата му по време на същата администрация и неуспехът да го получи обратно по време на администрацията на Тръмп трябва да е било особено шокираща новина за турския президент Реджеп Тайип Ердоган.  Неоправданото издигане и фаворизиране на Турция може да бъде отчасти отговорно за настоящата криза в двустранните отношения.  “Вашингтон е изпратил твърде много смесени сигнали към Ердоган – като оттеглянето на обвиненията срещу нападателите на Шериданския кръг”, според Айкан Ердемир, старши сътрудник във Фондацията за отбрана на демокрациите и бивш член на турския парламент. Ердемир твърди, че това е позволило на Ердоган да вярва, че “Турция е твърде голяма, за да се провали” по отношение на оценката на САЩ и че на самият президент може да му се размине заради закупуването на системите С-400.  Дебатът за С-400 изглежда провокира завой на 180 градуса, когато става въпрос за консенсуса във Вашингтон по отношение на Турция, чиято надеждност е открито и постоянно поставяна под въпрос.  “Закупуването на С-400 от страна на Турция издава тайни и разузнавателни данни”, казва Рубин, който твърди, че тази оръжейна система е потенциален Троянски кон, който прави въздушната отбрана на НАТО и други активи (като F-35) по-уязвими за Русия.  В Конгреса се появи консенсус, че няма никакъв начин, по който на Турция може да бъде позволено да има и С-400 и F-35. Сенатор Ван Холен смята, че това ще “изложи на риск американските пилоти на F-35” и че “неприемливо е съюзникът на НАТО да компрометира сигурността на другите сили на Алианса.”  Ван Холен понастоящем ръководи група сенатори, които подготвят ново законодателство, което ще забрани трансфера на F-35 към Турция, ако страната не се откаже от руските С-400.  Във Вашингтон все още остава лоби „Да не губим Турция” – и не е случайно, че именно то има най-тесни финансови връзки с Турция. Но тяхната реторика маскира факта, че Турция вече може би е изгубена. Ердемир твърди, че “сърцето на Ердоган е с Русия” и се тревожи, че радикалните промени в армията след опита за преврат през 2016 година. – с издигането на евразийците и трансатлантиците – може би са блокирали турския завой към Запада.  Доставката на С-400 и плановете за подготовка на турски офицери в Русия биха могли да направят тази тенденция постоянна и Ердемир предупреждава, че „военната култура на НАТО може постепенно да бъде заменена от руска военна култура“.  След като десетилетията използване на „мед“ за привличане на Турция към Запада се оказаха недостатъчни, администрацията на президента Тръмп и Конгресът ще трябва да предложат „оцет“. Изясняване на последиците – на търговския фронт, на отношенията в областта на сигурността – че Турция ще пострада, ако продължи да се отклонява от Запада, може да убедят Ердоган, че ухапването на Вашингтон най-накрая ще бъде по-лошо от лая му. Но в момента Ердоган залага, че Вашингтон ще мигне първи. ", "date": "2019.03.11", "title": "Ще има ли криза между САЩ и Турция заради руските С-400?"}
{"url": "http://epicenter.bg/article/Nedyalko-Yordanov--/177257/6/0", "text": "      - Добър ден. Каква е тази страхотна реклама?     - Интересно е да ви кажа, че това, което прочетохте от „Бог да пази България“ е писано преди 28 години. Ужас. Толкова години са минали и не знам – това е някак си много тъжно. Аз много отдавна не бях се връщал към тази песен и сега във вашите уста така като я чух отстрани, наистина ми стана много особено. Как може така да не сме мръднали, даже обратното. Но няма да говорим за политика, нали?     - Много интересно – вчера се зачетох в един мой дневник, писан през 1991 година. Значи толкова – 28 години. И ми стана едно такова тягостно, особено, странно, защото това беше много неопределено време. Страшно много бяхме разделени на две – на сини и червени. Ние тогава се опитвахме – помня с д-р Петър Герклиев и нашата организация – да направим политически център между червените и сините, да опитаме, макар че ни разпънаха на кръст, но си казахме дясната ръка да е хваната за сините, лявата да е хваната за червените и така да ги съберем, да се обединим. Много разделена беше тогава нацията. Но и сега, макар че не е така яростно, но някак си не сме единни.   Трябва да се случи нещо, някакво голямо събитие, за да се обединим. Спомням си миналата година, когато Гришо спечели турнира и целуна корта, аз написах едно стихотворение, което се казваше „Момчето“. Пуснах го във Фейсбук и не очаквах такъв ефект. Аз винаги, всяка сутрин пускам стихотворения там. Но тогава останах изненадан, защото за нула време го бяха лайкнали някъде към 5000 души. И след това вече продължиха нататък и така не знам колко се събраха и получих много.   Което показва, че има нещо, което може да ни обедини, да бъдем някак си заедно, защото се смаляваме страшно много. Много ми е мъчно от това.       - Това е същото стихотворение. Обаче знаете ли какво, за да бъдем – то няма начин да избягаме от днешния ден и от това, което ни заобикаля, макар че аз последните години някак си се отдадох на други мисли. Случиха ми се разни премеждия – почнах да се замислям за живота въобще, за смъртта, за това колко ми остава и че има много по-важни неща от тези дребни отнесени към Космоса проблеми. Но тъй като любимата ми, първородната ми внучка Тамара вече втора година учи в Англия, през вечер разговаряме по Скайп на екранчето и тъй като толкова много българи и българчета отидоха в чужбина и кой знае дали ще се върнат, аз се тревожа и за нея. Може да и хареса, може да остане, знам ли. И затова бях написал стихотворение, което се казва „На изпроводяк“ – и ако нямате нищо против, бих ви го прочел.     - Тръгвате си, мили мои… Зная… Безвъзвратно. Значи твърдо сте решили… Никакво обратно… Майка ви съвсем не плаче, даже ви се радва… Малка капчица в окото само се прокрадва.   Там отивате, където няма да сте гладни… Господарите ви чакат… Точни и изрядни… Ще започнете веднага… Сигурно начало… Евтино ще продадете ум, душа и тяло…   Всичко там е подредено… На отчет се води… Там изобщо не познават Кирил и Методий… По лицата им не виждаш радости и скърби. Те и досега ни бъркат с гърци и със сърби.   Българчета, мили мои… Моми и ергени… Много скоро някой Момък там ще се ожени. И Мома ще си намери мъж богат на сметка. Българката е красива… Истинска плеймейтка.   Ще живеете нормално… Триетажна къща… И басейн със спа салон… Е, как да ви се връща В тази бедна, Черноморска, никаква Родина, Във която брадва пее в Рила и Пирина.   Мляко българско децата първом ще засучат, ала български език те няма да научат. Но ще им е интересно как се меси хляба, за три дена пак на гости на дядо и баба.   Но ще минат… и ще минат… не много години. И ще се споминат тука близките роднини. И ще продадете всичко… Процедура бърза. И с родината ни нищо няма да ви свързва.   Да не мислите, че Нея я интересува… Сеща се когато трябва пак да се гласува. Мили българчета мои… Тръгвате ли? Жалко. Как да кажа – потърпете поне още малко?       - Там е такова. Не знам.     - Да, бях.     - Как – ами то стана някак си не бих казал точно мода, някаква инерция, когато завършат тук – говоря за тези интелигентните българчета от интелигентни семейства, да отидеш да учиш в чужбина. По-престижно се смята някак си. Пък аз съм си завършил специалност „Българска филология“ в Софийския университет при страхотни професори. Много ми се искаше и моята внучка да учи тук, но тя е особена такава и записа безумна специалност – 12 души от цял свят са – „Криминология и компютърни“. Такава една авантюристка. Тук няма такава специалност. И все си мислех, че ще съжалява, ще се върне, но тя е упорита. Казала си е – това е положението. Та какво да ви кажа, не знам. Въпросът е иначе да не говорим за тези, които отиват да си търсят прехраната – там е вече съвсем друго. Наистина някои отиват временно, други – завинаги. Аз доколкото слушам изчисленията – 7 милиона сме тук, 2 милиона са вън.     - Да.     - Хайде.     - „Полковник Стоянов“ е това.     - Това е една уникална книга. Не знам дали е имало такава и дали ще има. Съдържа 125 нови стихотворения, писани в продължение на 11 месеца. И стана така, че аз преживях някакви премеждия и си казах, че нямам вече време за губене и трябва от ранни зори до късна вечер да кажа всичко, което мога да кажа още. Така всяка сутрин се събуждах, пишех по едно стихотворение и пусках във „Фейсбук“. Половин година преди това излезе първата част на „Сребърна любов“, тя се казва „67 сутрини“. Тук се събраха наистина 125 стихотворения.   Интернет е велико откритие, аз не мога да си представя вече живота без него, защото когато напиша една книга и тя отиде в книжарницата, нямам обратната връзка, не знаеш какво мисли читателят. А така пускаш стихотворението и веднага получаваш мнението. Аз имам 3 страници в социалната мрежа „Фейсбук“, някъде над 30-40 хиляди души могат да прочетат това, което пускам, и мога да науча мнението им.   Освен това тази книга я написах, защото изпитвах необходимост да споделям с някого, а поезията е преди всичко споделяне. Тя не е просто масаж на душата, това е необходимост да кажеш нещо, да споделиш това, което имаш и да видиш отсрещният какво ще каже. По този начин интернет ни спаси от самотата.     - Този, който не е вътре в това, което ви казвам, си казва – каква поезия, глупости, на кого му е до нея? Всъщност в момента има голям поетически бум, наистина. Например има един сайт в интернет, който се казва „Хулите“. Това е художествена литература. 30 000 души има в този сайт, 30 000 души пишат стихотворения. От тях да кажем 40-50 са наистина поети, но няма значение. Другите изпитват необходимост да я напишат, да си излеят душата и да се свържат с другия. Има изключително интересни в момента поети и поетеси. Тъй като аз правех преди време за един вестник цяла страница със съвременни български първо поетеси, после поети, мога да изброя няколко имена на изключително интересни поетеси. Яна Кременска от Враца например, Даниела Дечева от Панагюрище, Мария Донева от Стара Загора, Ники Комедвенска от Сливен, Красимира Макавеева от София. Изключително интересни поетеси. И те стават все по-популярни. Мъжете са по-малко, признавам си наистина, но има наистина поетически бум. Това е важно.     - Не знам какво получават. Цялата работа е, че всеки е оставен на самотек. Сам трябва да пробива. И наистина пробивът става чрез интернет в момента, няма как иначе. Сега Съюзът на българските писатели не е това, което беше. Тогава имаше и кабинет на младия писател, трябваше да кандидатстваш, да влезеш в него, издадеш ли книга, вече си писател. Сега всеки може да издаде, стига да има пари да си плати. Преди, хайде сега да не идеализирам, но това е фактът – с хонорара от една малка, тъничка книжка поезия, която си издал, ти можеш да живееш половин година.     - Моята първа книжка излезе през 1963 година, много преди да се родите, бях съвсем млад учител в Малко Търново. „Всичко ще изпитам“ се казваше. Отзад на книжката имаше една снимчица на младо момченце, където пишеше, че съм учител в Малко Търново. Изведнъж пощата на града беше залята от писма на влюбени ученички, защото в книгата имаше само любовни стихотворения. А сега, за да издадеш книга, трябва да си платиш и след това няма как да я разпространиш. И затова единственият изход е да пишеш, да публикуваш в интернет и да получиш съответно оценката. И затова казвам, че интернет е голяма работа.     - Аз още от 6-7 годишен пиша стихове. Това идва от баща ми. На 7 години останах сирак, той почина на 34-годишна възраст, пишеше стихове. А майка ми ме учеше да рецитирам. Бях 5-6 годишен, когато рецитирах Вапцаров, Валери Петров. Пишех стихотворения. Първото ми се казваше „Дренчо Мушморока“, бях 7-годишен.     - Помня, разбира се. Учителката ме извика и ми каза: Дечко, (казваха ми Дечко от Недялко –беше умалителната форма) ти знаеш, че в нашия клас има един Наско, не слуша, слаб ученик. Правим сега стенвестник“.   Стенвестник – на стената се слага един картон и се пишат разни неща. „И ти за този стенвестник трябва да напишеш едно стихотворение, в което да разобличиш Наско“. И аз се прибрах вкъщи с тази мисия, че трябва да го разоблича. Обаче в моето детско сърчице се е промъкнало някакво съмнение – защо сега Наско, то добро момче, хайде сега има двойки, голяма работа. Как да го разоблича? Но, от друга страна, имам поръчение от учителката. И се измъкнах много хитро. Значи не Наско, а за един измислен Дренчо. И стихотворението се казва „Дренчо Мушморока“. И беше такова: „Дренчо Мушморока, с пет двойки за срока. Всеки ден заради тях той яде пердах. Вдигнат го да кажат колко е пет и пет, а пък той зяпа един самолет“. Това беше стихотворението. Занесох го на учителката, обаче тя каза: „Виж какво, щом пишеш за някакъв си Дренчо, ти трябва да покажеш как организацията „Чавдарче“ превъзпитава Дренчо“. С първото си стихотворение направих първия компромис. Дописах го по следния начин: „Но Дренчо се записа чавдарче и стана наше другарче и добро чавдарче. Дренчо си поправи двойките за срока, вече никой не му казва Дренчо Мушморока“. Оттам нататък винаги, цял живот съм писал не знам колко книги, някъде към 80 вече станаха – стихотворения, спомени, мемоари, пиеси, един роман даже написах, какво ли не. Имам още толкова много планове, но нямам време.   …   - Трябва да ви призная, че преди т.нар. 10 ноември не бях написал нито ред за България, защото това беше някаква такава конюнктурна тема – да пишеш на патриотична тематика. Аз винаги съм бил някак си различен, против конюнктурата, и ми беше неудобно и тъпо да пиша за България, когато толкова много се пише за нея. Когато дойде новото време и видях колко странни и жестоки неща стават с България, стана една от темите ми. Аз имам много стихотворения, написани за нея. Даже мога да ви прочета най-последното стихотворение, което написах сега, на 4 март, след като гледах парада на 3 март. Казва се „Българийо, една едничка“.   Наслушах се на думи умни, Нагледах се на кадри пищни, Едни и същи, все тъй шумни, Изтъркани, многогодишни.   Парад, войничета в строя И марш синхронни като кукли. Любима моя, малка моя… Къде си всъщност, там ли, тук ли?   Щастлива ли си днес? Едва ли. Защо е тъжно, мили Боже? И президент, и генерали, И премиер, министри тоже.   А там, в дъното – народът… Е зад преградата, кибича. На изхода или на входа, Не знае сам, че те обича.   Години, толкова познато, Ту се ядосва, ту се вайка, Обича те неосъзнато, Тъй както се обича майка.   Българийо, една едничка, Дай знак дали си уморена. Дали не си съвсем самичка На тази европейска сцена?   Как търпеливо се стараеш И изпълняваш своята роля. Красавице, и днес играеш… Послушно, не по своя воля.   Такава ти била съдбата… Друг вместо тебе да решава. Интрига, толкова позната. Обичам те, макар такава нещастна, унизена, бедна, но жилава и издръжлива. Ти, наша първа и последна, И жива още! Жива, жива!     - Всичко ми е дала. Аз не мога да си представя, че бих могъл някъде другаде да отида. Бил съм в толкова много страни, на третия ден вече искам да се върна. Ей такъв съм някак си и така трябва да бъде, според мен. Не мога да стоя повече. Помня в края на 70-те години бях поканен на постановка в Полша, поставих там една моя пиеса – „Развод по български“. Щях да се разболея, защото 40 и колко дена репетиции. На всеки 10 дена взимах самолета, прибирах се, стоях пак и така. Абсурд е. Никога не съм се откъсвал от България за повече от 10 дена с прекъсвания. Но това е, не мога. И така трябва да бъде. Аз имам много приятели, които живеят в чужбина. Пишат ми. Много им е мъчно за България. Нямат достатъчно средства често да си идват, но само мислят за страната и четат всичко, което става тук, интересуват се. Не са забравили, че са българи.     - Ох, какво искам да й дам? Аз специално нищо не мога да дам, освен ако са интересни и полезни нещата, които пиша. Но там е работата, че аз си ги пиша за себе си, като вътрешна необходимост, и ако те са нужни и на другите, прекрасно. Иначе могат да си останат само за мен. Никога не съм писал за много хора, не съм от тези гръмогласни поети, които се изправят на някаква трибуна и говорят от нея. Не мога. Аз си пиша това, което ме вълнува. И ако то вълнува и другите, чудесно.     - Да, струва ми се, че все пак имам някакви допирни точки, защото и аз съм съвременник. Освен това, макар че вече наближавам 80, не се чувствам стар. Чудя се на себе си възможно ли е толкова много да съм живял, а гледам на света с 16-годишни очи? Продължавам така да гледам. Странна работа е това. Времето, възрастта, старостта, годините, все повече се замислям и за смисъла на живота, и за това какво ще бъде после, ще го има ли или не? Ето това ми е странно – една тема, която много ме вълнува. И понеже почнахме стихотворения, мога да ви прочета последното от тази книга „Сребърна любов“, което се казва „Огледалото“. Това е последното – когато човек застане пред огледалото какво си мисли.   Не, това не съм аз. Не съм този пред мен в огледалото. И лицето е друго, и ръцете… И, Господи, тялото! Бях престанал отдавна да гледам, но то ме издебна. За какво ми е таз достоверност, така непотребна?   Нали всъщност душата, душата ми всъщност е същата. Както толкова време една си е съща и къщата. И картините, книгите, снимките, шкафа, бюрото… И онази мастилница стара, и в нея перото.   А си мислех по принцип, че никога не ме е еня от това, че човешката външност все пак се променя. Нали ти си ти, не си друг, пък и въпреки дните, непроменяем остава цветът на очите.   А очите ти гледат еднакво, 16-годишно. Всичко друго е маска, фасада, не страдай излишно. Няма смисъл да мислиш за бръчки, за стави, за кости. Приеми тази тъпа легенда, че всички сме гости.   Не приемам! Това огледало веднага ще счупя! Ще го счупя, но после ще трябва май друго да купя.   - Ами ето сега например аз написах една пиеса. 10 години не бях писал и си казах, че няма да го правя повече, достатъчно. Аз имам 20 и няколко пиеси, играни в много държави, много театри. И си казах: стига вече. И тогава написах мемоари четири тома, да си разкажа живота. Но миналогодишният месец юни се събра нашият випуск, ние се събираме всяка година вече, смятайте, 1957 година. И сега сме 70 и толкова годишни, и се събрахме пак. Изведнъж само за една година някаква идиотска промяна – повечето дойдоха с бастунчета и накуцвайки, аз самият също. И ми много особено. И си казах: Боже Господи, тук в това наше малко общество е събран целият човешки живот – и детството, и младостта, и живота, и старостта, и смъртта, която предстои. И написах една пиеса, която се казва „Каквото – такова“, в която има 8 души – 4 жени и 4 мъже старци, дошли, събрали се. Тяхната 95-годишна класна, която е още жива, и едно по-младо момиче, и едно по-младо момче. Общо 11 са действащите лица. Написах тази пиеса. Народният театър поиска да репетирам и април месец ще започнем. Взел съм само артисти и актриси, които отдавна са пенсионирани. Те са били имена, да кажем например от сорта на Емилия Радева, на Жоржета Чакърова, на Мария Статулова, Валя Гиндева, Павел Попандов, Любо Младенов и т.н., да не изброявам всичките. Това са все такива актьори, които са пенсионери, които навремето бяха звезди и са малко позабравени. И трябва да ви кажа, че всички много се ентусиазираха. Събрахме се веднъж в Народния театър, прочетох им пиесата и много се запалиха. Но тъй като са вече стари хора, решихме малко да се затопли времето и тогава да започнат репетициите. Така че април месец ще започнат. Това е нещото, което сега очаквам и ме занимава – да излезе тази пиеса – „Каквото – такова“. - Благодаря и аз.    ", "date": "2019.03.11", "title": "Недялко Йорданов: Мили българчета мои… Тръгвате ли? Жалко..."}
{"url": "http://epicenter.bg/article/Kitay-zabrani-samoletite-Boeing-737-MAX/177227/7/0", "text": "Китай забрани на компаниите за въздушен транспорт да използват самолети Boeing 737 MAX, след катастрофата на самолет от същия модел на Етиопските авиолинии, предаде Франс прес, цитирана от БТА и Новини.бг.  В решението си Дирекцията по гражданска администрация на Китай се позовава на катастрофата в Етиопия и на катастрофата на друг самолет на индонезийската компания \"Лайън еър\" през октомври миналата година. Забраната влиза в сила от 18 ч. местно време днес    В момента китайски компании имат около 60 подобни самолета, съобщава информационна агенция \"Цайцзин\", цитирана от Ройтерс. Според китайската агенция, специализираща в икономиката и финансите, много полети, които е трябвало да използват самолетите Boeing 737 MAX, вместо това ще бъдат извършени с моделите 737-800.  ", "date": "2019.03.11", "title": "Китай забрани самолетите Boeing 737 MAX"}
{"url": "http://epicenter.bg/article/Klubat-po-borba--Burya--ot-Karamantsi-izvadi-oshte-edin-shampion/177263/8/0", "text": "  Адил Мехмедали от Клуба по борба „Буря” в село Караманци е поредният шампион в категорията до 80 кг на държавния шампионат за кадети 15 -16 години, провел се в Бургас. По този повод разговаряхме с треньора Джейхан Тефик, под чието ръководство младите борци на Караманци постигат огромни успехи през последните 2-3 години. Имаме вече няколко изявени състезатели, чието спортно израстване дърпа напред всички състезатели.   Мурад Илляз е републикански шампион и Беркай Тефик – също републикански шампион за 2017 и 2018 г. Ако продължават така до 1-2 години можем да очакваме от тях медали от европейски и световни първенства, разказа Джейхан Тефик.   В клуба имаме вече общо трима републикански шампиони, двама вицешампиони и 4-ма с бронзови медали от републикански първенства. Имаме и много медали от международни състезания и турнири. Двамата ни шампиони през тази година вече ще се борят в категорията кадети, за разлика от м.г., когато бяха при момчетата. Останалите ни най-добри състезатели са във възраст „деца”.   Джейхан Тефик е разработил специална методика за подготовка на неговите момчета, но най-важното е обичта към спорта и упоритостта, която проявяват. С най-малките в клуба по борба „Буря” в село Караманци идват да тренират около 26 деца. Затова в залата винаги е пренаселено, но се намира място и за нови желаещи.   Моят първи треньор по борба бе Димитър Нончев. Други треньори, които са работили с мен бяха Иван Динков и Али Мехмедов. В моето семейство също има борци, които са били включвани в националния отбор на Република България, разказа още Джейхан Тефик. Той се е състезавал в елитната група за Хасково и Димитровград.   Спонсор на Клуба по борба „Буря” в село Караманци е кметът на община Минерални бани Мюмюн Искендер. Неговите думи са, че за децата и за спорта винаги трябва да се намират средства. Когато сме финансово обезпечени, ние можем да водим децата на повече турнири и състезания. Така те свикват да излизат на тепиха все по-уверени в себе си и тогава именно идват успехите. Само с две състезания през годината не се постига нищо, добави още треньорът Джейхан Тефик.  ", "date": "2019.03.11", "title": "Клубът по борба „Буря” от Караманци извади още един шампион"}
{"url": "http://epicenter.bg/article/Keyti-Peri-i-Orlando-Blum-vdigat-svatba-v-zamaka-na-Pepelyashka/177248/10/100", "text": "Кейти Пери и Орландо Блум планират да се оженят в \"Дисниленд\" и по-специално в замъка Пепеляшка.    Освен това американската певица и британският актьор се надяват, че самият Лайънел Ричи ще пее на сватбата им и дори вече са го поканили. Засега датата обаче още не е конкретно известна.   34-годишната Кейти и 42-годишният Орландо се сгодиха миналия месец, като връзката им датира от 2016 г. , с раздяла за кратко през 2017 година. Източници разкриха, че звездната двойка вече е започнала да планира сватбата от своите мечти и очевидно фантазиите на булката ще вземат превес.  Наскоро Кейти разкри, че Орландо екстравагантно ѝ предложил брак на хеликоптер. \"Беше на Свети Валентин. Отидохме на вечеря и мислех, че ще отидем на изложба след вечеря с хеликоптера. Смешното е, че той беше написал на бележка всичко, което искаше да ми каже, за да не забрави нещо\", призна Кейти Пери в скорошно интервю.   Източник: Канал 3", "date": "2019.03.11", "title": "Кейти Пери и Орландо Блум вдигат сватба в замъка на Пепеляшка"}
{"url": "http://epicenter.bg/article/Zapochvat-posti---yadkite-i-plodovete-shte-vi-spasyat-ot-pregreshenie/177245/9/0", "text": "Днес започват великденските пости. Те продължава седем седмици и приключват ден преди Великден, който тази година се пада на 28 април.  Великденските пости, наричани още Света Четиридесетница, символизират времето, в което Христос прекарва четиридесет дни в пустинята в пост и подготовка за саможертва в името на Бог и човечеството. Затова и през Великденския пост се смята, че човек пречиства тялото и душата си. Постът се приема за въздържание с религиозно-нравствена цел от блажна храна при умерена употреба на постна храна. По примера на Исус човек се посвещава на Бог и търси опрощение на греховете си.  Повярвалите в Христа започнали да постят още от времето на апостолите. В първите векове всеки християнин постел не в определено време, а колкото искал и когато желаел. В ІV век намираме вече указания и наредби за постите. Моисей е постил 40 дни и 40 нощи, за да се подготви да получи десетте Божии заповеди. Като най-строг постник е известен свети Йоан Кръстител.  Може да хапвате всичко, всичко, което е от растителен произход. Това са ядки­те, плодовете – пресни и сушени, които трябва да са ви винаги под ръка, защото с високата си енергийна стойност могат да ви спасят от \"прегрешение\". Също маслините, зеленчуците, варивата. Всичко обаче трябва да е приготвено с растително масло, а не с краве масло. Особено подходящи са пресните салати, спанака, киселеца и копривата. Тестените продукти и хлябът не трябва да са приготвени с яйца. Алкохолът също се изключва от менюто. Яжте и мед – той също по­мага да се засити глада.   Източник: Канал 3", "date": "2019.03.11", "title": "Започват пости - ядките и плодовете ще ви спасят от прегрешение"}
{"url": "http://epicenter.bg/article/Vnuchkata-na-Simeon-Vtori-s-debyuten-kontsert-v-Madrid--izyavata-uvazhi-i-baba-y--donya-Margarita/177250/10/99", "text": "Българската княгиня Мафалда направи своя самостоятелен музикален дебют на испанска сцена. Баба ѝ Маргарита присъства на концерта в популярния клуб Сироко в Мадрид. \r\n \r\n 84-годишната съпруга на цар Симеон II беше в прекрасна форма. Тя пристигна още в началото, застана най-отпред и остана на концерта на внучка си до самия край, пише списание Hola!  заяви Мафалда преди началото на концерта.   Облечена в бял костюм на Massimo Dutti, тя призна, че е притеснена, но и много щастлива да види толкова много хора и е особено развълнувана, че има подкрепата на царица Маргарита.   , разкри Мафалда. По време на концерта в публиката бяха и княз Кубрат със съпругата си Мария Карла, както и други роднини и приятели. Мафалда сподели, че през май месец ще е готов първият ѝ албум.   Певицата изнася за първи път самостоятелен концерт в Мадрид, макар че това не е първото ѝ участие в испанската столица. През лятото на 2017 г. тя беше гост изпълнител на ревюто на Massimo Dutti, което се проведе в двореца Линарес. Сред публиката тогава беше и леля ѝ Мириам - съпругата на покойния ѝ чичо Кардам.   Мафалда е на 24 години. Тя е дъщеря на княз Кирил. Израснала е в Лондон и е завършила в престижния музикален колеж \"Бъркли\" в Бостън, откъдето са излезли велики изпълнители. В момента тя живее в Ню Йорк, въпреки че изнася концерти по целия свят. Преди няколко месеца тя участва в соаре, организирано от Майкъл Корс в Лондон.   Сред почитателите на таланта на княгинята са модните дизайнери Майкъл Корс, Валентино и Ралф Лорън, както и Полин Дюкрюе (дъщеря на монакската принцеса Стефани), и гръцката принцеса Олимпия.   Източник: Дир.бг", "date": "2019.03.11", "title": "Внучката на Симеон Втори с дебютен концерт в Мадрид, изявата уважи и баба й, доня Маргарита"}
{"url": "http://epicenter.bg/article/Zapochva-Velikdenskiyat-post--vreme-za-razmisal--za-osmislyane-na-zhivota/177232/2/0", "text": "От днес започва Великденският пост или Света Четиридесетница. Той започва седем седмици преди Великден. Нарича се Четиридесетница, понеже трае 40 дни, но с него се съединява и седмицата на Христовите страдания, в която се спомнят последните събития от земния живот на Господа, особено неговите страдания, смърт и погребение. Затова тя се нарича Страстна седмица, т.е. Седмица на страданията.   \r\n Великите пости са време за размисъл, за осмисляне на живота, преоценка на свършеното. Време да се покае човек за лошите си постъпки, да потърси нов път към възвишеното и към себе си. \r\n Постите са свързани със схващането за греховността на хората и преходността на земния живот. Те представляват въздържание от употреба на блажни храни - месо, яйца, мляко и млечни произведения. Започват със Заговезни и завършват с причестяване. \r\n   \r\n През целия пост риба се разрешава два пъти - на Благовещение (ако не се пада през Страстната седмица) и на Връбница. След Неделя Месопустна се преустановява яденето на месо, а след Неделя Сиропусна - и на мляко, млечни продукти и риба. \r\n   \r\n През първата седмица, от понеделник до събота включително, се спазва строг пост - растителна храна без олио и вино. В събота (Тодоровден) се взема Св. Причастие. През втората седмица в сряда и петък е строг пост. В събота и неделя е позволено олио и вино. На Благовещение се разрешава и риба. В третата седмица, наречена Кръстопоклонна, от понеделник до петък включително е строг пост, събота и неделя - олио и вино. По време на четвъртата, петата и шестата седмица се спазват постите, както през втората - в сряда и петък е строг пост, а в събота и неделя - олио и вино. В съботата на шестата седмица, Връбница, може да се яде риба, хайвер или други безгръбначни животни. И през Страстната седмица, от понеделник до събота включително, постът е строг. Ако здравето позволява, на Разпети петък не се яде нищо, не се пие и вода. Великият пост е установен в памет на 40-дневния пост на Исус Христос, за да могат в това време християните да се покаят и очистят душите и телата си и по такъв начин да се приготвят достойно за посрещане на най-великия християнски празник - Възкресение Христово. \r\n  ", "date": "2019.03.11", "title": "Започва Великденският пост, време за размисъл, за осмисляне на живота"}
{"url": "http://epicenter.bg/article/Nikolay-Pankov--Myuftiystvoto-pribira-nad-30-miliona-na-mesets-ot-naemi/177233/2/0", "text": "Сегашният мюфтия е бил агент на службите с име агент „Андрей“. Той е свързан с групировката „Мюсюлмански братя“, която се смята за терористична. Това заяви експертът по етнически въпроси и бивш главен секретар на мюфтийството Николай Панков в ефира на БТВ.  „От 1997 г. настоящият главен мюфтия Мустафа Хаджи е разследван. Фондация Ашад го е покровителствала. Хаджи е глобен от 4000 лева за отказ да съдейства на службите, които го ревизират“, разкри Панков.  Той коментира и опростения от държавата дълг на мюфтийството от 8,2 млн. лв. „Голяма лъжа е, че част от дължимите 8,2 млн,. лева, са задължения на всички вероизповедания в страната. Тези пари са само на мюфтийството“, категоричен бе бившият главен секретар и показа документи.  „Мюфтийството притежава над 4700 имота. Приходите му ренти и наеми са над 30 милиона на месец. Парите се взимат на ръка, а не се превеждат по сметки, което е престъпление. Ако НАП си върши работата ще стане ясно как“, коментира Панков. По думите му голяма част от имотите на мюфтийството се ползват от активисти на ДПС.  „Не е възможно религиозният мир в страната да зависи от неспазването на законите в страната. Политиците ни лъжат за неща, които са лесно доказуеми“, каза той.  ", "date": "2019.03.11", "title": "Николай Панков: Мюфтийството прибира над 30 милиона на месец от наеми"}
{"url": "http://epicenter.bg/article/Vazrastna-zhena-ostana-na-ulitsata-bez-kashta-i-spestyavaniya/177236/2/0", "text": "Възрастна жена от Ловешко остана на улицата без дом и спестявания след смъртта на съпруга си. 82-годишната баба Йовка от село Казачево твърди, че е измамена и че са се възползвали от нейната безпомощност.  Десети ден за нея се грижат роднини от селото. Нямам нищо – на улицата съм. То беше наскоро, след като почина мъжът ми, бях много разтревожена и не съм си и помисляла, че може да се случи такова нещо, казва в репортаж на Нова телевизия баба Йова.  30 години от живота си Йова Атанасова е работила в троянската поща. Има проблеми със зрението. В къщата си живее до преди седмица. Съпругът й почива в края на декември миналата година. За погребението помагат услужливите ѝ съседи – рентгеноложката в троянската болница д-р Жанета Кушева и нейният мъж Павел. Започват да се грижат за възрастната жена, като тяхна роднина заживява с баба Йовка.  Тя ме ограби и като случая с този грабеж се отнасяха много зле с мен. Искам лекарства – те отлагат. Струва и се, че започнаха да ми слагат опиуми в шише. В кафе. И все ходих при комшийката да го изследва. Опитват се да ме ликвидират. Тази свекърва на Женя ме ограби, мами ме. Като в концлагер. Исках да си отида при кучето да легна. Голям тормоз, а уж ще ме гледа, а аз можех да се гледам, казва Йова Атанасова.  Преди събитията, за която възрастната жена разказва, тя е заведена при нотариус, където упълномощава съседката си да разполага с нейните средства и тези на покойния ѝ съпруг. Донесе ми листи да си сложа палеца на белите листи. Все си мисля, че е заради парите за пенсията ми, казва още Атанасова.  След като незрящата баба Йова се подписва с палец в нотариална кантора, с пълномощното рентгеноложката дарява на себе си къщата на старицата. Прехвърля и всичките ѝ спестявания по своя сметка – малко над 13 000 лева. Сега, възрастната жена е без дрехи, пари и лични вещи в дома на свои роднини в Казачево. Братът на покойният ѝ съпруг е единствен техен наследник, тъй като баба Йова няма деца.  При нас дойде, взехме я. В ето тази стая я настанихме. Много е травматизирана. Нямаше дрехи. Аз се обадих на една комшийка. Викам й да помогне, ако има нещо. Тя донесе половин чувал нови фланели, казва Павел Атанасов – брат на починалия Милчо Атанасов.  За съдбата на баба Йова разбират всички от село Казачево. Оказва, се че в хода на процедурата по прехвърляне на имота са извадени документи от кметството, поискани от Жанета Кушева без знанието на кмета. Секретарката е била принудена.  Тя е преснела старото, извадила го е от компютъра. Сигурно не ги е попитала защо им е. Тя каза, че щели да я пребият. Дали се е уплашила, дали защо го е дала… Не знам. А, не е трябвало. Щом няма моя подпис – това е невалидно. Цялото село остана възмутено. За мен има някакви задни мисли, казва Иван Диков – кмет на с. Казачево.  Тя, все така си го прави. Слага на едното пълномощно, на декларации, те са много неща, които се правят за пълномощно. Със собственият си палец подписа всичко с тампон, който притежава нотариуса, казва д-р Жанета Кушева относно пълномощните с палеца на баба Йова.  Д-р Жанета Кушева не отрече, че е дарила сама на себе си къщата на баба Йова. Не отрече и че е прехвърлила по своя сметка всичките спестявания на възрастната жена и покойния ѝ мъж.  Със случая на баба Йова се заема ловешки адвокат, който живее в селото. Баба Йовка оттегля всички пълномощия, по отношения на нея. Определено, смятам да заведа едно гражданско дело за разваляне на дарението и смятам да внеса материали в прокуратурата за евентуално извършено престъпление, казва адвокатът Стефан Гецов.  ", "date": "2019.03.11", "title": "Възрастна жена остана на улицата без къща и спестявания"}
{"url": "http://epicenter.bg/article/IT-spetsialist--Obvinenite-v-SASht-balgari-sa-se-vazpolzvali-ot-buma-na-kriptovalutite/177238/2/0", "text": "Обвинените за финансова пирамида за милиарди българи в САЩ са действали по класическа технология за мрежов маркетинг, каза IT специалистът и експерт по криптовалути Цветан Аврамов в предаването \"Тази сутрин\" по БТВ.  Те са се възползвали от бума на криптивалутите и са предлагали нещо, което дори не е подобна валута.  За пет години Ружа и Константин успяват да рекламират криптовалутата OneCoin пред крупни инвеститори от всички континенти. Убеждават ги, че криптовалутата формира цената си единствено от търсене и предлагане на регулираните борсови пазари.  Самата измислена валута не е била представена на борсата, а хората са се привличали чрез познати и приятели, обясни експертът.  Те са се подлъгвали най-вероятно, защото не са се интересували достатъчно от валутата, а обещанието за бърза и лесна печалба е било основното, за което са се хващали, открои Аврамов.  Аврамов отбеляза, че са се организирали семинари и срещи, на които са се предлагали обучителни пакети, чрез които включилите се да склонят и други хора да вложат в OneCoin.  Обучителните пакети са започвали от 150 долара, правени са банкови преводи, получавали са и пари в биткоини, добави експертът.  Според него и името не е случайно, то доста прилича на биткоин, но е обяснявано, че е инвестиция в бъдещето.  Не са получавали документ за тези пакети. Българите са имали голям опит в създаването на многослоен маркетинг, работили са в над 20 държави.  Офисите на OneCoin в София бяха обискирани януари миналата година. Няколко месеца по-рано Ружа потъва в нелегалност. А единствената връзка на медиите с компанията е един и-мейл адрес.", "date": "2019.03.11", "title": "IT специалист: Обвинените в САЩ българи са се възползвали от бума на криптовалутите"}
{"url": "http://epicenter.bg/article/Predstavyat-F-16-Blok-70-v-Plovdiv/177240/2/0", "text": "Изтребителите Ф-16 Блок 70 ще бъдат представени в Пловдив. Това е най-новата и най-усъвършенствана версия на еднодвигателния изтребител на НАТО, която се произвежда от американския концерн Lockheed Martin.  На представянето ще присъства Джеймс Робинсън , директор „Международно бизнес развитие на Ф-16“ в компанията.  През януари Народното събрание даде мандат на правителството за започване на преговори със САЩ за закупуване на нови изтребители Ф-16 Блок 70.", "date": "2019.03.11", "title": "Представят Ф-16 Блок 70 в Пловдив"}
{"url": "http://epicenter.bg/article/Tatyana-Doncheva-za-arestite-na-oligarsi--Podhvarlyat-edni-hora-kato-parche-meso-na-izgladneli-lavove/177242/2/0", "text": "От няколко месеца в страната тече акция срещу определени от олигарсите в страната. Това изглежда съмнително, защото прокуратурата няма за какво да ги търси след толкова години. Това каза в ефира на БТВ лидерът на \"Движение 21\" Татяна Дончева.   Тя се възмути и от това, че на участвалия в приватизацията Николай Банев сега се търси наказателна отговорност за това как е управлявал предприятията си, вместо държавата да организира стриктен следприватизационен контрол.   \"Ние можем да кажем, че процесът на приватизация е бил престъпен и несправедлив. Въпросът е защо не направихме действащ следприватизационен контрол, за да спазват (купувачите) определени параметри. За да кажем 20 г. след като имуществото е изядено, изпито, че това е несправедливо и ще преследваме наказателно\", посочи тя.   Според Дончева целта на тези процеси е не да се разследва действително процесът на приватизацията, а да се хвърлят на гладното население няколко такива, които парадират с богатството си. „Подхвърлят едни хора като парче месо на изгладнели лъвове и ни казват, че трябва да се задоволим с това\".   „Критериите за определяне на неколцина обвиняеми за \"организирана престъпна група\" са твърде занижени и това се прави, за да бъде вкарано делото в специализирания наказателен съд. Издирвани от България с международна заповед за арест пък са обвинявани за \"пране на пари\" не защото има доказателства за това, а за да не последва отказ на чуждите власти да ги върнат“, коментира още лидерът на \"Движение 21\".   \"Винаги за \"задружната престъпна дейност\" се е искало да има обективен принос за крайния резултат и осъзнаване на този принос, сега искат да са повече от трима. В едно семейство - ето ги: мъж, жена и дете\", каза Дончева, като намекна за случая \"Арабаджиеви\", чийто син е в ареста от месеци.   \"Доказателствата на прокуратурата в много случаи са изключително измислени, до степен да се твърди, че трябва да носим отговорност за неплатени чужди данъци, за лошо управление на предприятия. Прането на пари, което се слага за тези екстрадиции, които трябват на прокуратурата, обикновено е далеч от всякаква идея за финансови схеми за прикриване на имущества. Слагат се текстове, които да бъдат интернационални\", добави тя, след като и нейната подзащитна беше екстрадирана преди време от Франция. ", "date": "2019.03.11", "title": "Татяна Дончева за арестите на олигарси: Подхвърлят едни хора като парче месо на изгладнели лъвове"}
{"url": "http://epicenter.bg/article/Patriarh-Neofit-i-glavniyat-myuftiya-Mustafa-Hadzhi-pristignaha-v-MSt-za-sreshta-s-premiera-Borisov/177244/2/0", "text": "Патриарх Неофит и главният мюфтия Мустафа Хаджи пристигнаха в Министерски съвет за среща с премиера Бойко Борисов, предаде репортер на Агенция \"Фокус\".   Срещата е по повод промените в Закона за вероизповеданията.   Опрощаването на задълженията на вероизповеданията е водеща тема в последните дни. На 8 март със законодателни промени на първо четене депутатите приеха дълговете да бъдат опростени. По данни на Министерството на финансите 8, 267 млн. лева са задълженията на шест регистрирани вероизповедания, като най-голям дял - над 8 млн. лв. са задълженията на Главното мюфтийство. От БСП заподозряха в решението сделка между ГЕРБ и ДПС.   На осмата политическа академия на Жени ГЕРБ във Велико Търново Борисов беше категоричен, че договорка няма и ГЕРБ няма да прави компромис с темата за етническата толерантност.", "date": "2019.03.11", "title": "Патриарх Неофит и главният мюфтия Мустафа Хаджи пристигнаха в МС за среща с премиера Борисов"}
{"url": "http://epicenter.bg/article/Ryazko-vloshavane-na-vremeto-vav-vtornik---predstoyat-stud-i-valezhi/177247/2/0", "text": "- това ще ни предложи  . Вятърът ще се ориентира от север-североизток, ще се усили, повече в източната половина от страната. Застудяването ще продължи и през деня  , предупреждават синоптиците. По високите полета на Западна България, в Предбалкана, в североизточните райони дъждът ще премине в сняг. В останалите райони ще вали дъжд , има повишена вероятност на места да са значителни. , както и за зоните по крайбрежието на Черно море.   В планинските райони в областите  , които със застудяването ще преминат в сняг. Същата ще бъде обстановката и в областите .   Значителни  ще има също в    е въведен за  . Там ще има усилване на вятъра от североизток до 14-19 м/с (7-8 по Бофорт), вълнението ще е до 4-5 бала. Рязкото влошаване на времето ще отшуми още в сряда.   В повечето райони валежите ще спрат и в сряда само на отделни места в крайните югоизточни райони все още е възможно слабо да превалява. Вятърът ще отслабне, облачността временно ще се разкъса и ще намалее. Сутринта ще е по-студено, дневните температури слабо ще се повишат.", "date": "2019.03.11", "title": "Рязко влошаване на времето във вторник - предстоят студ и валежи"}
{"url": "http://epicenter.bg/article/Kristian-Vigenin--Neofitsialna-koalitsiya-mezhdu-GERB-i-DPS-vinagi-e-imalo/177249/2/0", "text": "\"Официално коалиция между ГЕРБ и ДПС не е имало. Но неофициално тази коалиция винаги е съществувала, не само в този парламент, но сега е особено видима. Възможностите на управляващите от ГЕРБ да си осигуряват кворум и мнозинство зависят от ДПС\". Това каза народният представител и секретар на ПГ на \"БСП за България\" Кристиан Вигенин по БСТВ.   По думите му излизането на левите депутати от Народното събрание е показало по-явно тази зависимост и задкулисни взаимодействия. Той припомни, че в годините социалистите са управлявали с ДПС, но на базата на коалиционно споразумение.   \"От мое име си позволявам да призова лидера на ГЕРБ да направят едно явно споразумение с ДПС, за да се знае- с кого управлява държавата, защото това не са патриотите\", заяви Вигенин. Според него в ГЕРБ има изразена тревожност и тя не е от сега.   \"Когато една партия управлява дълго, започва да губи представа за реалностите и предприема действия на принципа проба-грешка, едно затъване в блатото. Това стана видимо с промените в Изборния кодекс\", каза секретарят на ПГ на \"БСП за България\".   Той припомни, че левицата се е борила срещу ГЕРБ в Народното събрание, но накрая в новините на телевизиите не се казва, че взетите решения са от управляващите, а се казва, че всички народни представители са ги решили. \"Така ние попадаме под ненавистта на хората към депутатите от управляващото мнозинство. Искахме да се разграничим\", добави Вигенин.   Според него, ако БСП са били в Народното събрание при опрощаването на задълженията на мюфтийството, в новините на телевизиите са щели да посочат, че всички депутати са взели това решение. \"Те вече не са обединени, а разединени патриоти\", каза Вигенин. Според него има риск с опрощаването на задълженията на мюфтийството да се настроят хората към ръководството на мюсюлманското вероизповедание. \"Това може да застраши религиозния мир, а не че има задължения, защото те можеха да се изплатят стъпка по стъпка - според закона\", посочи Вигенин.   Той добави, че ОП са в шизофреничната позиция да правят безкрайни компромиси, за да осребрят присъствието си във властта.   Кристиан Вигенин заяви, че е много важно в какви проекти се инвестират европейските средства и дали има добавена стойност от тях. \"Във всяка община могат да се видят спортни съоръжения в населени места, в които няма млади хора. Европейските пари не са паднали от небето, а са платени от европейските данъкоплатци и трябва отговорно да се подхожда към тях\", каза той, като припомни, че в проектите има и национално съфинансиране.   Според него в момента има силно разделение в обществото, в което 1% разполага с огромни финансови средства на фона на останалата повсеместна бедност. \"Европейските пари, националният бюджет и политика трябва да са насочени към затварянето на тези различия. Това е и нашата политика. Тя присъства и във \"Визия за България\", каза Кристиан Вигенин.   По отношение на политиките, които предлага френският президент Макрон, Вигенин коментира, че в тях няма нужното визионерство. Той припомни, че подетата от медиите тема за минималната работна заплата за Европа на Макрон не е негова, а е на ПЕС и е предложена още на предните европейски избори.", "date": "2019.03.11", "title": "Вигенин призовава Борисов: Направете явно споразумение с ДПС - да се знае с кого управлявате!"}
{"url": "http://epicenter.bg/article/Tsvetanov--Stranata-ni-ne-e-podgotvena-za-hibridni-ataki/177251/2/0", "text": "\"Нямаме механизъм за противодействие на фалшивите новини, страната ни не е подготвена за хибридни атаки\". Това обяви председателят на Комисията по вътрешен ред и обществен ред в Народното събрание Цветан Цветанов.   Той участва на конференция за киберсигурността, която се провежда в София. На нея присъстват още еврокомисарят за цифровата икономика и цифровото общество Мария Габриел и столичнят кмет Йорданка Фандъкова.  \"Русия е най често споменавана като държавата, която може да се намеси в страните членки на Европейския съюз по време на европейските избори\", добави Цветанов, като така отново застъпи тезата си, че Русия може да опита се намеси в предстоящиете евроизбори през май.   \"Има държави, които не биха искали Европейският съюз да е фактор в геополитиката\", каза още зам.-председателят на ГЕРБ.", "date": "2019.03.11", "title": "Цветанов: Страната ни не е подготвена за хибридни атаки (ВИДЕО)"}
{"url": "http://epicenter.bg/article/Ivan-Zhelev--Turskiyat-dianet-shte-dava-pari-na-myuftiystvoto-i-sled-oproshtavane-na-8-miliona-dalg-/177255/2/0", "text": "Ако се приеме на второ четене този проектозакон за опрощаване на дълговете, според мен, това ще бъде една вопиюща несправедливост. Не би трябвало това да става! Това заяви пред БНР богословът професор Иван Желев, който е и бивш ръководител на дирекция „Вероизповедания“ към Министерския съвет. Чувал съм и от свещеници, и от служители на Българската православна църква, че осигуряването на субсидия за заплатите на свещениците не е добра форма, защото във всички случаи ще постави в зависимост българската църква от държавата и ще може министър-председателят, когато си поиска, да изкара патриарха от болницата и да го извика при себе си на отчет или за инструкции, каза още той.  Желев допълни, че в никое вероизповедание няма информация как са се управлявали различните му имоти през годините, а дори и самото ръководство няма точни данни: „Колкото и да са големи приходите от имотите, те не могат да покрият, разбира се, всички нужди на вероизповеданията. Затова е необходимо и по друг начин. В Православната църква това е преди всичко с продаването на стоки и услуги за култа - преди всичко църковната свещ, която носи добри приходи“.  Предоставянето помощ от държавата за вероизповеданията може да намери разумна форма, но според него тя не е в покриването на задължения, които имат вероизповеданията:  „Държавата отдавна е длъжник на вероизповеданията заради одържавените много имоти преди 74-75 години при налагането в България на един режим, който е настроен срещу всякаква вяра, т.е. атеистичен режим. Като компенсация няма нищо лошо държавата да поеме някакви задължения към вероизповеданията.   Същото нещо наблюдаваме в Южна Гърция, не просто защото там хората били по-религиозни, а защото и там, преди около 90 години, са отнети имоти на църквата или са предоставени доброволно, за да се оземлят тогава нуждаещи се хора. Предоставянето на субсидия, на помощ на държавата, не е нещо, което не може да намери една разумна форма. Друг е въпросът за покриването на задължения, които имат вероизповеданията към държавата във всичките ѝ форми.  Приветствам казаното в Комисията по вероизповеданията в петък от представители на Светия синод - български митрополити, че Българската православна църква нито има задължение, нито пък и би претендирала за такава „царска милост“. Зад това решение на парламента, на първо четене, явно се крият някакви други политически цели и мотиви, на които просто вероизповеданията стават неволни жертви“.  Желев отрече твърдението на Данаил Кирилов, че българските свещеници не се осигуряват: „Съвсем редовно се внасят осигуровки на свещените, а и получават заплати. За една епархия се знае, че нещо там нещата не вървят, но то е на отговорността на самия митрополит, а не на вероизповеданието“.  Богословът не вярва, че с опрощаването на дълговете за мюсюлманското вероизповедание ще секнат средствата от турския дианет, които получава Главното мюфтийство.  „Действително, когато се приема един такъв закон, би трябвало да се фиксира някаква сума. Ако ще има „царска милост“ за едно вероизповедание, защото за това става въпрос всъщност, да е ясно каква е тази царска милост, а не тя да бъде нещо, което ще се сложи като камък на шията на народа. В крайна сметка, тези пари се дават от средствата, които трябва да отидат за хората, за различни други, особено за социални нужди“, посочи още той.  По всяка вероятност мотивите са чисто политически. Няма заплаха за етническия мир. Влиянието няма да се прекъсне. Дори нито една лира да не идва от Турция, все пак зависимостта на ръководството на вероизповеданието ще си остане, категориен е експертът.", "date": "2019.03.11", "title": "Иван Желев: Турският дианет ще дава пари на мюфтийството и след опрощаване на 8 милиона дълг "}
{"url": "http://epicenter.bg/article/Yordanka-Fandakova--Vazhna-chast-ot-angazhimentite-mi-v-Stolichna-obshtina-e-sigurnostta-na-razrabo/177256/2/0", "text": "Много важна част от ангажиментите ми като кмет и на Столична община е сигурността на разработените системи за управление в града. Това каза кметът на Столичната община Йорданка Фандъкова по време в конференция на тема „Киберсигурността в Европейския съюз: начини да отговорим на все по-нарастващите заплахи“, предаде репортер на Агенция „Фокус“. „В закона за киберсигурност задължение на административните органи е да осигуряват и отговарят за сигурността на използваните от тях мрежи и информационни системи. В този смисъл Общината е длъжна да осигурява необходимата защита на различни данни. В сътрудничество на университетите, Столичната община ще сформира екип от специалисти, които да направят преглед на използваните вече мрежи в системата, а по отношение на планираните залагаме много сериозни изисквания. Давам пример със системата за електронно таксуване на пътници, която в момента се разработва - там комуникационната свързаност и инфраструктура се предвижда да бъде тройно подсигурена. След като системата стартира, ще оперира в два отделни високопроизводителни data-центъра на високо ниво на защита на информационната сигурност, от една страна, и от друга - ще бъдат разположени географски на достатъчно разстояние, за да гарантира тази сигурност“, обясни Йорданка Фандъкова.   В София, като дигитален град, са ангажирани повече от 40 хил. работещи в ИТ сектора, именно за това ни е необходима киберсигурност, каза още кметът на София. „Целта на тези срещи е в дискусии и в дебат да формираме политики, за да направим живота на хората по-сигурен“, заяви кметът на София по време на кръглата маса. Тя подчерта, че дигиталната трансформация е променила начина, по който хората общуват, търсят информация, получават услуги, учат и работят и живеят. „Много сектори са подложени на тези бързи технологични промени и са необходими дигитални умения на почти всички работни позиции. Дигиталните умения, обаче, изискват и преодоляване на рисковете. Сериозният проблем, който е пред нас, забързани в усилията да придобием, да научим повече хора, за да могат да се справят с предизвикателствата на дигиталната ера е да не пропуснем рисковете, за които все повече коментираме“, посочи Йорданка Фандъкова.  „В София, като дигитален град, са ангажирани повече от 40 хил. работещи в ИТ сектора. Това е град, който подкрепя и развива иновациите, за това не може да остане извън тази тема. Интересуваме се от чуждия опит и от мнението на нашите експерти и сме отворени да получим експертиза по киберсигурост в различните сектори“, каза още тя.   На първо място, за да отговорим на нарастващите предизвикателства, за мен както винаги, е образованието и подготовката на професионалисти по киберсигурност, продължи каза кметът на София в изказването си на конференцията: „Киберсигурността в Европейския съюз: начини да отговорим на все по-нарастващите заплахи.“ „Именно за това ни е нужно включването на програмата, както в средните училища, така и в университетите, които да осигурят подготвени кадри и добри специалисти“, заяви Йорданка Фандъкова. „Второ, важни са и експертизите и сътрудничеството на институциите, науката и бизнеса. Трето важно нещо, за мен като кмет, са инвестициите в нови технологии, които да гарантират по-висока сигурност на системите в града“, посочи още тя.   Този месец ще обявим онлайн анкета, която цели да събере информация за познанията по сигурност в интернет сред учениците от всички софийски училища - общинските, държавните и частните, продължи Йорданка Фандъкова. „Анкетата вече е изготвена, тя включва много въпроси като например „Използвате ли настройките за поверителност в социалните мрежи?“, „Проверявате ли сигурността на сайтовете, които използвате?“, „Сменяте ли често паролите си?“ и т.н. Анкетата е подготвена, предстои да я обсъдим с експертите и след това да я пуснем. В срок от две седмици тя да бъде попълнена от всички, които желаят, след което екипът от експерти да може да обобщи и да имаме реална представа за ситуацията сред младите хора в нашия град и по-специално с ред учениците“, обясни кметът на София. „Радвам се, че за първи път пред Вас мога да съобщя за началото на инициатива в работата ни за създаването на различни образователни форми по сигурност в интернет. В края на миналата година подкрепихме платформа за образование и платформа в областта на киберсигурността чрез подписване на споразумение между Военна академия, Асоциацията за развитие на София, Софийски форум за сигурност, Българско ядрено дружество и Национална браншова асоциация „Електрическа мобилност“. Една от целите на тази платформа е разработване и предоставяне на различни образователни формати по киберсигурност“, каза още Йорданка Фандъкова.    ", "date": "2019.03.11", "title": "Йорданка Фандъкова: Системата за електронно таксуване на пътници ще бъде тройно подсигурена"}
{"url": "http://epicenter.bg/article/Borisov--Vazhno-mi-e-patriarhat-i-myuftiyata-da-mogat-sedyat-zaedno-i-da-si-govoryat--za-da-sme-spokoyni/177259/2/0", "text": "Министър-председателят Бойко Борисов проведе среща с Негово Светейшество българския патриарх Неофит и главния мюфтия на мюсюлманите в България д-р Мустафа Хаджи, съобщиха от правителствената информационна служба.   „Благодаря ви, че сте тук.  с тези думи се обърна премиерът Борисов към патриарха и главния мюфтия. Министър-председателят подчерта, че на проведени срещи и със Светия Синод, и с патриарха, и с владиците, и с мюфтийството много ясно е заявено каква е целта на промените в Закона за вероизповеданията.   „  Това не е и обида към другите държави“, посочи премиерът Борисов. Той конкретизира, че по този начин няма да може чужди разузнавателни централи да работят по разединението на нашия народ. „ . Това е целта на закона плюс всички останали неща, за които идвахме и на среща в Светия Синод, говорихме, така че ви  “, категоричен беше премиерът.   По време на разговора си с патриарха и главния мюфтия министър-председателят акцентира още веднъж, че целта на закона е -    „Много пъти сме го правили - владиката от едната страна, ходжата от другата. Всеки да прочете това, което мисли и съответно заедно да работят за единството на държавата“, каза още премиерът Борисов. „Затова на днешния свят ден ви поканих.   подчерта министър-председателят пред духовните водачи. „Благодарим, че винаги откликвате на нашите нужди и се стараем да бъдем толерантни“, заяви българският патриарх Неофит по време на срещата в Министерския съвет. Той изрази надежда, че вниманието, което се отделя от правителството по темата, ще бъде полезно за всички вероизповедания и занапред. В разговора главният мюфтия на мюсюлманите в България д-р Мустафа Хаджи коментира, че промените в Закона за вероизповеданията са закъснели. „Затова благодаря на българското правителство, във Ваше лице, че вие намерихте сила и воля да направите това нещо. ,“ заяви още д-р Хаджи.   Той изрази надежда, че оттук нататък промените ще дадат положителен резултат.  - трябва да бъде ангажимент на всеки един от нас“, подчерта още по време на срещата главният мюфтия на мюсюлманите в България.  ", "date": "2019.03.11", "title": "Борисов към патриарха и мюфтията: Успокойте хората, няма сделка! Работете за единството на държавата"}
{"url": "http://epicenter.bg/article/Predstoi-posleden-opit-partiite-ot--quot-Obedineni-patrioti-quot--da-se-yavyat-zaedno-na-evroizborite/177265/2/0", "text": "През тази седмица предстои последен опит да се събере Съветът на коалицията \"Обединени патриоти\" относно участието на трите партии - ВМРО, НФСБ и \"Атака\", заедно на евроизборите. Надявам се този опит да е сполучлив, обяви в Русе заместник-председателят на ВМРО и депутат Искрен Веселинов в присъствието на евродепутата Ангел Джамбазки.  По думите на Веселинов ВМРО винаги е заявявало желание партиите от коалицията да се явят заедно на евровота. Според него трябва да се изчистят спорните въпроси, което не било невъзможно. Например, водачът на листа можел да бъде определен чрез вътрешни избори, чрез социологическо проучване или по някой друг обективен начин за оценка кой ще бъде най-полезен за добрия резултат. Относно другите проблемни въпроси, които били предимно външнополитически, също можело да има диалог и да се изработят общи позиции.  Веселинов коментира още, че разговори с Петър Москов не били водени.  Ако ВМРО се яви самостоятелно, партията вече била номинирала хора за участие в листата. Русенската структура е издигнала евродепутата Ангел Джамбазки за водач.  Джамбазки коментира, че ако ВМРО се яви самостоятелно, имало идея за отворена листа - за кандидати от граждански структури, хора на изкуството, на науката, свързани с патриотичната идея.  Според Джамбазки първият в листата за европейски избори няма защита.  ,,Нашето убеждение като патриоти, като родолюбци, е да събираме. Вратата е отворена и мисля, че ще се намерят хора, които биха били заинтересовани да изпитат себе си и да участват в една такава кампания'', каза Джамбазки.  ", "date": "2019.03.11", "title": "Предстои последен опит партиите от \"Обединени патриоти\" да се явят заедно на евроизборите"}
{"url": "http://epicenter.bg/article/Zamestnik-ministarat-na-vanshnite-raboti-Georg-Georgiev-zaminava-na-poseshtenie-v-SASht/177266/2/0", "text": "Заместник-министърът на външните работи Георг Георгиев заминава на работно посещение в Съединените щати, съобщи БНР.  Сред очакваните за обсъждане теми с домакините е включването на България в Програмата за безвизови пътувания и сътрудничеството в областта на труда и социалната политика. Георг Георгиев ще изнесе лекция пред студенти в университета „Харвард“ и ще посети центровете на някои от успешните модели за български бизнес в региона.  В Бостън и Вашингтон заместник-министърът ще се срещне с представители на българската общност.  ", "date": "2019.03.11", "title": "Заместник-министърът на външните работи Георг Георгиев заминава на посещение в САЩ"}
{"url": "http://epicenter.bg/article/VMA-izprati-20-i-ekip-v-Mali/177270/2/0", "text": "Нов екип от четирима български военни медици замина за Мали. За 20-и път от 2013 г. насам наши специалисти участват в Мисията на Европейския съюз за обучение на силите за сигурност на африканската държава, съобщиха от пресцентъра на министерството на отбраната.   Поредният екип ще се грижи за здравето на личния състав на щаба на операцията, който е базиран в столицата Бамако. Продължителността на мисията е 4 месеца, а смяната на военните медици става на ротационен принцип.   „Успех и ви очакваме да се завърнете живи здрави! Пожелавам ви да затвърдите доброто представяне на екипа ни, който в момента е в Мали. Традиционно, българските медици защитават достойно името на родината при мисии зад граница”, пожела на четиримата полковник доц. д-р Димо Димов, д.м., началник на Катедра „Медицина на бедствените ситуации” във ВМА.   Българските военни медици участват в различни хуманитарни и мироопазващи мисии в чужбина повече от век, като винаги са получавали отлична оценка за представянето си. Освен в горещите точки на света, нашите военни лекари са в постоянна готовност да помагат на населението и в мирно време – при природни бедствия, производствени аварии, терористични актове.", "date": "2019.03.11", "title": "ВМА изпрати 20-и екип в Мали"}
{"url": "http://epicenter.bg/article/Desislava-Radeva/177272/10/84", "text": "Президентът Румен Радев е на посещение в Словения, придружаван от съпругата си Десислава.   Първото семейство на България бе посрещнато на официална церемония от президента Борут Пахор и съпругата му Таня Печар в Любляна. заложила на  Президентшата бе спазила протоколните норми, избирайки обло деколте с плисиран ефект и стилна пола тип \"молив\" с премерена дължина, макар и няколко сантиметра над коляното.    Връхната дреха, отличаваща се с права кройка, е сред модните трендове за сезон есен-зима 2018/2019. Палтото бе на малки черно-бели квадрати, а материята бе актуалната в момента - естествена вълна.    , която набира все по-голяма популярност. Сред най-известните последователи на тренда са всепризнатите модни икони Кейт Мидълтън и кралицата на Испания, Летисия.    Според модните експерти този тип мода е по-концептуален и значително по-екологичен, като основаната идея на тренда е носенето на наличните дрехи в гардероба и съчетаването им с нови материи и кройки, които да придадат ново излъчване и съответно нов живот на вече носен тоалет.     Пресен пример за това е облеклото на президентшата на традиционният прием, който президентът даде по случай националния празник на Република България, 3 март.     и кралица Рания ал-Абдула в двореца в Аман в Хашемитско кралство Йордания.    ", "date": "2019.03.11", "title": "Десислава Радева като Кейт Мидълтън и кралица Летисия: привърженик на т.н. \"рециклирана\" мода"}
{"url": "http://epicenter.bg/article/Vietnam-i-Kralstvo-Kambodzha-s-Diana-Marinova/177279/10/67", "text": "  Всеки пътешественик в същност е човек със свои емоции, усет за ситуация, реакция – с ум или с душа. За това едно и също пътешествие, изживяно от група хора, ще бъде пресъздадено по различен начин. Аз съм от тези, които заобикалят фактите, сухата статистика – за това си има Wikipedia, но запазвам в сърцето си всеки детайл, който ме е докоснал. Мисля, че това се получи с цялата ни група с усмихнати и изключително приятни хора – всеки тръгнал със своята нагласа за Виетнам. Забравихме за нагласите вмомента, в който се потопихме в ефирната енергия на перлите на Индокитай.   Столицата Ханой, където, за да си в тон с времето трябва да пообиколиш старите квартали с рикша – така хем не се налага да изпиташ стрес от нашествието на моторите, хем може спокойно да вдигнеш поглед и да се любуваш на елегантните сгради във френски колониален стил. Все още, предимно само тук, на север, може да се видят толкова много прекрасни, елегантни, грациозни, красиви жени с типичната виетнамска носия - ао дай. Край теб се занизват като пъстър гердан рикши и много бутани с ръце каручки или колела с красиво подредени свежи цветя, екзотични плодове и дори домакински принадлежности и украси за дома.. Тук моторчето е свято нещо. Имам чувството, че моторчетата тук са специална серия – могат да носят като мравката тегло и обем в пъти повече от собственото си, включително и цялото семейство – мъж, жена, две-три деца, накачени с гръб, с лице и въобще в някакъв странен пъзел. Ханой – близо 9 милионен град с близо 7 милиона скутерчета. Виетнам е втората в света страна по брой на моторчета след Индонезия. И ето ни в буса към Халонг бей – номиниран за едно от седемте нови  природни чудеса в света. Има защо – заливът се отличава с богато биоразнообразие, а сюрреалистичната природа е била декор на множество филми - „Индокитай” с Катрин Деньов, „Винаги ще има утре - Джеймс Бонд” с Пиърс Броснън, ”Островът на черепа” със Самуел Джаксън, „Пан” с Хю Джакмън..... Била съм много пъти из заливите на Халонг, но не спирам да се удивявам, да попивам ненатрапчивата красота и хармония от това магнетично място. Обичайната процедура – качване на кораба, бързи снимки наоколо, инструктаж за предстоящата обиколка с лодка около островчетата. А, ние се превърнахме в участници във \"филма\" наречен „удивителните места по нашата планета”. Тръгвайки от България имахме една идея – всеки да носи народна носия, блуза с българска шевица, с която да си направим снимка в залива на Дракона. Колко приятна, до напираща в гърдите гордост беше изненадата, че всички се бяха постарали да вземат по една българска блуза с шевица, а някои и цели носии. Снимахме се малко преди залез. Много, много истински и красив момент. В този момент се получи и спонтанната спойка на групата, почувствахме се благодарни и щастливи, че точно ние, че точно на това място сме първите, които ще слеем красотата на българската шевица, втъкала мистика и легенди за нашите земи с легендата за Дракона-майка, слязла от Рая с малките си дракончета, за да помогне на виетнамските хора да спрат набезите на нашествениците. Обичам красивите легенди, обичам красивите места. Казват, че Бог е там, където има красота, ако е така - Бог определено е тук! Лодките минават покрай плаващи рибарски къщички, на понтони, които изглеждат спретнати, с веранди, на които са опънати безброй рибарски мрежи и задължително едно или две кучета, готови да отблъснат некакени гости. Късно вечерта имахме и жалки опити за нощен лов на калмари, които с бамбукови пръчки и кукички без стръв трябваше да наловим. Хора от екипажа, кротко пушейки от широки бамбукови тръби(какво ли беше това, което пушеха :) ) през цялото време ни наблюдаваха с твърде широка усмивка, което леко ме навежда на мисълта, че са били наясно, че калмари няма да хванем, но какво пък – нека се забавляваме. Няма как да пропуснем и визитата в мидената ферма, където видяхме как се зараждат прекрасните перли. Жените, които обработват мидите не спирaха своята работа, докато надничахме любопитно в ръцете им. Понякога се питам – едно не дотам красиво действие – имплантиране на камъче –дразнител, как може да роди след няколко години такова съвършенство, като перлите – бели, розови, черни, кремави. Следва мигът, за който копнее всяка жена – търговската зала и всеки отнася със себе си перла – за спомен от Залива на Дракона- Халонг. И ето ни отново на път – към Хюе, старата столица на Виетнам, управлявана от династията Нгуен (най-популярната фамилия във Виетнам) в началото на 19 век. \"Кралският дворец\" е построен според практиките на Фън Шуй, както и почти всички други исторически обекти в Азия, а днес е под егидата на Юнеско. \"Дворецът на върховната хармония\" носи дълбок философски смисъл и отразява хармонията между \"ин\" и \"ян\", между човека и природата.   Видяхме и гробницата на последния и силно недолюбван крал Каи Дин, който за да си спретне силно впечатляващ дом за отвъдното е увеличил данъците на населението и почти е пресушил държавната хазна. Пръснатите, тогава от амбиция средства, днес пълнят бюджета на Виетнам, защото хиляди туристи са привлечени от възможността да разгледат като нас този пищно инкрустиран и много красиво разположен с великолепна гледка мавзолей. В автобуса, благодарение на нашия гид, който се оказа талантлив певец, разучихме - песничката  „Виетнам-Хо Ши Мин”.  Сега е времето да спомена, че тази песничка е добре да се пее в Северен Виетнам – там всички ще я пеят с вас, но не така стои въпросът с Южен Виетнам, където искахме да покажем с гордост, че знаем виетнамска патриотична песничка и запявахме дружно- е, не намирахме подкрепата в хоровото ни изпълнение от южняците.  И така пеейки „Виетнам – Хо Ши Мин” пътуваме на юг.    Знаете ли как се изработват мраморните статуи, някои с големина много по-голяма от човешки ръст, от цели мраморни блокове? Трудно, много трудно. А и не всеки има право да изработва статуи, които имат сакрален смисъл. Условието е: да си будист, да работиш с чисти мисли, посветени на божествените закони, да не правиш секс, докато завършиш творението.  На кой му се правят статуи? Само няколко месеца отнемат. :) Хой Ан – отново сме в обект на световното наследство на Юнеско, с красиви храмове и френски колониални домове. Пътят на копринените изящни шалове и рокли - от черничевия лист, симпатичната буба, която жертвоготовно твори красота, жълтите пашкули, боядисани в цветовете на дъгата, нишката, изтъкана на плат до шалът, галещ раменете. Всичко това в една фабрика за коприна в Хой Ан. Дананг – един модерен град по средата на модерното и колониалното, плажовете който са номирани за едни от най-красивите в света (според класация на Форбс). Модерното летище на града, обслужващо хиляди жадни за красота туристи от цял свят, в миналото е било секретна авиобаза, служеща на американците в недалечната позорна война, за която ни напомнят много емблематични филми -„Апокалипсис сега”, „Взвод”, „Коса”, „Добро утро Виетнам”. В Дананг видяхме мостът на Златния дракон, дълъг 666м символ на стремителния икономически растеж на страната. Близо до историческия музей има малка квартална пагода. Красива, както всички пагоди, с богата каменна и дървена украса, позлата, огромна статуя на майката на Буда и, както във всички хранове – централно място има символът на слънцето - свастиката с пречупения кръст, която за съжаление все още повечето хора припознават като символ от друго недалечно минало. Не ги бъркайте – нямат нищо общо, това обяснявам всеки път, но винаги се намира някой, който да ме упрекне, че показвам такива неща. Ама моля – информирайте се. Свастиката е символ от векове и единственото, с което трябва да се свързва е слънцето, светлината, безкрайността!  Е, отскочихме за няколко дни след едночасов полет и до На Чанг,островът- Перла на Виетнам, до който се добрахме по най-дългия надморски лифт в света (поне до скоро е държал този рекорд). Какво ни предложи ривиерата на Южнокитайското море – 6 км бели пясъчни плажове, пъстроцветни живописни рифове, където няколко гмуркача от групата, ни зарадваха с \"находките си\" - корали и морски звезди(които върнахме в морето). Рибарско селище с няколко ресторанта, аквариум, плажче и масаж на крачетата. Дори намерихме и няколко часа време за прочутите кални бани и природните горещи извори. Точно нас, българите ли, които сме специалисти по кални бани (не в буквален смисъл), няма кой, как и с какво да ни вземе акъла. Дори с много красивия и чаровен комплекс - спа на открито. Първо гореща вана с кал, после басейн с естествена минерална вода. Под строй. Всеки ден може да бъде усмихнат, ако му подариш пръв своята усмивка. Отново едночасов полет и ето ни в Хо Ши Мин, или Сайгон, както обичат да го наричат местните жители. Ханой е административна столица на Виетнам, след обединението между Юга и Севера, но Сайгон е най-големият, 10 милионен град на Виетнам, най- модерният и въобще най във всяко отношение. Музеите – това, което заслужава да се види е \"Музеят на войната\". Силно въздействащ със своите стотици фотоси, направени от репортери по време на американо-виетнамската война. Там, както каза и нашият гид – няма какво да се разказва. Там се преживява, осмисля - разтърстващи с уловените мигове на трагадията на тази безсмислена и позорна война, трагедия и за победени и за победители. Признавам – не издържах до края. Разплаках се и излязох. Как най-романтично-драматично може да се разгледа Сайгон? С вечеря на круизен кораб, който обикаля около огромния град по едноименната река. Отразените светлини на небостъргачите в реката и пищността на тази впечатляваща архитектура е нещо, което наистина респектира. А за по-палавите или в същност \"по-послушните\" има и нощен клуб след вечерята.  Нощен клуб в Сайгон - по високите етажи на небостаргачите. Забравих да спомена, че клубът, в който пихме отбрани вина на фона на як саунд и гледка на нощен Сайгон от птичи поглед е включен в листата с най-добрите нощни клубове в света. Бодигард на всяка маса, който се грижи да не бъдем обезспокоявани, докато танцуваме, пали цигарите, свети с фенерче, за да се получи добра снимка, носи столче, ако му се видиш уморен, абе грижовен човек с тяло на кунг фу боец, стилен черен костюм и дискретна слушалка в ухото.   Но първо, преди да се качим на лодките се разходихме из овощната градина на крайречно рибарско селище. Овощна градина от пумело, джак фрут, ананаси, нони, кокоси, банани, хибискуси, жасмин. Градините на Меконг, реката-майка, която се ражда в Тибет, минава през Китай, Мианмар, Лаос, Камбоджа, Тайланд, с последна спирка Южен Виетнам. Над 4000 км пътешествие през 6 страни. Пихме зелен чай, поднесен с пчелно млечице и прополис, добит в селището, видяхме как се приготвят сладки от кокос, по-смелите си метнаха на врата за снимка един няколко метров питон- домашен любимец, попяха ни самодейни певци и певици – от рибарското селище, почерпиха ни отново с плодове и чай от джинджифил, хапнахме и пържена риба в близост до моста на маймуните, където ако силно те напира да се жениш трябва да минеш с колелото си на гърба. За какво са кръстопътищата? За да се кръстосат пътищата - на нашата група и група виетнамски католици, с бели шапки и китарист, на която се натъкнахме разхождайки се из градината. Спонтанната ни среща бе придружена от много смях и музикален поздрав от виетнамската братска група. Защото знаем, че щастливите хора са добри:) Решихме учтиво да отговорим на братския поздрав с единствената песен, която разучихме от гида ни в Ханой – познатата „Виетнам – Хо Ши Мин” - eто, това имах предвид, когато по-горе казах, че трябва да се пее само на север – тук само мълчаливо ни изслушаха – с две думи не ни се получи.  Приключението Меконг :) Жената- лодкарка, която с радост ми показва скромния си дом, в който с мъжа и, също лодкар, отглеждат 4 дечица. Най-силните и важни уроци получаваме, когато сме на път. Обикновено те са ни поднесени в картина, дума, реакция. Пътуването е вихър на всички сетива, торнадо, което отвява воала на всяка маска, заблуда, его. Уроците са ни поднесени по най-убедителният начин - собствено преживяване.     От днес в приключението Индокитай се включва активно и Кралство Камбоджа. Естествено с лотоси, усмихнати личица, бира Ангкор, пържени вкусотии като жабки, ларви, паяци и други подобни неустоимо \"привлекателни\" гурмета. И масажи, които не само са много яки, но и става голяма веселба. Трудно ми е да разказвам за Камбоджа. Толкова емоция, толкова пресивно въздействаща красота, а толкова малко думи. Точно, когато пиша тези редове ми звънна телефонът. Една жена иска да я посъветвам къде да пътува. Как къде – Виетнам и Камбоджа, казвам аз. „Ама Камбоджа ми звучи много страшно” отговаря жената. А какво знаете за Виетнам, за Камбоджа, за Мианмар? Защо според вас те се наричат перлите на Индокитай? Не трябва ли да се имформираме повече, преди да предпиемем пътешествие?  А пътешествие до Камбоджа, не е просто пътешествие - НЕ трябва да се квалифицира като такова. Това е пътешествие до друга възхитителна и причудлива  планета – в буквален смисъл!  В миналото Ангкор е бил столица на Кхмерската империя. От 9-и до 13-и век империята се е разпростирала от Виетнам до Бенгалския залив и е била една от водещите сили в Азия. Хипотезите относно причините за изчезването на Кхмерската империя обаче сe разминават. Това, което се знае със сигурност, е че около 15-и век районът на Ангкор остава пуст.   Чудесата му са в неизвестност за външния свят до 1860г., когато по случайност французинът Анри Муо се натъква на това скрито в обятията на джунглата съкровище. Един съвършено конструиран и построен свят с необяснима за времето си технология, съобразен с геомагнитните, физически, космически, математически науки, технология, недостижима дори за съвременните архитекти. Думите не стигат да се опише мащабността на Ангкор Ват. За строежа са използвани 5 милиона каменни блока  с тегло между 2 и 10 тона, докарани от кариери на десетки километра от това място, а богато инкрустираните с барелефи стени с дължина над 1.2 км и включват над 11 000 фигури- гледка прехвърляща човешкото въображение. С много тъга камбоджанския гид ни показва обезглавените и осъкатени статуи на Буда, чиито части са отнесени от китайците за продан на колекционери по време на режима на червените кхмери на Пол Пот и Иънг Сари. Благодарение на Англия, която откупува от антиквари 3 статуи на Буда срещи 3.5 милиона долара, днес те отново са в храма. Монаси в оранжево изкачат пред погледа от някой коридор и потъват в друг. Колко са красиви на фона на сивите, позеленели от времето стени на Ангкор Ват!    Океан от история, традиции, природа и архитектура бе погълнала съзнанието и чувствата ни. Езерото с лотосите, в което се отразява с величествена строгост храмът; сергията на безръкия художник, от който си закупих картина- рисунка на храма, поднесена ми от неговото красиво 2-3 годишно момиченце (вече е в офиса); гривната-амулет от червен конец, която ми върза на ръката будистка на достолепна възраст; пъстрите хора от цял свят; компасът, който доказва съвършенството на гения на древните архитекти; луната, която знае точно къде да застане по време  на пролетно и есенно равноденствие, като очертава сакрален ореол около храма; 360 годишната черница застинала в силна прегръдка с руините, (познати ни от филма с Анджелина Джоли), а тази прегръдка е завинаги, защото отпусне ли я вековното дърво храмът ще рухне; целувката, която ми подари Буда в този ден, един от 200-те усмихнати Буди в храма Байон. Запазен е и най-големият плувен басей в света, от древността, 700х400м от 1181г. на крал Джайвараман (името му означава Бог на победата, двете му законни жени – Джаджа деви и Индра деви и 1000-те му наложници (започва да ми се вижда малък този басейн....) Посетителите на Ангкор Ват и Ангкор Том наброяват до над 2 милиона годишно, а обектът е под защитата на Юнеско като световно наследство и едно от чудесата на света. На сутринта бяхме готови (с нежелание) за път към аерогарата – посока България.  Спряхме за половин час до едно крайпътно „заведение”, състоящо се от маса с мушама и тухла-огнище, върху която в очукан тиган една сръчна камбоджанка приготвяше местните гурмета – препържени жабки, бръмбари, ларви, тарантули. Вкуснооо! Така поне каза нашият камбоджански гид:) Тайната за оцеляване на азиатците - яде се всичко, което лети, пълзи, плува и ходи. И още една кратка спирка  в много симпатична фабрика за коприна  - за последни покупки за спомен и фреш от ананас. Летище, полет, завръщане, две седмици незабравами емоции! Въпреки, че не обичам клишето \"незабравими\", те наистина са такива.  Както обичам да казвам - диамантите са завинаги, но завинаги не е за всеки! Искрено желая на всеки, чиято душа е жадна за пътешествия - пътувайте, пътувайте до близката река, планина, село, но пътувайте! Това дава смисъл на тялото и мотивация на духа да се чувства в кондиция и вечна младост. ", "date": "2019.03.11", "title": "Виетнам и Кралство Камбоджа с Диана Маринова"}
{"url": "http://epicenter.bg/article/Aleks-Sarchadzhieva-i-lovnata-druzhinka-na-Ivan-Laskin-otbelyazaha-rozhdeniya-mu-den--Snimki-/177283/10/99", "text": "Любимата на Иван Ласкин - Александра Сърчаджиева, дъщерите му София и Люба, и много негови приятели почетоха паметта му в любимата му ловна база край пазарджишкото село Карабунар. Вчера актьорът, който си отиде на Богоявление, трябваше да навърши 49 години. \" \", написа във Фейсбук Иван Тенев. Над 100 души, сред които Ернестина Шинова и Андрей Слабаков, Георги Чапкънов, Димитър Ковачев-Фънки, Ути Бъчваров и Юлиян Константинов, се събраха край Карабунар.  \" \", каза пред \"Пазарджик днес\" Ути Бъчваров. ", "date": "2019.03.11", "title": "Алекс Сърчаджиева и ловната дружинка на Иван Ласкин отбелязаха рождения му ден (Снимки)"}
{"url": "http://epicenter.bg/article/Prints-Hari-i-Megan-postaviha-nachaloto-na-chestvaniyata-za-Denya-na-Obshtnostta-na-natsiite/177290/10/100", "text": "Голям ден, изпълнен официални ангажименти, за британското кралско семейство по случай    .    се отбелязва през втория понеделник на месец март от всички страни членки на    - международна организация, в която членуват предимно бивши британски колонии. Тя се оглавява от  .   Начало на честванията тази година поставиха     и съпругата му  , като се срещнаха с млади канадци, живеещи във Великобритания. Херцозите на Съсекс дори се включиха в приготвянето на \"кленов карамел\" - типична за Канада пролетна традиция. \r\n \r\n \r\n \r\n  на нациите включват и религиозна церемония, отслужена в Уестминстърското абатство в Лондон, на която присъстват членовете на кралското семейство.   Източник: Дарик", "date": "2019.03.11", "title": "Принц Хари и Меган поставиха началото на честванията за Деня на Общността на нациите"}
{"url": "http://epicenter.bg/article/Balgarinat-Albert-Popov-vleze-v-istoriyata-na-skite-/177267/8/0", "text": "Най-добрият български алпиец Алберт Попов не успя да завърши още в първия манш, но все пак успя да се класира за финала на сезона в Солдеу (Андора). Там участват най-добрите 25 в слалома, а Попов е на 21-ва позиция в генералното класиране с 95 точки, съобщава БГНЕС. С това класиране Попов стана първият български скиор, който ще участва във финали на Световната купа по ски.   Слаломът в Крайнска Гора, Словения беше спечелен от швейцареца Рамон Ценхойзерн. Той направи много силен втори манш и изпревари всички фаворити. Двуметровият скиор беше седми след сутрешното състезание, но сега регистрира най-добър резултат от 47.57 сек. и с общо време от 1:39.54 мин. се поздрави с третата си победа за Световната купа и първа в слалома. Той най-добре се нагоди към тежката писта, за да спечели днешния старт.   Втората позиция остана за Хенрик Кристоферсен (+1.15). Норвежецът водеше след първия манш и имаше убедителна преднина от почти секунда пред Ценхойзен, но допусна неточности в долната част на трасето, които го лишиха от заслужен триумф.   Трети се нареди Марсел Хиршер, който от шестата позиция успя да се придвижи до подиума. Австриецът вече си осигури Малкия кристален глобус в дисциплината.", "date": "2019.03.11", "title": "Българинът Алберт Попов влезе в историята на ските "}
{"url": "http://epicenter.bg/article/Mourinyo-se-zavrashta-v--quot-Real-quot--Shte-poluchava-kosmicheska-zaplata/177273/8/0", "text": "Жозе Моуриньо ще бъде новият треньор на \"Реал\" Мадрид, а назначението му ще бъде обявено до часове през днешния ден (11 март). Това твърди бившият президент на испанския гранд Рамон Калдерон, предаде  bTV .   Според шефа на \"белите\" от 2006 до 2009 г., Специалния ще замени Сантяго Солари, като двете страни вече са се разбрали за условията по договора. Причината за треньорската рокада е разочароващото представяне на тима в последните мачове. \"Реал\" загуби от \"Барселона\" с 0:3 у дома в реванша от полуфиналите на Купата на краля и отпадна от турнира. В Шампионската лига пък тимът не успя да прескочи осминафиналите, след като пропиля предимство от 2:1 в първия мач срещу \"Аякс\", записвайки поражение с 1:4 отново на \"Сантяго Бернабеу\".   Данните на Калдерон са, че при завръщането си в \"Реал\" Моуриньо ще взима и космическа заплата от 17 млн. паунда на година. Договорът му пък ще е до края на настоящия сезон и за следващите 3. Тази сума ще направи Специалния най-добре платеният треньор в големите европейски първенства. В момента в тази класация води мениджърът на \"Манчестър Сити\" Хосеп Гуардиола с годишна заплата от 15,3 млн. паунда.   \"За настоящия президент Флорентино Перес, назначението на Моуриньо ще се превърне в щит срещу недоволството на медиите, феновете и играчите. Няма да му бъде лесно в следващите 3 месеца\", предвеща Калдерон.   Жозе Моуриньо беше треньор на \"Реал\" в периода 2010-2013 г. С Кралския клуб той спечели титла (2012 г.), Купа на краля (2011 г.) и Суперкупа на Испания (2012 г.). Той не успя да спечели голям европейски трофей, като 3 пъти достига с тима до полуфинал на Шампионската лига.   За последно Моуриньо работи като мениджър на \"Манчестър Юнайтед\". Той бе уволнен в средата на декември 2018 г. заради слабите резултати.", "date": "2019.03.11", "title": "Моуриньо се завръща в \"Реал\". Ще получава космическа заплата"}
{"url": "http://epicenter.bg/article/Evropeyskiyat-parlament-obsazhda-novi-sanktsii-za-Rusiya/177234/7/0", "text": "Европейският парламент ще обсъди предложение за налагането на допълнителни санкции на Русия, съобщава БТВ.  В черновата на резолюцията се препоръчва преразглеждане на споразумението за сътрудничество с Москва в области от общ интерес като борбата с тероризма и климатичните промени.  В текста пише още, че по-близки отношения с Русия са възможни само ако страната започне да спазва международното право.  Резолюцията ще бъде гласувана утре. Тогава се очаква да бъде разгледана и темата за евентуалното прекратяване на преговорите с Турция за присъединяване към Евросъюза.  ", "date": "2019.03.11", "title": "Европейският парламент обсъжда нови санкции за Русия"}
{"url": "http://epicenter.bg/article/Zapochva-reshavashta-sedmitsa-za-Brekzit/177235/7/0", "text": "В британския парламент са предвидени няколко гласувания тази седмица.  Очаква се министър-председателят Тереза МейТереза Мей  Тереза Мей - британски политик Тереза Мей (по баща Брейзър) е родена на 1 октомври 1956 г. в   да загуби насроченото за утре гласуване за одобряване на постигнатото споразумение с Европейския съюз. На следващия ден депутатите ще гласуват за или против Брекзит без споразумение.  Същевременно, вестник \"Дейли телеграф\" пише, че премиерът Тереза Мей е загубила подкрепата на почти всички министри в нейния кабинет, отбелязва БНТ.  ", "date": "2019.03.11", "title": "Започва решаваща седмица за Брекзит"}
{"url": "http://epicenter.bg/article/SASht-ostavat-na-parvo-myasto-v-svetovnata-targoviya-s-orazhie/177237/7/0", "text": "САЩ са доставили над една трета от продадените по света оръжия за последните 5 години и са затвърдили водещата си позиция като най-голям продавач на оръжие в света, показва доклад на Стокхолмския международен институт за изследвания на проблемите на мира (СИПРИ), цитиран от ДПА.  Глобалните продажби на оръжие са нараснали с близо 8 на сто в периода от 2014 до 2018 г. в сравнение с предишните пет години. САЩ са доставили 36 на сто от тях, в сравнение с 30 на сто за предишните пет години  Най-малко 98 страни са закупили оръжие от САЩ, което е повече от всеки друг доставчик, отбелязва СИПРИ. Малко над половината от доставените от Вашингтон оръжия са били закупени от страни от Близкия изток. Саудитска Арабия е закупила 22 на сто от продадените от САЩ оръжия, което я прави най-важната им единична клиентка. Общо Рияд е внесъл 12 на сто от световните продажби на оръжие, като освен от САЩ е закупувал оръжия от Франция и Великобритания.  Износът за Близкия изток е нараснал близо два пъти за последните пет години в сравнение с предишния период. Други важни регионални купувачи са Египет, Обединените арабски емирства и Ирак.  Русия е вторият най-голям износител на оръжие, като е доставила една пета от продадените по света оръжия на общо 48 страни. Половината от руските оръжия са били продадени на Индия, Китай и Виетнам. Руският износ на оръжие обаче е спаднал със 17 на сто в сравнение с периода 2009-2013 г., отбелязва СИПРИ.  След САЩ и Русия се нареждат Франция, Германия и Китай, които общо държат над 75 на сто от доставките. Саудитска Арабия, Индия, Египет, Австралия и Алжир са закупили общо една трета от продадените по света оръжия, пише БТА, цитирана от Новини.бг.  ", "date": "2019.03.11", "title": "САЩ остават на първо място в световната търговия с оръжие"}
{"url": "http://epicenter.bg/article/Otkriha-chernata-kutiya-na-razbiliya-se-v-Etiopiya-samolet/177274/7/0", "text": "Етиопската държавна телевизия съобщи, че разследващите са открили черната кутия от мястото на катастрофата на пътническия самолет Боинг 737 MAX 8 близо до столицата на страната, пише БГНЕС, цитирана от Нова телевизия.  Самолетът се разби само няколко минути след излитането си на 10 март, убивайки всичките 157 души на борда. Трагедията повдигна въпроси за безопасността на новия Боинг 737 MAX 8, тъй като преди четири месеца самолет от същия модел, управляван от индонезийския Лйън Еър, се разби в морето на Ява, отнемайки живота на поне 189 души.  Според данните, получени от черната кутия на индонезийския самолет, сензорите са отчели неправилни показания за скорост и височина, което можело да бъде причина за трагедията.   Парламентът на Етиопия обяви, че понеделник, 11 март, ще бъде Ден на национален траур в памет на всички 157 жертви на самолетната катастрофа.   Припомняме, че в неделя самолетът, извършващ редовен полет от столицата Адис Абеба за Найроби, се разби шест минути след излитането. Загинаха всичките пътници и екипажът. Сред жертвите на самолетната катастрофа в Етиопия има най-много граждани на Кения, за където е летяла машината, показват нови данни за националността на хората в самолета, предадоха световните агенции. Според данните жертвите са 32 кенийци, 18 канадци, 9 етиопци, 8 италианци, 8 китайци, 8 американци, 7 британци, 7 французи, 6 египтяни, 5 холандци, 4 индийци, 4 словаци, 3 австрийци, 3 шведи, 3 руснаци, 2 мароканци, 2 испанци, 2 поляци и 2 израелци. Белгия, Индонезия, Сомалия, Норвегия, Сърбия, Того, Мозамбик, Руанда, Судан, Уганда и Йемен са имали по един гражданин в самолета. Имало е граждани на Австрия, Джибути, Ирландия, Непал, Нигерия и Саудитска Арабия.  Поне дузина човека свързани с ООН са сред загиналите при катастрофата в неделя на самолет Етиопските авиолинии в близост до Адис Абеба, заяви източник на ООН. Според източникът е възможно преводачи на свободна практика, които са пътували към конференция за околната среда, също да са сред жертвите.     ", "date": "2019.03.11", "title": "Откриха черната кутия на разбилия се в Етиопия самолет"}
{"url": "http://epicenter.bg/article/Mishel-Barnie--Pregovorite-za-Brekzit-veche-se-vodyat-mezhdu-britanskiya-parlament-i-pravitelstvoto/177280/7/0", "text": "Преговорите за Брекзит вече се водят между британското правителство и британските депутати, заяви главният преговарящ на Европейския съюз за Брекзит Мишел Барние, цитиран от Франс прес, съобщи БТА.   Барние отбеляза, че ЕС вече е направил своите предложения за излизане от кризата в преговорите за излизането на Великобритания от блока.   \"Ние направихме конструктивни предложения, за които припомних в петък. Имаше обсъждания през целия уикенд, а сега вече дискусиите и преговорите се водят между правителството в Лондон и парламента\", каза Барние при пристигането си за среща в Брюксел с посланиците на 27-те страни в ЕС.", "date": "2019.03.11", "title": "Мишел Барние: Преговорите за Брекзит вече се водят между британския парламент и правителството"}
{"url": "http://epicenter.bg/article/Britanskiyat-finansov-sektor-iznasya-aktivi-ot-Velikobritaniya-za-pochti-1-trln--paunda-zaradi-Brekzit/177282/7/0", "text": "Най-малко 275 британски финансови компании са преместили или планират да преместят активите си от страната като част от подготовката за оттегляне на Обединеното кралство от Европейския съюз, се посочва в доклад на мозъчния тръст New Financial LLP, в който се очаква сумата на изнесените активи да достигне почти 1 трлн. британски лири, предаде БНР.   Банките вече се преместили активи за близо 800 млрд. британски лири към други държави от ЕС, което съставлява приблизително 10% от цялата банкова система на Обединеното кралство, докато застрахователните компании и мениджърите на финансови активи са преместили съответно около 35 и 65 млрд. паунда. Повечето от фирмите са се преместили в Дъблин, Люксембург, Париж, Франкфурт и Амстердам.   Анализаторската компания New Financial LLP също така изрази мнение, че допълнително ще бъдат изнесени с течение на времето още активи и че сегашните премествания представляват едва само \"първата фаза\", като крайната стойност на изтегления от Великобритания финансов бизнес ще бъде \"много по-висока\".  ", "date": "2019.03.11", "title": "Британският финансов сектор изнася активи от Великобритания за почти 1 трлн. паунда заради Брекзит"}
{"url": "http://epicenter.bg/article/Ukrayna-vklyuchi-Al-Bano-v-cherniya-si-spisak/177289/7/0", "text": "Министерството на културата на Украйна включи известния италиански изпълнител Ал Бано в черен списък на дейци на културата, които според преценката на властите представляват заплаха за националната сигурност. Това стана ясно от съобщение, публикувано в сайта на украинското културно министерство.   В черния списък са 147 културни дейци, сред които руският режисьор Никита Михалков, музикантът Александър Розенбаум, скулпторът Зураб Церетели и др. Списъкът постоянно се допълва.   Ал Бано Каризи е добавен в него по молба на Украинската служба за сигурност. Не се съобщава на какво основание е преценено, че певецът е заплаха за националната сигурност. В миналото той бе казал, че руският президент Владимир Путин е велик политик.", "date": "2019.03.11", "title": "Украйна включи Ал Бано в черния си списък"}
{"url": "http://epicenter.bg/article/Konservatorite-v-HDS-iskat-ostavkata-na-Merkel/177291/7/0", "text": "Консервативните кръгове в германския Християндемократически съюз поискаха оставката на канцлера Ангела Меркел, съобщава БНР.   Управлението на страната трябва да бъде поето веднага от лидера на партията Анегрет Крамп-Каренбауер, настояха те в открит призив и прогнозираха скорошно разпадане на управляващата коалиция и предсрочни избори в Германия.  „Съюз за ценности“ е група от силно консервативни членове на ХДС в Германия със силно влияние в партията. Техният председател Александър Мич се обърна с отворено писмо към канцлера Меркел, искайки предсрочната ѝ оставка.  „За ХДС ще е най-добре Меркел да се оттегли от поста си и възможно най-бързо да го предаде на лидера на ХДС Анегрет Крамп-Каренбауер“, заявява той. Само тогава Германия може да се сдобие с нов политически кабинет, който да промени миграционната и икономическата политика на страната.  Според Мич това е неминуемо, тъй като голямата коалиция няма да издържи мандата си докрай и ще се разпадне.  „Най-късно след местните избори в източната част на Германия социалдемократите ще напуснат коалицията. ХДС трябва да е подготвен за това“, смята Мич.  Дискусията за изтегляне от коалицията бе подета още в петък от членове на Социалдемократическата партия (ГСДП).  „Има обещания, които сме поели към избирателите. Не може да бягаме от тях“, бе реакцията пък на ХДС.  ", "date": "2019.03.11", "title": "Консерваторите в ХДС искат оставката на Меркел"}
{"url": "http://epicenter.bg/article/Petro-Poroshenko-potvardi--che-Ukrayna-shte-razraboti-raketno-orazhie/177294/7/0", "text": "Президентът на Украйна Петро Порошенко потвърди днес, че страната планира да създаде ракетно оръжие с висока точност и повишен радиус на действие, предадоха руски и украински медии.  Според президента по този начин украинската армия ще стане още по-силна. \"Придържахме се към някои ограничения, които ни налагаше Договорът за ликвидиране на ракетите със среден и малък обсег, който действаше още от времената на СССР\", заяви той по време на работно посещение в североизточния украински град Житомир.  По думите му след като САЩ и Русия денонсираха този договор, украинските конструкторски бюра и промишленост вече не трябва да се съобразяват с ограничения в далечината на полета. \"На дневен ред е създаването на ракетно оборудване с висока точност и увеличен радиус на действие, което е в състояние да поразява мишени далеч в тила на противника\", каза президентът.  Миналата седмица Порошенко обвини Русия, че разрушава системата за контрол върху въоръженията, като имаше предвид Договора за обикновените въоръжени сили в Европа и ракетния договор. Тогава той заяви, че това обстоятелство сваля от Украйна \"някои задължения\" и й дава правото да разработва съвременни оръжейни системи, вкл. мощни ракетни комплекси, припомня ТАСС.   Според руски медии подобни заявления от страна на Порошенко се оценяват в държавната Дума по-скоро като покана към западните страни да разположат свои ракети в Украйна, а не като задача, която се поставя пред собствената промишленост.    През февруари на изложение в ОАЕ Украйна показа ракетни системи. Бяха показани крилати противокорабни ракети \"Нептун\" с наземно базиране, както и високоточна система за залпол огън \"Ольха\".    ", "date": "2019.03.11", "title": "Петро Порошенко потвърди, че Украйна ще разработи ракетно оръжие"}
{"url": "http://epicenter.bg/article/Prints-Eduard-s-nova-titla-za-55-iya-si-rozhden-den/177310/7/0", "text": "Принц Едуард получи нова титла за 55-ия си рожден ден. Той вече е граф на Форфар. Тя е подарък от майка му – кралица Елизабет Втора. Най-малкият наследник на кралицата ще може да използва новата си титла, когато пътува в Шотландия.   Форфар има население от само 14 000 души. Той е административният център на графство Ангъс, титлата е учредена през 1661 г., но едва вторият й притежател умира без деца през 1715 г. и оттогава не се използва. Близо до него е крепостта Гламис, принадлежаща на графовете на Стратмор и Кингхорн - от чието семейство е покойната кралица-майка.    Принц Едуард е патрон на редица шотландски благотворителни организации, както и на международния кинофестивал в Единбург, националния младежки оркестър на Шотландия и асоциацията по бадмингтон.   Източник: Нова.тв", "date": "2019.03.11", "title": "Принц Едуард с нова титла за 55-ия си рожден ден"}
{"url": "http://epicenter.bg/article/Prouchvane--Komikat-Vladimir-Zelenskiy-s-nay-golyama-podkrepa-predi-prezidentskite-izbori-v-Ukrayna/177312/7/0", "text": "Настоящият президент на Украйна Петро Порошенко е с най-високи нива на недоверие сред украинските избиратели – 69%, показва сондаж на социологическата агенция „Рейтинг”, цитирано от ТАСС и БТВ.  Най-голямо доверие печели кандидат-президентът Владимир Зеленский – украински актьор и комик, познат както на украинската, така и на руската публика.  Според проучването именно Зеленский е лидер в предстоящата президентска надпревара, показват резултатите от сондажа. 24,7% от анкетираните са заявили готовност да гласуват за него на изборите.  Второто място според предварителните нагласи е за бившия премиер на Украйна Юлия Тимошенко с 18,3%, а третото – за Порошенко, с 16,8%.  На четвърто и пето място са, съответно, лидерът на партията „Гражданска позиция” Анатолий Гриценко с 10,3%, и Юрий Бойко – лидер на партията „Опозиционна платформа”, с 9,9%.  В същото време, 22% от анкетираните смятат, че следващият президент на Украйна ще е настоящият държавен глава Петро Порошенко. На второ място по този показател се нарежда Юлия Тимошенко с 20%, а на трето – Зеленский, с 18%.  83% от анкетираните са заявили, че със сигурност ще гласуват на изборите, но ¼ от тях все още не са решили кого ще подкрепят.  Изследването е било проведено в периода от 1 до 7 март. В него са участвали 5 хиляди души. Според социолозите, направили сондажа, реалните резултати могат да дадат отклонение не повече от 1,5%, отбелязва руската държавна агенция.", "date": "2019.03.11", "title": "Проучване: Комикът Владимир Зеленский с най-голяма подкрепа преди президентските избори в Украйна"}
{"url": "http://epicenter.bg/article/Kam-chitatelite-tragna-knigata--Izbrani-studii--ot-iztaknatiya-ezikoved-akad--Mihail-Videnov/177296/6/0", "text": "  Издателство „Захарий Стоянов“ наред с художествената литература все повече предлага на читателите си монографии, изследвания и студии от различни области на науката. Към читателите тези дни тръгна книгата „Избрани студии“ от акад. Михаил Виденов, изтъкнат езиковед, основоположник на българската школа в социолингвистиката. Книгата съдържа разработки, свързани с философията на езика.   Авторът в първата студия разглежда българския книжовен език във връзка с пражката теория за книжовните езици. Тази чешка теория е едно от най-високите постижения на славистиката, а акад. Михаил Виденов я познава из основи, той е доктор по философия на Карловия университет и е бил преподавател в това най-авторитетно висше училище в Прага, участвал е в прочутия семинар на проф. Алоис Йедличка.   През призмата на тази световнопризната теория езиковедът разработва такива проблеми като езиковата ситуация, диференциацията на българския национален език, нормата и кодификацията, за да се спре и на езиковата култура и езиковото възпитание. Според него езиковедската намеса, сиреч езиковото законодателство трябва да има характера на разумна езикова политика.   По въпросите на речевата култура и езиковото възпитание българското езиково общество проявява повишен интерес: една част професионално (езиковеди, писатели, журналисти, актьори, общественици и др.), друга част – по любознателни причини и интереси (образовани личности – активни носители на книжовния език, склонни към езикови спорове); огромна е групата на равнодушните участници в говорното и писменото общуване, тя се характеризира с инертност. Досещам се, че депутатите и политиците у нас са точно в групата на равнодушните, езиковото възпитание ги е заобиколило. Това твърдение е мое, ала акад. Виденов в едно интервю преди време заяви, че „голяма част от политиците и депутатите са с ниска езикова култура, зад произношението им прозира диалектът на района, от който идват, но по-страшното е шаблонната им реч: говорят, а нищо не казват. Мъжете при афект дават воля на вулгаризмите. Наказанието за речевото им неумение е сурово: това е народният присмех.“   В първата глава на книгата си социолингвистът заключава: езиковото възпитание се осъществява в езиковата среда, т.е.- в езиковото общество“, и ни напомня известната истина: „Езиковото възпитание, а оттам и езиковата култура, е огледало на културата на езиковото общество“. Струва си и ние да я преповторим.   Втората студия „Към динамиката на българския книжовен език днес“ разглежда модната сред интелигенцията битка за чистотата на книжовния ни език, сиреч борбата срещу чуждите думи, наричана пуризъм.   От изследването става ясно, че заемането на чужди думи е следствие на две причини: 1) от липса на дума с подходящо значение в езика ни, и 2) от снобизъм, т.е. от стремеж да се покаже висока ученост и начетеност.   „В моите разсъждения, пише авторът, е показан пътят за борба със снобизма: това най- успешно се преодолява чрез подлагане на присмех, чрез бичуване на парвенющината по образ и подобие на нашите възрожденски писатели (да си припомним например “Криворазбраната цивилизация“ на Д. Войников).“   Любопитна е и втората част на студията, в която са показани десетки случаи на чужди заемки, срещу които темпераментно, но неуспешно е воювал през 30-те години на ХХ век изтъкнатият наш езиковед акад. Стефан Младенов.   Днес се оказва, че много от критикуваните заемки не будят отрицателни реакции и вече сме свикнали с употребата.   Третата студия е посветена на българската паралингвистика, област, към която родното езикознание не е обръщало внимание. Акад. Михаил Виденов изследва един пренебрегван в науката феномен – езикът на жестовете, мимиките и телосложението, това, което се нарича параезик на говорещия българин.   Книгата е предназначена както за езиковеди, за всички, които професионално са свързани с българския език – учители, журналисти, издатели, редактори, така и за всички, които се интересуват от езиковата ситуация и закономерностите на книжовния език.   Премиерата на „Избраните студии“ на акад. Михаил Виденов е на 18 март (понеделник) от 17. 30 ч. в големия салон в Централното управление на БАН.   Ще бъдат представени още две книги на видния български езиковед - „Българската езикова политика“ и „Из моя езиковедски бележник“, издания също на „Захарий Стоянов“.", "date": "2019.03.11", "title": "Към читателите тръгна книгата „Избрани студии“ от изтъкнатия езиковед акад. Михаил Виденов"}
{"url": "http://epicenter.bg/article/Boyan-Biolchev-e-razkazvach-na-mart-v-Stolichna-biblioteka/177297/6/0", "text": "Боян Биолчев е разказвач на март в Столична библиотека.  Това съобщиха от пресцентъра на Столична община.   На 14 март 2019 г. (четвъртък) от 18.30 ч. в Литературния клуб на Столична библиотека (пл. „Славейков“ № 4) популярният български белетрист, сценарист и филолог Боян Биолчев ще бъде представен от литературния и медиен критик, публицист и културен журналист Митко Новков. Ще навлезем в творчеството на проф. Биолчев, ще стане дума и за най-новата му книга „Преселението“, излязла миналата година, ще има авторско четене, въпроси към автора, както и раздаване на автографи. Боян Биолчев е професор по литература в Софийския университет „Св. Климент Охридски“.  Води и магистърски курсове „Творческо писане“, „Литература и кино“ и „Преводът като опосредстван художествен език“. Писател, киносценарист, публицист.  ", "date": "2019.03.11", "title": "Боян Биолчев е разказвач за март в Столична библиотека"}
{"url": "http://epicenter.bg/article/Izliza-knigata--Dvuboyat-Gorchakov---Bismark-i-sadbata-na-Balgariya--na-akad--Konstantin-Kosev/177299/6/0", "text": "\"Двубоят Горчаков – Бисмарк и съдбата на България\" е най-новото изследване на акад. Константин Косев – един от най-големите специалисти на Българското възраждане и Източния въпрос.   Премиерата на тази книга ще бъде на 14 март (четвъртък) от 18 часа в големия салон в Централното управление на БАН. Акад. Константин Косев за разлика от другите наши и чуждестранни историци, които работят в тази тематика, най-задълбочено и най-цялостно познава прословутия Източен въпрос като невралгичен проблем в европейските международни отношения през целия ХІХ век.   Главните европейски политически субекти, които предявяват претенции към османското наследство и участват в споровете, свързани с Източния въпрос са Англия, Франция, Австрия и Русия. Очертавайки тази картина, акад. Косев изтъква, че Русия след редица успешни войни търси да привлече балканските източноправославни християни като съюзници в стремежа си да проникне до топлите южни морски пътища през Цариград, Босфора и Дарданелите. Така възниква известната доктрина Москва – Трети Рим, която се прилага в два варианта - отначало върху православната вяра, по-късно се използва и общославянската идея.   Има резултати от подялбата на османското наследство - Гърция става независимо княжество, а Сърбия, Влашко и Молдова получават политическа автономия като васални на султана. Въпреки загубите на Русия в последната война с Турция и че надеждите на българите за освобождениеe са попарени, в края на 60-те и началото на 70-те години на ХІХ век българската национална революция достига до своята кулминация с Априлското въстание.   Българската освободителна кауза става важен политически субект в международните отношения. Решаващо е отношението между Русия и Германия, но между тях възникват сериозни проблеми, свързани с глобалната външнополитическа ориентация между двете страни. В Русия царското правителство се оглавява от канцлера княз Александър Горчаков, а в Германия от канцлера княз Ото фон Бисмарк. В противоречията между двамата важно място заема Източния въпрос и на този проблем е посветена книгата на акад. Косев. Той подробно описва политическите възгледи и на двамата, анализирани са и техните планове и действия.   И докато княз Горчаков търси баланс в равновесието на силите между европейските държави, усилията на княз Бисмарк са за задълбочаване на Източната криза. Авторът на изследването разкрива обстановката, в която цар Александър Втори обявява война на Османската империя, както и подкрепата на Бисмарк в хода на войната.   Акад. Косев показва острите сблъсъци между Горчаков и Бисмарк по Източния въпрос подробно, така че да се вижда отражението на двубоя върху хода на драматичните събития във финалната развръзка на Източния въпрос.   Авторът разкрива, че именно заради техния сблъсък възниква изключително напрегнатата обстановка на Берлинския конгрес, която дава възможността на Англия да наложи своето становище относно създаването на Княжество България.   Това злополучно становище регламентира изискването да се откъснат от българската държава значителни етнически територии с преобладаващо българско население в Тракия, Македония и Добруджа.   Книгата на акад. Косев е интригуващо четиво. Тя е не само научно изследване с приносен характер, но обогатява познанията на читателите по темата България и Източния въпрос и разкрива истината за поведението на Русия на Берлинския конгрес.  ", "date": "2019.03.11", "title": "Излиза книгата „Двубоят Горчаков – Бисмарк и съдбата на България“ на акад. Константин Косев"}
{"url": "http://epicenter.bg/article/Ruski-akrobat-sas-smartonosno-opasen-nomer-u-nas/177304/6/0", "text": "  Световно известният руски акробат Олег Александров ще демонстрира без предпазен колан смъртоносно опасен номер по време на цирковото шоуто у нас, заявиха от „Большой Московский цирк” на братята Запашни.   Олег Александров е на 29 г. Той е потомствен дресьор и акробат. Работи с кучета и мечки. Майка му е въздушен акробат. Стъпва за първи път на манежа когато е едва 4-годишен заедно с баща си.   Олег живее „втори живот” в буквалния смисъл на думата. На 2 юни 2017 г. Той пада от 18 метра по време на репетиция преди поредния спектакъл. Остава жив по чудо, но напълно потрошен - чупи много кости. Следват няколко изключително сложни операции и продължително лечение в Германия. Лекарите напълно го отписват от кариерата му.   Затворен в стените на болницата и съзерцавайки тавана, той отново мечтае за манежа. И въпреки, че лекарите му казват, че никога повече няма да може да се занимава с цирково изкуство, той не се отказва. Волята, инатът и вярата надделяват и Олег побеждава недъга. С физиотерапия, търпение, труд и сила на волята само след година и половина той се завръща на манежа и отново лети във въздуха без страх.   „Циркът, акробатиката е адреналин. Веднъж вкусиш ли го, няма отказване. Акробатиката е моят живот, ако не летя във въздуха, ако не усещам дишането на публиката по време на номера ми не бих могъл да живея. Екстремната акробатика е моят Феникс, който ме възроди от пепелта. Искам да усетя затаения дъх и на българската публика, защото това, което ще ви покажа никъде другаде няма да го видите! Елате, и вижте. Нека нашите пулсът ни бие в един ритъм!”, каза специално за   Олег Александров.   Номерът се казва “Стройка” в превод “Строежът” където Олег прави изключително опасни каскади във въздуха на огромна височина без предпазен колан.   След невероятния успех на високо технологичните програми \"Circus 2.0\" и \"UFO\", \"Большой Московский Цирк\" се завръща с двучасов спектакъл \"OFU - Приземяването\", който ще бъде показан пред българска публика за първи път.   Премиерните представления ще се играят на 21 март в Русе Арена \"Монбат\", на 24 март - Пловдив \"Колодрум\", на 26 март - София Арена \"Армеец\". Децата до 7 годишна възраст се допускат без билет и с право на отделно място. За целта е необходимо родителите или придружителите да носят копие на акта за раждане на детето, съобщиха организаторите.   Неочаквани сюжетни обрати, изненади, рискови ситуации, опасни приключения, каскади с коне и кучета, \"агенти в черно\" и едно изгубено извънземно за два часа ще пренесат българския зрител в един приказен свят от който няма да му се иска да си тръгне,\" разказа за Епицентър.бг Асколд Запашний, който освен, че е художествен ръководител на цирка, е и заслужен и народен артист на Русия.   „Фен базата на \"Большой Московский Цирк\" е огромна - от световни рок легенди като Мерилин Менсън, до политическата фигура номер 1 в Русия - Владимир Путин.   Кралското семейство на Монако не пропуска спектаклите на трупата, когато са във Франция.   \"Большой Московский Цирк\" няма еквивалент в света и предлага неповторимо зрелище за всички възрастови групи. Обещавам, че шоу спектакълът \"OFU - Приземяването\" ще остави трайна следа в съзнанието ви с невиждани циркови номера, каскади с животни, впечатляващи видео и лазерни ефекти, ярки костюми, авторска музика и много други изненади\", допълни той.   В мащабната продукция участват повече от 100 души - акробати, еквилибристи, фокусници, клоуни и дресьори на животни. На арената на цирка ще излязат едни от най-добрите циркови артисти в света - водещи имена на руския цирк, лауреати на престижни фестивали и майстори на спорта от международна класа.  ", "date": "2019.03.11", "title": "Руски акробат със смъртоносно опасен номер идва у нас (Снимки)"}
{"url": "http://epicenter.bg/article/D-r-Lyubomir-Denchev--Koy--pitam--shte-ni-dostavi-gaz-na-1-yanuari-2020-a--Diplomat-s-kufari-/177268/11/0", "text": "- Да, „Турски поток“ има бъдеще. Първият въпрос е кога, вторият – как.  Първият е свързан с голямата шахматна игра, ако цитираме Хенри Кисинджър, която се води основно между САЩ и Русия в полето на енергетиката и енергийните пазари. Тази игра има един посредник в Европа и това е Брюксел. Затова преговорите се усложняват.  „Газпром“ преговаря 10 години с Европейския съюз по различните енергийни пакети. Резултатът е споразумение, независимо от всички злонамерени „анализи“ как бил осъден, смазан и така нататък.  Играта е сложна, но от политическа гледна точка. Енергетиката захранва потребителите и икономиката на всяка страна, така че нещата от икономическа гледна точка изглеждат различно. Едно говорят Англия и Германия на политическо ниво, но когато се стигне до проекти и сделки, нещата стават прагматични и при интерес се случват.  В случая с „Турски поток“ интерес очевидно има. Председателят на Управителния съвет на „Газпром“ Алексей Милер се опита да убеди италианския премиер преди две години да получават газ след 2020 г. от Северен поток 2. Само че италианците не се съгласиха. Това не беше отразено много добре в медиите, а аз съм се научил да чета за енергийните срещи между редовете. Тогава руснаците се върнаха към идеята за южното направление.  Основният потребител и крайната дестинация на втората тръба на „Турски поток“ е Италия. Поради неяснотата на позицията на Брюксел “Газпром” анонсира засега по-малък капацитет в това направление. Вероятно този газопровод ще се закачи за хъба в Баумгартнер, Австрия, откъдето вървят разпределенията. Може би ще има директно направление през Словения за Италия. Не мога да бъда категоричен, защото „Газпром“ винаги има много варианти. Даже, ако някой политически анализатор иска да бъде екстремен, може да каже, че руснаците играят покер с белязани карти. Те винаги имат много варианти.  А имат много варианти, защото, от една страна, евтините ресурси са при тях – подчертавам евтините. От друга страна, потреблението на природен газ с източник Русия в ЕС нараства. Старите доставчици на природен газ за Централна и Западна Европа постепенно намаляват добивите си. Ресурсите в Северно море, където газ добиват Великобритания, Холандия, Норвегия, се изчерпват. Газопроводите, които свързват Италия през Средиземно море с Либия и Алжир, станаха рискови. Политическото положение в тези две страни е нестабилно и доставките не са гарантирани.  За нас е важен вторият въпрос  - как ще се реализира този проект. Въпросът е многоаспектен. Как ще продължат след 31 декември 2019 година очевидно необходимите доставки на газ от Русия за България? Как ще се процедира с действащия до 2030 година договор за транзит, който съществува между „Газпром експорт“ и Булгартрансгаз?  Какви ще са финансово-икономическите параметри на един нов договор за продължението на „Турски поток“ през България? И още редица правни, технически, фискални, търговски, социални и екологични „детайли“. - Излиза скъпо. Вместо по една права линия през Украйна към Централна Европа тръбата трябва да мине през морето, през Германия и да слезе надолу. Удължава се пътят. Мнозина, за да демонстрират повече експертност, употребяват термина „транзитни такси“. В Европейския съюз няма транзитни такси, забранени са. Има договаряни разходи, свързани с управлението на транзита. Това са разходите на газовите оператори на страната, през която минава транзитът. Начислява се норма на печалба, свързана с амортизации, инвестиции и т.н. През колкото повече страни се минава, толкова повече се утежнява цената.  - Връщаме се към историята с покера. „Газпром” държи две карти – Гърция и България. В последния момент ще реши коя е по-изгодна. А може да не изиграе нито една. Да държи в шах Централна и Западна Европа като намалява доставките през Украйна. Това намаление може да бъде краткосрочно, защото и двата края на веригата имат полза – едните от парите, другите от газа. От друга страна трябва да кажем, че украинската газопреносна система не е в добро състояние. Това го казва „Газпром“, украинците отричат, а западните експерти, поддържащи тезата, че транзитът през Украйна трябва да продължи, изобщо не говорят по тази тема.  Гърция беше интересен вариант до момента, докато Македония не се озова на прага на НАТО. Предишното правителство задържаше процесите. Сега за Русия вече е неприемливо да направи съответната геополитическа инвестиция през Македония.  Освен това маршрутът е по-дълъг. България е икономически най-добрият вариант за страните от бивша Югославия и Италия. Оттук е най-прекият път.  - Знаете, че Великобритания, Германия и Франция, в различна степен, са за продължаване на санкциите срещу Русия. Но когато се опре до икономика и енергетика, се отива на друго ниво и нещата се случват. Франция, буквално в последната минута, с гласа си разреши на Германия да продължи работа по Северен поток 2. Ние трябва да правим същото. След като сме влезли в ЕС и НАТО, ще ги подкрепяме, само че трябва да следваме и собствения си икономически интерес.  Ние не можем да си позволим да останем без газ. Кой, питам, ще ни достави газ на 1 януари 2020 година? Дипломат с куфари?! - На политическо ниво руснаците казват много неща. Премиерът Медведев каза в София, че няма да спре газа през Украйна. Но кой газ и за кой газопровод става дума?  „Газпром експорт“ е изпратил официално писмо до „Булгартрансгаз“, че спира доставката за България от 1 януари 2020 година по това направление. Виждате ли коментари в медиите от страна на министъра, „Булгаргаз“, БЕХ? Пълна тишина.  - Точно така. За разлика от договора за транзит, който е до 2030 година, договорът за доставка изтича на 31 декември 2019 година. Това са две различни тръби и два различни договора. Едната е доставка за България, другата е за Турция, Гърция, Македония. Още преди години руснаците поискаха да се махнат връзките между двете тръби, да се изчистят количествата и да не се смесват. Договорът за доставка, подписан между „Газпром експорт” и Булгаргаз през 2009 година, изтича на 31 декември 2019 година.  След като съм работил в сферата на енергетиката ми е ясно, че поне две години преди това се започват преговори за нов договор или за анекс. А ние се въртим около някакъв хъб „Балкан“. Водени ли са нови преговори? Какъв е резултатът? В медиите се появи информация единствено за технически преговори относно точката на доставка. - Да. Съгласен съм. Без „Южен поток“ това е най-лесният вариант.  - Няма резултат. Аз не видях нищо, свързано с енергетиката.  - Това не е точно. Русия имаше над 40 смесени дружества в Централна и Западна Европа, свързани с природния газ – за търговия, за пренос и т.н. След това, явно под влияние на Вашингтон, започна натиск от Брюксел за ограничаване на дейностите на „Газпром“ на територията на ЕС. Приеха се енергийните пакети за разделяне на добива, търговия, транзита, разпределението. Руснаците дълго преговаряха с Брюксел, но не се разбраха. Тогава закриха официално търговските си дружества в Европа и оставиха инфраструктурните. Не е вярно, че „Газпром“ не участва по принцип в съвместни проекти. За мен изказването му е политически правилно в този момент, защото ако беше казал, че има интерес към хъба, реакциите срещу хъба щяха да са остри.  България няма нужда да създава газов хъб, за да защити националния си интерес за доставка и транзит на природен газ. - Хъб няма да имаме. В газовата сфера хъб се прави там, където има газохранилища. Христоматиен пример е Баумгартнер – огромно хранилище до Виена, което е разпределителен център за Западна, Централна, Южна Европа. България има две възможности. Едната е Чирен, което е действащо хранилище. Другата е Галата, което е изтощено находище. И в двете структури няма предпоставки за допълнителен потенциал за съхранение на газ. Въпреки политическите изявления и конкурсите, Чирен не може да се разширява. Галата е загубен вариант чисто технологично.  Можем да направим електронна платформа за търговия с газ, която може да е навсякъде. Но в конкретния случай с хъб „Балкан“ според мен става дума за политическа игра между София и Брюксел.  - „Турски поток“ ще има, но той няма връзка с хъб „Балкан“. Връзката е в главите на управляващите, които се стремят да осигурят съдействието на Брюксел за тръбата през България. Безсмислено ще потънат парите за разширението на Чирен. Но, слава Богу, не са милиарди.  - Видимо – Сърбия, невидимо – Италия. Другите страни – Босна и Херцеговина, Хърватска, Словения, потребяват толкова малки количества, че предпочитат да се въздържат от коментари.  - Ще стигне до Германия и оттам има два газопровода. Единият е в направление Франция, а другият би трябвало да слезе на юг-югоизток и да се включат страните от Централна Европа, които сега получават газ през Украйна. Засега това не включва Италия. Включва Унгария и Австрия.  - Това е въпрос за един милион долара. Не мога да кажа. Играта продължава.  Има и малък процент да не се състои изобщо. Вероятно Русия ще анексира договора при някакви условия. Какви? Това ще продължи, докато не се изясни южния коридор през Гърция – от Азербайджан действително да потече газ. Има вариант Русия да вкара газ в този газопровод. Няма проблем инфраструктурата, където е старият Син поток, да се върже за новия газопровод от Азербайджан. Другият вариант е да се върже с новия „Турски поток“ и втората му тръба да мине не през България, а през Гърция. Тогава ще разчитаме на гръцката връзка, чиито срокове постоянно се „пързалят“, според официалните изявления на министър Петкова. - Директната доставка е възможна. Не като възстановяване на „Южен поток“ – този вариант приключи, но някаква свещичка мъждука. От точката, където „Турски поток“ се отклонява за Турция, километрите до Варна и до Турция не са много. Може да се направи. Но ако договарящите се страни – „Газпром експорт“, Боташ – турската държавна газова компания, и “Булгаргаз“, подпишат споразумение, че газът от Русия, минавайки през Турция, няма да бъде натоварен с друга цена.  Една от причините да се провали Набуко беше, че турците не искаха да са транзитна страна. Те искаха да купуват на едната граница, да отделят колкото им трябва и останалото да продават на другата граница на висока цена. Не излизаха сметките. Бил съм в управляващия комитет на Набуко и мога да кажа, че противоречията между партньорите бяха непреодолими. Ако такова споразумение се подпише, за нас това е директна доставка. Но ако се допусне да се достави газ до Турция и Турция да продава газ на България, не зная какво ще стане с цената. Тогава американският или катарският газ на Александруполис може да се окаже по-евтин.  - Колкото по-бързо го направим, толкова ще е по-изгоден. Колкото повече се бавим, толкова по-скъпо ще ни излезе.  Крайната цел е да се осигури доставката за българските потребители в дългосрочен аспект, най-малко до 2050 година. Друга цел е да поддържаме износа, който носи пари на държавата. Моите изчисления по тази тема съвпаднаха с тези от доклад на Световната банка – към 2040 година 100 хиляди мегавата ще липсват в целия балкански регион заедно с Турция. Това е огромен пазар.   - Нищо не строят. Режат лентички като нас. АЕЦ „Аккую“ трябваше вече да заработи отдавна, но буксува.  - Разбира се. Сега нямаше да чакаме дали Боташ ще ни даде цена или не.  - На практика има два „проблема“. Че тези ресурси се намират в Русия и че България е на това място на географската карта. Тръбопроводният газ е най-евтин в целия свят. Русия доставя газ на нашата страна от 1974 г. За този период сме имали проблеми с руснаците два пъти, когато украинците започнаха да крадат от транзита за Европа и руснаците спряха доставките за няколко дни.  Ние сме Европа. Отдавна и германският канцлер, и шефовете на енергийните компании, казват: ние сме зависими, но взаимно зависими. На нас ни трябва евтиния газ от Русия, но на тях им трябват нашите добри цени. Не е тайна, че най-добрите цени за тръбопроводен газ Русия може да получи в Западна Европа. Не в Китай или Индия.  По отношение на АЕЦ „Белене”. Притежаваме основно руско оборудване, което е част от ядрена технология, лицензирана в ЕС. Росатом отдавна сътрудничи с фирми като държавната френска компания „Арева“ и германския концерн „Сименс“. Имаме предложение за участие в технологичната схема и на американския гигант „Дженерал Илектрик“. Инвестиционен интерес проявяват трети страни. Къде е „опасната“ зависимост от Русия? Българската позиция и по двата проекта трябва да се определя единствено и само от националния ни интерес, а не от политически спорове и маневри за това кого считаме за приятел и кого за враг.", "date": "2019.03.11", "title": "Д-р Любомир Денчев: Кой ще ни достави газ на 1 януари 2020-а? Дипломат с куфари?!"}
{"url": "http://epicenter.bg/article/BSP-nyama-prichina-da-se-varne-v-parlamenta--Nito-edna-/177306/11/0", "text": "Народното събрание влезе в четвъртата седмица, откакто работи без основната опозиционна сила да присъства в парламента.  През това време реакциите на управляващите на решението, което БСП взе на 17 февруари, могат да се обобщят с фразата: „Не е добре, че ги няма, но можем да   работим и без тях.“ За можене - очевидно може. Без тях или   тях в българския парламент има мнозинство, което намира силна мотивация да се прегрупира така, че кризисните моменти да бъдат избегнати, а ключови решения и законопроекти – подплатени с нужния брой гласове.  Даже има и случаи, като отхвърлянето на президентското вето върху Изборния кодекс, когато депутатите от четири различни парламентарни групи (две в управляващата конфигурация и две официално извън нея) не се прегрупират, а гласуват монолитно след парламентарна реторика със съмнително качество.  В призивите към Корнелия Нинова и БСП да се върнат в парламента има нюанси. Струва си да отбележим някои от тях.  Този на президента, например, който заедно с налагането на ветото върху Изборния кодекс призова опозицията да влезе в пленарна зала за разглеждане на възраженията.    Решението за напускане на Народното събрание бе взето на „Позитано“ 20 заради измененията в Изборния кодекс, които накратко могат да се определят като   Преференциите с нисък праг са само една от тях.   Всяка корекция в материята трябва да става след широко обсъждане и поне половин година преди избори. А не на тъмно в буквалния и в преносния смисъл.  ГЕРБ декларираха, че ще върнат ниския праг на преференциите и склониха за избор на нова ЦИК, но едва след намесата на пожар на лидера си Борисов. Впрочем, какво значи „склониха“, след като мандатът на старата ЦИК изтича, а мандатността, ако позволите сравнението, е една от магистралите, по които се движи демокрацията. Толкова. Избирателните списъци остават без актуализация, тоест, населени с така наречените „фантоми“ - понятие, което се наложи през 90-те и стои актуално и до днес. Самият факт, че   Отлага се и пълното въвеждане на машинното гласуване. Не е ясно дали убеждението на гражданите, че гласовете им се зачитат коректно, не гони като процент този на парламента, който, припомняме, стигна позорните 8 на сто!  И това не е всичко. Огромен риск е поправката част от решенията на ЦИК да не могат да се обжалват пред ВАС. Жалбите и сигналите на районните избирателни комисии ще се гледат в местните съдилища, а на регионално ниво са създадени солидни зависимости.    Накратко, широко лансираните в медийните рейдове твърдения  че условията на БСП за Изборния кодекс са изпълнени, не отговарят на истината.  Друга, сравнително мека , е твърдението, че отсъствието на опозицията   (Цвета Караянчева, председател на 44-то Народно събрание).  От началото на своето конституиране досега обаче мнозинството в парламента демонстрира отношение и политика, която можем да наречем така „говори си, говори си, не ми пречиш“.  В публичните си изяви управляващите предлагат на електората омайни приказки за диалог, за растеж, за стабилност.   – най-нисък БВП на човек от населението в рамките на Европейския съюз; ниска безработица заради гигантската емиграция; спад и дори бягство на инвеститорите заради недостиг на работна ръка и корупция; ръст от около 3,2%, който не е достатъчен, за да догоним останалите страни от ЕС и така нататък.   Елит, който ни отдалечава от реалността, от модерността, от демокрацията, ако щете. Отговорът на този етап, който дават социалистите и Нинова, е ясен – не, благодаря.   Напускането на парламента от страна на опозицията било крайна мярка, радикален ход, съпътстван от високо обществено напрежение.   Но го има сред всички социални групи, които се чувстват жертви на беззаконие, парламентарен лобизъм, корупция на всички нива, усвояване на евросредства на принципа „хубаво е, но не е готово“, на западащите критерии в образованието, на комерсиализацията и доплащането в здравеопазването, на мръсния въздух, лошата градска среда, пустеещата България извън столицата, натискът върху мислещите различно и върху протестиращите. И още, и още... Ако ситуацията стане революционна, дали ще има нужда от управляващи и опозиция в парламента, от парламент изобщо?  Рано или късно Нинова ще бъде принудена да капитулира и да се върне в Народното събрание, защото не всички в партията одобряват крайните й ходове. Последното твърдение е вярно. Решението за напускане бе взето със 74 „за“ и 33 гласа „против“. В БСП има вътрешна опозиция, която чака реванш. Дали ще успее, е друг въпрос, но има носталгици за времето, когато политиката бе далеч по-безметежно занимание, а приходите от „занаята“ - сигурни.  Разминаването в БСП е тема, която управляващите експлоатират масово и безпощадно. В партията обаче, редом със старите кадри, израсна ново поколение, което мисли далеч по-радикално от своите предшественици и за което идеята за съглашателство е неприемлива.  Преди да отправят призиви към БСП или да всяват раздори, управляващите се опитаха да упражнят натиск, като сериозно обсъждаха идеята да премахнат заплатите на неприсъстващите депутати. Идея, която се очертаваше като връх в законодателната дейност на парламента, която предизвиква почуда, недоволство, насмешка, съпротива.  Засега е замразена. Засега. Вече три седмици управляващите заплашват, нападат, прелъстяват, вкарват в обяснителен режим (БСП били против членството на Македония в НАТО).  Пропагандната машина, която се завъртя около напускането на БСП, води до едно заключение:  С излизането си от Народното събрание Нинова очерта ясно границата между статуквото на прехода и промяна. Дали на социалистите от новото поколение ще им стигнат силите да я направят, не е ясно. Но са ясни две неща.  Първото е, че    Второто е, че   Време, когато сблъсъците бяха представяни като някаква аномалия.  Това време изтича. Сблъсъците днес не са само в България. След десетилетия на тясно сътрудничество между леви и десни в Европа на политическата сцена са нов тип политици, наричани популисти и националисти. Европейските избори ще бъдат арената на първия мащабен сблъсък между тях.  И той не е единственият – Франция е чудесна илюстрация за подновената с пълна сила социална битка срещу капитала и социалното неравенство.  На геополитическо ниво еднополюсният свят се разпада видимо.  За трусовете има различни причини, но една е отчетлива:    Нещо, което в България наблюдаваме всеки ден.   И ако може да са там, в сградата на Народното събрание. ", "date": "2019.03.11", "title": "БСП няма причина да се върне в парламента. Нито една!"}
{"url": "http://epicenter.bg/article/Svetlana-Sharenkova--Defitsit-na-darzhavnost-/177307/11/0", "text": "Италианското правителство заяви, че по време на визитата на президента Си Дзинпин в Рим на 22 март има намерение да се присъедини към глобалната китайска инициатива „Един пояс, един път”. Наред с това Италия систематично работи за отмяна на антируските санкции. Така тя засилва политическите и икономическите си контакти с Пекин и търси диалог с Москва. Прави го въпреки американските заплахи и търговските войни, които Вашингтон води. Прави го, защото търси гаранции за европейската и световната сигурност, за просперитет на икономиката си и на обикновените италианци. С други думи, защитава националните си интереси в съзвучие с националния си суверенитет. Съседна Турция финализира сделката за закупуване на руски ракетни комплекси С-400 въпреки лютите заплахи на Тръмп и опитите за сриване на турската лира и финансовата система. Президентът Ердоган категорично заяви, че Турция ще преговаря за още оръжейни доставки от Русия, защото те са икономически по-изгодни за неговата страна и ще гарантират сигурността й. Тоест и той защитава националния интерес и суверенитета даже когато е в разрез с този на най-мощния партньор от НАТО. Германия строи газопровода „Северен поток 2” и е безкомпромисна по темата въпреки заплахите за санкции към нейни фирми и резолюцията на Европейския парламент срещу този проект. Просто Германия знае, че интересът й няма нищо общо с вноса на прескъп американски шистов газ и не се поддава на русофобската истерия. Някой ще опонира, че това са големи и мощни държави, основателки на НАТО, а две от тях – и на Европейския съюз, че имат силни икономики, огромен човешки ресурс и военна сила. Да, но и малкият Люксембург остро реагира на заплахите от Вашингтон и прие официално руския премиер Дмитрий Медведев, с когото проведе успешни преговори.   По същият начин Унгария, Чехия и Словакия не се подчиниха сляпо на американския натиск по време на визитите на вицепрезидента Пенс и държавния секретар Помпео. А последните двама всъщност посетиха Европа не като политици и държавници, а като обикновени търговски пътници на газ и оръжия.   Показателно е - Вашингтон вече не е хегемон в световната и европейската политика. Държавите и народите се събуждат от летаргията и водят собствена политика. Всички те го правят, въпреки че за разлика от нас нямат историческа връзка и специални отношения с Русия. За съжаление, преди дългоочакваното посещение на руския премиер Дмитрий Медведев в България Бойко Борисов отстъпи за лобистката сделка с Ф-16 и даде уверения на шефа на НАТО, че сме най-лоялният член на организацията.   Отговорът на Москва също бе многозначителен – поиска гаранции за бъдещето на българската част от „Турски поток” не от София, а от Брюксел!? Тъжно и унизително! Ако не се вземат в ръце властимащите, България ще понесе огромни загуби и ще изпусне последния влак за участие в стратегическите енергийни проекти. Явно за тях думите „държавност”, „суверенитет”, „национален интерес” са непознати, думи без значение… Но за българския народ не е така! ", "date": "2019.03.11", "title": "Светлана Шаренкова: Дефицит на държавност "}
{"url": "http://epicenter.bg/article/Vashington-nalaga-sanktsii-za-firmi-ot-ES-zaradi--Severen-potok-2-/177261/4/0", "text": "САЩ се подготвят да наложат санкции над европейски фирми, които съфинансират проекта за газопровод „Северен поток 2“ от Русия до Германия, пише в. „Уолстрийт джърнъл“. Изданието обаче не посочва източниците си. Под заплаха от наказателни мерки са и компаниите, които участват в полагането на тръбите в Балтийски море, твърди изданието, което се позовава на анонимни американски източници.  Санкциите рискуват да засилят напрежението на фона на продължаващ спор за американски мита върху германски автомобили. САЩ твърдят, че тръбата представлява стратегически риск и задълбочава зависимостта на Германия от руски енергийни доставки.   Коментирай новината на „Уолстрийт джърнъл“ руски медии припомнят, че „Северен поток 2“ е съвместен проект за 11 млрд. долара на руската компания „Газпром“ и пет западни енергийни компании: австрийската OMV, немския химически гигант BASF-Wintershall, немския енергиен концерн Uniper, френската компания Engie и британско-холандската Royal Dutch Shell.   По план \"Северен поток 2\" трябва да бъде готов до края на 2019 г. Една трета от газопровода „Северен поток-2“ вече е построена, съобщи неотдавна руското издание РБК.ру, като се позова на информация от „Газпром“.  Компанията съобщава, че 818 км от тръбопровода, който трябва да мине по дъното на Балтийско море, вече е изградена.  Две разклонения на „Северен поток 2“ трябва да минат от Русия до Германия по дъното на Балтийско море. Планираната дължина на всяка една от тях е 1224 км, напомня руското издание. По газопровода ще може да се получават 55 млрд. куб. м газ годишно. Оператор по строителството на „Северен потока-2“ е компанията Nord Stream AG, единствен акционер в която е „Газпром“.  ", "date": "2019.03.11", "title": "Вашингтон налага санкции за фирми от ЕС заради „Северен поток 2“"}
{"url": "http://epicenter.bg/article/ChEZ--Nad-700-firmi-krali-tok-v-Zapadna-Balgariya-prez-2018-g-/177264/4/0", "text": "728 нарушения на стопански обекти регистрираха през 2018 г. екипите на ЧЕЗ Разпределение за борба с кражбите на електроенергия. Сред тях 121 са ресторантите и питейните заведения, 38 производствени и складови бази, над 90 търговски обекта, над 40 офиса, 11 игрални зали, дървопреработвателни предприятия, строителни обекти и др., съобщиха от ЧЕЗ.   Открити са множество обекти с инсталирани машини – „копачки“ на виртуална валута, които се захранват от електрическата мрежа незаконно. Измерванията показват, че откраднатата електроенергия от един подобен обект достигат 50 000 кВтч. за един месец, като това е потреблението средно на 100-150 домакинства.   Рискова група са и хотели, ваканционни селища и къщи за гости, като проверки на такива обекти се извършват постоянно от дружеството. През годината са разкрити над 30 нарушения на подобни клиенти.   Фирмените кражби представляват 11% от общо установените кражби, които през изминалата година са общо 6646.   Необходимо е да бъдат установени санкции, които да имат превантивен ефект. Те трябва да бъдат строги не само по отношение на цената, но и по отношение на срока за дотаксуване. В Чехия периодът на дотаксуване е 24 месеца, а в Германия 6 месеца назад. Ускорените процедури, ефективните и по-тежки санкции срещу извършителите ще помогнат да бъдат защитени интересите на коректните клиенти. ", "date": "2019.03.11", "title": "ЧЕЗ: Над 700 фирми крали ток в Западна България през 2018 г."}
{"url": "http://epicenter.bg/article/Turtsiya-zavarshi-50--ot-nazemniya-gazov-terminal-na--quot-Turski-potok-quot-/177271/4/0", "text": "Изграждането на терминала за получаване на газ в проекта \"Турски поток\" в Къйъкьой, основният наземен участък в Турция, отбеляза завършек на 50% според Ерол Язиси, ръководител на строителството на терминала в провинция Къркларели в Северозападна Турция.   Това съобщава \"Канал 3\". Изграждането на терминала в Къйъкьой, разположен на около 100 километра западно от Истанбул, започна през март 2018 година.  След завършването на строителството на терминала ще бъде проведена серия от тестове за подготовка на газопреносните операции до края на 2019 г. Той уточни, че досега са отбелязани 3,5 милиона човекочаса работа.  \"Близо 2000 души са работили на строителната площадка. Строителството продължава да се извършва от висококвалифициран персонал,\" каза строителният ръководител.  Язиси обясни, че сред многото международни енергийни проекти, по които е работил по време на кариерата си, проект \"Турски поток\" ги превъзхожда в много области.  \"Мога да говоря за много неща, които отличават този проект от другите. Екологичните инженери и археолозите работят непрекъснато на място. Голям екип постоянно работи по въпросите на шума и трафика, а сигурността е приоритет номер едно за екипа\" каза той.  Договорът за изграждане на терминала за приемане на природен газ бе подписан с \"Петрофак\" през септември 2017 г., като за основен подизпълнител бе назначена турската строителна компания \"Текфен\".  Изграждането на наземните съоръжения от руската страна на Черно море, в близост до град Анапа, бе завършено през 2018 година.  Проектът \"Турски поток\" се състои от две линии, първата от които ще обслужва Турция с капацитет от 15,75 милиарда кубически метра, докато втората линия ще обслужва Европа.  Най-големият в света строителен плавателен съд, притежаваният от Allseas \"Pioneering Spirit\", завърши изграждането на двата морски тръбопровода за проекта.", "date": "2019.03.11", "title": "Турция завърши 50% от наземния газов терминал на \"Турски поток\""}
{"url": "http://epicenter.bg/article/Startira-protsedurata-za-izbor-na-strategicheski-investitor-po-proekta-AETs--quot-Belene-quot-/177277/4/0", "text": "В изпълнение на решения на Народното събрание от 7-ми юни 2018 г. и на Министерския съвет от 29-ти юни 2018 г. \"Национална електрическа компания\" ЕАД отправя покана за избор на стратегически инвеститор за изграждане на АЕЦ \"Белене\". В рамките на поканата се дава възможност и за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Целта на поканата е да предостави определена информация на страните, които желаят да заявят участие в процедурата.   Българската страна ще участва в проектната компания, екплоатираща АЕЦ „Белене“ с апортна вноска на активите, в това число – лицензираната площадка, наличното оборудване, издадените решения, разрешение, лицензии и други документи, свързани с проекта. В процедурата са заложени редица условия с цел максимална защита на имуществения интерес на българската страна. Българската държава, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции.   Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива.   Срокът за получаване на заявления за участие е до 90-тия ден, считано от датата на публикуване на поканата в Официален вестник на Европейския съюз. Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕК.", "date": "2019.03.11", "title": "Стартира процедурата за избор на стратегически инвеститор по проекта АЕЦ \"Белене\""}
{"url": "http://epicenter.bg/article/Nabirat-proekti-za-10-mln-evro-v-pomosht-na-malkiya-biznes-v-granichnite-regioni-na-Balgariya-i-Gartsiya/177288/4/0", "text": "Стартира процедурата за набиране на проектни предложения за развитие на малките и средни предприятия в граничния регион между България и Гърция. 10 млн. евро е размерът на инвестицията, която ще бъде отпусната по Програмата за трансгранично сътрудничество ИНТЕРРЕГ V-A Гърция-България 2014-2020 г. Това съобщиха от пресцентъра на МРРБ.   За ресурса вече е обявена Петата покана за набиране на проектни предложения в рамките на приоритетна ос 1 „Конкурентен и иновативен трансграничен регион“ на програмата. Тя  има за цел да повиши конкурентоспособността на малките и средни предприятия, като стимулира растежа на нови и съществуващи фирми чрез разширяване на икономическата им дейност до нови пазари и продукти.     30 на сто от общия бюджет на поканата, който възлиза на 10 млн. евро, ще бъдат насочени към новосъздадени малки и средни предприятия (МСП). Стойността на даден проект следва да бъде между 300 000 и 600 000 евро, от които 65% субсидия (помощта се отпуска чрез „de minimis” – до 200 000 евро) и 35% собствен принос на кандидатите.   Допустими за участие са само малки и средни предприятия, регистрирани в допустимия по програмата регион (за България: в областите Благоевград, Смолян, Кърджали и Хасково) в т.ч. клонове, като за България същите следва да са регистрирани като самостоятелни юридически лица. Публични (държавни, общински и др. дружества) не са допустими кандидати. В дадено проектно предложение следва да участват само по едно МСП от всяка от партниращите държави. Едно МСП може да кандидатства само по един проект. Проектните идеи за съвместни бизнес инициативи от трансграничния регион на България и Гърция може да се подават по електронен път чрез Информационната система за държавни помощи на Гърция SAMIS (www.ependyseis.gr). Крайният срок за подаване на проектните предложения е 15:00 часа  на 10.05.2019 г.   Кандидатите следва да упражняват дейности, съгласно заложените в насоките кодове от Класификацията на икономическите дейности (НКИД), като са допустими дейности по кодове в следните основни сектори: Производство на хранителни продукти, Производство на тъкани, Здравеопазване, Производство на компютърна и комуникационна техника, електронни и оптични продукти, Производство на строителни изделия от неметални минерални суровини, Събиране и рециклиране на материали, Устойчив туризъм, култура, спорт и развлечения. Въведен е допълнителен критерий, даващ приоритет за подкрепата на производствени предприятия.   Допустими са разходи за дребномащабни инвестиции – например строителство, изграждане на производствени инсталации, доставка на специализирано оборудване и др., купуване на софтуер и свързаните с него услуги, маркетинг и ноухау, патенти и авторски права, разходи за персонал и др. Дадено проектно предложение може да включва изцяло инвестиционни дейности. Максимална продължителност на проектите е 3 години.   Преди да пристъпят към подготовка и подаване на проектните предложения, кандидатите следва да се запознаят с Наръчника за работа в системата SAMIS. В момента той е наличен на официалния сайт на програмата само на английски език, като преводи на документа на български и гръцки език ще бъдат публикувани на 14.03.2019 г.   Пълният комплект документи за петата покана, в т.ч. въпроси и отговори, свързани с нея може да намерите на официалната страница на програмата  Информационен ден, посветен на Петата покана за набиране на проектни предложения по Програмата, ще се проведе на 20.03.2019 г. (сряда) в гр. Хасково. По време на събитието ще бъде предоставена подробна информация за изискванията на поканата и начините за подаване на проектните предложения. Актуална информация за точното място на провеждане на информационния ден, формата за предварителна регистрация, както и друга актуална информация може да бъде намерена на", "date": "2019.03.11", "title": "Набират проекти за 10 млн.евро в помощ на малкия бизнес в граничните региони на България и Гърция"}
{"url": "http://epicenter.bg/article/Ministar-Angelkova-iznese-lektsiya-v-Moskovskiya-darzhaven-institut-za-mezhdunarodni-otnosheniya-/177301/4/0", "text": "Изключително важно е сътрудничеството с университетите - научната дейност и младите хора са бъдещето на нашите държави, високо ценим това партньорство. Тези близки контакти са стимул за развитие на двустранните отношения, включително в сферата на туризма, който е важен икономически отрасъл както за България, така и за Русия.   Това заяви министърът на туризма Николина Ангелкова в лекция пред ръководството, преподавателите и студентите на Московския държавен институт за международни отношения (МГИМО), един от най-авторитетните в академичните среди.  Срещата се състоя по време на работното й посещение в руската столица в рамките на Международното туристическо изложение „Интурмаркет“, съобщиха от пресцентъра на Министерството на туризма.  Изявлението на министър Ангелкова пред научната аудитория бе посветено на 140-годишнината на дипломатическите отношения между България и Русия, която се навършва през 2019-а. Тя постави акцент върху ролята на туризма като съществен фактор за развитие на традиционно добрите двустранни контакти, които отбелязват активизиране през последните години.  Пример за диалог бе визитата в София през миналата седмица на председателя на правителството на Руската федерация Дмитрий Медведев. Сътрудничеството ни постоянно се развива в много области, които представляват общ интерес, а в сферата на туризма е достигнало ниво на стратегическо партньорство и федерацията е сред водещите генериращи пазари за българския туризъм.  При визитата на руския премиер в България беше проведен българско-руски туристически бизнес форум и бе подписана двугодишна Програма за сътрудничество в сферата на туризма (2019-2021) между Министерството на туризма на България и Министерството на икономическото развитие на Русия, изтъкна министър Ангелкова.  Тя припомни, че правителството на премиера Бойко Борисов създаде в края на 2014 г. Министерството на туризма като самостоятелна администрация, отчитайки приоритетността на сектора за националната икономика, формиращ около 12 на сто от БВП и над 11 на сто от заетостта в страната. По данни на БНБ общият приход от вътрешен и международен туризъм у нас през 2018 г. възлиза на 8.4 млрд. лв.  Също през миналата година страната ни бе посетена за първи път от над 9 млн. чуждестранни туристи (около 9.3 млн.). За последните четири години ръстът на чуждите туристи в България се е увеличил с 31% , а на постъпленията от входящ туризъм с 34%, посочи българският министър.  Тя изтъкна усилията на българската държава за въвеждане на редица облекчения във визовите процедури за руските туристи. От тази година заявления за получаване на визи за България може да се подават вече в 59 руски града. Към посолството на България в Москва работи национално представителство по туризъм, което е член на Асоциацията на туроператорите в Русия (АТОР). Нашето партньорство се развива обаче не само с големите руски центрове, а и с регионите, с техните висши училища, търговско-промишлени палати и др., допълни министърът и анонсира, че през тази година се планира подписване на Меморандум за сътрудничество с Туристическата асоциация на регионите в Русия.  Работим по много съвместни програми и инициативи, сред които обявяване на 2020 и 2021 за години на туризма на България в Русия и на Русия в България. През април ще се състои и българо-руски туристически форум с представители на руските региони във Велико Търново. Планираме и конкретни мерки съвместно с бранша и общините за увеличаване на чартърните полети между нашите държави, каза още тя.  Министър Ангелкова подробно представи пред преподавателите и студентите от МГИМО потенциала на България като дестинация за четири сезона с огромно разнообразие от културно-исторически забележителности, минерални извори, реномирани курорти за летен и зимен туризъм, за организиран детски отдих и разнообразни видове специализирани услуги. Тя припомни, че за миналата година около 512 хил. руски туристи са посетили страната ни, но възможностите са много по-големи.  Непосредствено преди лекцията министър Ангелкова разговаря и със зам.-ректора на МГИМО по общите въпроси Артьом Мальгин. Той представи научната дейност на университета и програмите за подготовка на студенти, сред които има и българи. Министър Ангелкова обърна внимание върху възможността възпитаниците на института да провеждат стажове в България в сферата на туризма. Имаме различни такива практики и програми, както и предложения от компании, в които младите хора от Русия могат да се развиват, поясни тя. Министърът запозна зам.-ректора с идеята да се проведе международен инвестиционен форум в туризма, който ще се състои в края на месец май в курорта Слънчев бряг с близо 300 участници. Фокус в проявата ще са инвестициите в Черноморския регион.  В срещата с университетското ръководство участваха също българският посланик в Русия Атанас Кръстин, Егор Андреев, началник на международното управление на МГИМО, и др.", "date": "2019.03.11", "title": "Министър Ангелкова изнесе лекция в Московския държавен институт за международни отношения "}
{"url": "http://epicenter.bg/article/50-dekara-trevi-izgoreli-pri-pozhara-kray--Kambanite-/177243/3/0", "text": "Около 50 декара сухи треви са изгорели при снощния пожар край местността \"Камбаните\" в София. Не е ясно от какво са тръгнали пламъците, но най-вероятно причината е небрежност за боравене с огън. Това обяви инспектор Сергей Воденичаров от Оперативния център на Главна дирекция \"Пожарна безопасност и защита на населението\".   Въпреки че огънят бе наглед в опасна близост до прилежащи къщи, не в нито един момент не е имало опасност за тях, категоричен бе Воденичаров в коментар за \"Нова телевизия\". Не се е наложила и евакуация.   Пожарът избухна вчера след 19:00 часа, като пламъците се виждаха надалеч из ж.к. \"Младост\". Пет екипа на пожарната обаче бързо са успели да се справят с него.   \"Причината е небрежност при боравене с открит огън. Не е имало опасност за хората. Изгорели са сухи треви\", заяви инспектор Сергей Воденичаров.   В неделя е имало 645 пожара в цялата страна, което инспектор Воденичаров определи като своеобразен рекорд. Много от пожарите са били свързани със Сирни Заговезни. ", "date": "2019.03.11", "title": "50 декара треви изгорели при пожара край „Камбаните“"}
{"url": "http://epicenter.bg/article/MVR--Zapochvat-proverki-za-izpolzvaneto-na-obezopasitelni-kolani-ot-vodachi-i-patnitsi/177253/3/0", "text": "От днес до 17 март е в ход специализирана полицейска операция за контрол на използването на обезопасителни средства от водачите и пътниците в моторните превозни средства. Това съобщиха от пресцентъра на МВР.   Акцията се провежда едновременно на територията на всички страни - членки на Европейската мрежа на службите на Пътна полиция – TISPOL.   В рамките на извършвания засилен контрол пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца.   По данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент.", "date": "2019.03.11", "title": "МВР: Започват проверки за използването на обезопасителни колани от водачи и пътници"}
{"url": "http://epicenter.bg/article/Ivan-Geshev-e-na-ofitsialno-poseshtenie-v-SASht-po-pokana-na-FBR/177260/3/0", "text": "Замeстник-главният прокурор на Република България г-н Иван Гешев е на официално посещение в САЩ за срещи на ръководно ниво с представители на ФБР, базирани в Ню Йорк и Вашингтон, съобщиха от пресцентъра на прокуратурата.  По време на визитата си г-н Гешев ще разговаря със заместник-директора на ФБР г-н Дейвид Боудич и ще проведе работни срещи в Министерството на правосъдието, в Националния антитерористичен център на САЩ във Вашингтон, както и с федерални прокурори в Ню Йорк, занимаващи се с контратероризъм. Основни теми на разговорите ще бъдат противодействието на финансирането на тероризма и прането на пари.  Сред целите на визитата е и споделяне на опита, който ФБР има в създаването и функционирането на Съвместните работни групи за борба с тероризма (JTTF), в които влизат представители на много държавни и регионални правоприлагащи и правоохранителни агенции като ФБР, митниците, граничните и имиграционни служби, Бюрото за алкохол, тютюн, огнестрелни оръжия и експлозиви, Командването за криминални разследвания на армията на САЩ, Бюрото за дипломатическа сигурност и др.  Г-н Гешев е придружаван от заместник-председателя на ДАНС г-н Недялко Недялков. По време на визитата в САЩ ще бъдат обсъдени и въпроси, касаещи сътрудничеството между българските и американските служби.  ", "date": "2019.03.11", "title": "Иван Гешев е на официално посещение в САЩ по покана на ФБР"}
{"url": "http://epicenter.bg/article/Obviniha-kmet-na-BSP-za-zloupotrebi-i-direktno-prisvoyavane-na-1-milion-leva/177269/3/0", "text": "Софийска градска прокуратура /СГП/ повдигна обвинение на Магдалена Иванов – кмет на община Златица, за извършено от нея документно престъпление и за длъжностно присвояване в особено големи размери.  Магдалена Иванова е привлечена към наказателна отговорност, за това, че на 20.01.2014 г. в качеството си на длъжностно лице – кмет на общ. Златица, в кръга на службата си е съставила официален документ – декларация, в който е удостоверила неверни обстоятелства, с цел да бъде използван този документ като доказателство за тези обстоятелства, съобщават от Софийска градска прокуратура.  Неверните обстоятелства се състояли в твърдението, че проектът с предмет \"Преустройство на първи етаж на Разширение на училище кв. 72, гр. Златица\" не е финансиран от друг източник, различен от Публична инвестиционна програма \"Растеж и устойчиво развитие\".  В действителност различните етапи от проекта, на обща стойност над 100 000 лв. /без ДДС/, били финансирани и изпълнени по договор между община Златица и частно дружество, твърдят от обвинението.  Кметът е изготвила официалния документ с невярно съдържание с цел да бъде използван пред Областния управител на Софийска област и така да се осъществи двойно финансиране на СМР.  Второто обвинение се отнася в периода за периода 14.07.2014 г. до 18.12.2014 г. За посоченото време с две отделни деяния в качеството си на длъжностно лице- кмет на община Златица, Магдалена И. осъществила длъжностно присвояване на сума в общ размер над 1 000 000 лв.  Средствата били отпуснати като целеви субсидии за капиталови разходи от Държавния бюджет на Република България по програма за 2014г. \"Растеж и устойчиво развитие на регионите\".  Спрямо Магдалена И. е взета мярка за неотклонение \"подписка\". Ако бъде призната за виновна по повдигнатото ѝ обвинение за престъпление по чл. 311 от НК, Магдалена И. може да получи наказание \"лишаване от свобода\" до 5 години, като съдът може да постанови и \"лишаване от право да заема определена държавна или обществена длъжност\", допълват от прокуратурата.  Магдалена Иванова е кмет на Златица вече два мандата поред - от 2009 г. насам, като е издигната за такъв от БСП. Още през 2016-а, че тя бива разследвана за злоупотреби, в началото на 2018-а, пък от ГЕРБ подадоха сигнал до прокуратурата и сега най-накрая се стига до обвинение.      ", "date": "2019.03.11", "title": "Обвиниха кмета на Златица от БСП за злоупотреби и директно присвояване на 1 милион лева"}
{"url": "http://epicenter.bg/article/Kmetat-na-Sozopol-Panayot-Reyzi-e-obvinen-za-prisvoyavane-na-2-mln--lv--/177287/3/0", "text": "След кметицата на Златица, издигната от БСП, обвинена за длъжностно присвояване на над 1 милион лева, Софийска градска прокуратура (СГП) повдигна днес обвинение и на Панайот Рейзи, кмет на община Созопол, избрат с листата на ГЕРБ.  Той ще отговаря за извършено от него длъжностно присвояване в особено големи размери – близо 2 милиона лева.  Панайот Рейзи е привлечен към наказателна отговорност, затова че в периода от 29.08.2014 г. до 27.03.2017 г. в гр. Созопол, при условията на продължавано престъпление, с 33 отделни деяния, като извършител, в качеството си на длъжностно лице и в съучастие с друго длъжностно лице от община Созопол, е присвоил чужди пари в общ размер 1 989474,08 лв. /собственост на Община Созопол/, поверени му да ги управлява, като присвояването е в особено големи размери, представляващо особено тежък случай.  За улесняване на присвояването Панайот Рейзи е извършил и документни престъпления, като съзнателно се ползвал от неистински частни документи – договори и фактури. Самите фактури и договори не били съставени от лицата, сочени за техни автори.  Присвоените пари - 1 989474.08 лв., са били притежание на община Созопол, които кметът е трябвало да управлява. Той е плащал пари по фактури за извършени строително-монтажни работи, но вместо по сметката на фирмата, ги превеждал на физическо лице, което нямало връзка с фирмата - изпълнител.  Кметът е с мярка за неотклонение подписка. Ако прокуратурата успее да докаже обвинението в съда, той може да влезе в затвора за между 10 и 20 години, част или цялото му имущество да бъде конфискувано и да бъде лишен от правото да заема изборна длъжност, се казва в съобщението на държавното обвинение.  Рейзи участва в местната власт на Созопол вече 20 години. В периода 1999 – 2002 г. е бил зам.-кмет, а от 2003 до 2007 г. е председател на общинския съвет. От 2007 г. е кмет на Созопол, избран е с листата на ГЕРБ.   В началото на септември 2018 година Панайот Рейзи обяви: \"Ще се кандидатирам за четвърти мандат, за да завърша започнатото в Созопол\".  И поясни: „Друга партия освен ГЕРБ на този етап няма за мен. Сигурен съм, че хората биха ме подкрепили, без да гледат цвета на партията\".  \"Хората оценят това, което правя. Созопол е коренно променен. Не мислете, че ми е много лесно“, сподели градоначалникът пред БТВ, а на въпроса дали като кмет е забогатял, отговори с „не“.  Панайот Рейзи бе първият кмет в региона, който даде заявка за нов мандат през 2019 година.", "date": "2019.03.11", "title": "Кметът на Созопол Панайот Рейзи е обвинен за присвояване на 2 млн. лв. "}
{"url": "http://epicenter.bg/article/Mazh-poluchi-7-mesetsa-zatvor-s-3-godishen-izpitatelen-srok-za-zhestok-poboy-na-kuche/177292/3/0", "text": "Мъж получи 7 месеца затвор с 3-годишен изпитателен срок за жесток побой на куче. Това съобщиха от пресцентъра на Прокуратура на Република България. Подсъдумият мъж с инициали А. К. и свидетелят Д. били в приятелски отношения. Подсъдимият знаел, че Д. притежавал и полагал грижи за куче - черно-кафяво на цвят, от мъжки пол, което по данни на собственика го било ухапало по крака и дясната ръка. Знаейки за това ухапване, А. К. решил да откара кучето далеч от дома на Д. и да му причини телесни увреждания.   В изпълнение на тези свои намерения, на 04.07.2017 г., около 14.00 часа, А. К. отишъл със собствения си лек автомобил до дома на Д., качил кучето в превозното средство и го откарал в ж.к. „Връбница 1“ в гр. София. След като го свалил от автомобила в тревната площ между блок 509 на ж.к. „Връбница 1“ и гробищен парк „Бакърена фабрика“, А. К. завързал устата на кучето с хартиено тиксо, сложил го в бял сезалов чувал на земята, след което му нанесъл удари с алуминиев профил в областта на главата и стоварил голям камък върху главата на кучето.   Вследствие на нанесените от него удари на кучето била причинена тежка фрактура в областта на черепа, оток и кръвонасядания в областта на главата и назалните кости, кръвоизливи в двете очи и двете ноздри, както и трайно увреждане на дясното око и орбиталните кости, наложило оперативна намеса- енуклеация (отстраняване на очната ябълка).   След нанасянето на ударите, обвиняемият преместил завързаното с тиксо куче, заедно с чувала, навътре в тревните площи между блок 509 и гробищен парк „Бакърена фабрика“, и го изоставил там, след което се отдалечил от местопрестъплението.   Действията на подсъдимия били възприети от свидетеля-очевидец П., който незабавно сигнализирал на тел. 112. По случая било образувано досъдебно производство под ръководството и надзора на Софийска районна прокуратура. В хода на разследването, на А. К. е повдигнато обвинение по чл. 325 б, ал. 2, т. 2, пр. 2 и т. 3, пр. 1 във вр.с ал. 1, пр. 2 и пр. 3 от НК. Делото е внесено в съда, ведно с изготвен обвинителен акт срещу Караминков за описаното по-горе деяние.   В хода на съдебното производство е постигнато споразумение за решаване на делото, което е одобрено с определение на СРС. Съгласно постигнатото съгласие, на подс. Минков е наложено наказание \"Лишаване от свобода\" за срок от 7 месеца, изпълнението на което е отложено за три години.", "date": "2019.03.11", "title": "Мъж получи 7 месеца затвор с 3-годишен изпитателен срок за жесток побой на куче"}
{"url": "http://epicenter.bg/article/Mladen-Marinov-i-glavniyat-sekretar-na-MVR-osashtestviha-rabotno-poseshtenie-v-Evropol/177305/3/0", "text": "Министърът на вътрешните работи Младен Маринов и главният секретар на МВР Ивайло Иванов осъществиха работно посещение в Европол, съобщиха от пресцентъра на МВР.  Визитата е по покана на изпълнителния директор на агенцията Катрин Де Бол. В рамките на работната среща министър Младен Маринов и гл. комисар Ивайло Иванов подчертаха ангажимента на политическото и професионалното ръководство на министерството за продължаване на активното и вече изградено взаимодействие с Европол. Изразена бе благодарност за оказваната подкрепа от Европейската полицейска служба по различни случаи от взаимен интерес.  Катрин Де Бол даде висока оценка на сътрудничеството с българските правоприлагащи органи и активното им участие в обмена на информация по канала на Европол. Подчертана бе водещата роля и постигнатите добри резултати в изпълнението на Политическия цикъл на ЕС за борба с тежката и организирана престъпност. Тя оцени високо резултатните операции и предоставяната информация от България по линия на противодействието на трафика на наркотици, незаконната миграция, контрабандата на акцизни стоки, киберпрестъпността.  Министър Маринов изрази подкрепа за новата стратегия на Европол 2020+, която се фокусира върху предоставяне на по-качествени услуги на държавите членки, повече оперативна подкрепа и гъвкавост, по-добро управление и използване на информацията. В този смисъл Европейската полицейска служба ще използва в максимална степен аналитичния си капацитет и наличната информация, за да подпомага реални разследвания и оперативни случаи.  В рамките на посещението министър Маринов и главен комисар Иванов проведоха и среща със заместник-директора по операциите на Европол, Вил ван Гемерт, и ръководителите на оперативни отдели в агенцията. Целта бе по-детайлно представяне на възможностите за подкрепа, които агенцията може да окаже на България в конкретни области. Министър Маринов остави послание в Златната книга на Европол, каквато е традицията при визити на висопоставени лица.", "date": "2019.03.11", "title": "Младен Маринов и главният секретар на МВР осъществиха работно посещение в Европол"}
{"url": "http://epicenter.bg/article/V-Ispaniya-dnes-ne-nasrochiha-delo-za-myarkata-na-Arabadzhievi-/177309/3/0", "text": "Днес испанските съдилища не насрочиха дело за гледане на мярката за неотклонение на задържаните Ветко и Маринела Арабаджиеви, въпреки че те са в ареста от 7 март и 72 часа вече са изтекли, предаде БТВ.  Искането за задържане и за екстрадиция е отправено с европейска заповед от специализираната прокуратура до испанските власти. Това, което обясниха специалистите в Испания е, че в тази ситуация испанският съд е длъжен да информира само българската специализирана прокуратура за това каква е съдбата на семейството. Дори е възможно българските власти да бъдат уведомени ден преди тяхната екстрадиция. Това може да стане и след един месец.  Засега няма информация къде се намират задържаните. До момента дело за гледане на мярката на семейството не е насрочено. Възможно е решението дали да останат в ареста да бъде взето и без те да присъстват в съдебната зала.  Властите в Испания много бавно решават всички дела. Когато има искане за екстрадиция, испанските власти никога не отказват екстрадиция, такава е практиката. Очакваме да разберем кога ще бъдат екстрадирани непосредствено преди самия полет.", "date": "2019.03.11", "title": "В Испания днес не насрочиха дело за мярката на Арабаджиеви "}
{"url": "http://epicenter.bg/article/Tsveta-Karayancheva-v-Kardzhali--Tarnovskata-konstitutsiya-e-veliko-delo/177285/2/0", "text": "Председателят на Народното събрание Цвета Караянчева откри в Кърджали пътуващата фотоизложба „140 години от Учредителното събрание и приемането на Търновската конституция“. Експозицията е представена във фоайето на театъра и ще гостува в града до 15 март.  За мен е огромно удоволствие да съм тук, сред вас, в моя град, за да представя изложбата, посветена на учредителите, отбеляза председателят на парламента. Цвета Караянчева посочи, че експозицията ще обиколи всички областни градове и ще покаже на хората любопитни факти, детайли и документи от един изключително бурен период от историята ни - от 10 февруари до 16 април 1879 г, съпътстван от ожесточени дебати между консерватори и либерали. Ще отдадем заслуженото на велики българи като Антим Първи, Тодор Икономов, Петко Каравелов, Петко Славейков, допълни тя.   „Търновската конституция стъпва на наредата, завещана от Левски по време на национално-освободителното движение. В онези трудни времена строителите на съвременна България са съумели да приемат и да ни завещаят толкова демократичен и прогресивен основен документ. И все още българската Конституция и правилникът за работа на парламента почиват на текстовете на Търновската конституция“, подчерта председателят на Народното събрание.  Цвета Караянчева съобщи, че на 16 април във всяко българско училище, във всеки клас, ще се проведе „Урок по Конституция“, за да бъде ознаменувана 140-та годишнина от Учредителното събрание. „Търновската конституция е велико дело. И нейното верую най-силно изразяват думите: „Всякой човек, независимо от какъв род, пол и религия е, свободен става щом стъпи на българска територия“, заключи тя.  Областният управител Никола Чанев отбеляза, че Търновската конституция е осигурила равни права на всички български граждани, независимо от техния етнос и религия. В нея са положени основите на това, което днес наричаме мирно съжителство, равенство пред закона и единство в многообразието, нещо, което ние в Кърджали оценяваме като национално богатство и което е заслуга на основателите на българската държавност, посочи той.  На събитието присъстваха народните представители от Кърджали Адлен Шефкед и Ерол Мехмед, кметът на общината Хасан Азис, ученици, учители, директори на институции, културни деятели, граждани, медии и др.  Тържествен шпалир на Гвардейците от Езиковата гимназия „Христо Ботев“ посрещна председателя на Народното събрание Цвета Караянчева във фоайето на театъра в Кърджали.  ", "date": "2019.03.11", "title": "Цвета Караянчева в Кърджали: Търновската конституция е велико дело"}
{"url": "http://epicenter.bg/article/Deputatat-ot-BSP-prof--Georgi-Mihaylov-i-obshtinskiyat-savetnik-Nikolay-Nikolov-se-sreshtnat-sas-sofiyantsi/177286/2/0", "text": "На 12 март, от 15.00 до 17.00 часа, народният представител от „БСП за България“ проф. Георги Михайлов и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на БСП-София.   Желаещите може да се запишат предварително на телефон     ", "date": "2019.03.11", "title": "Депутатът от БСП проф. Георги Михайлов и общинският съветник Николай Николов се срещат със софиянци"}
{"url": "http://epicenter.bg/article/Mladezhi-i-devoyki-s-interes-kam-voennoto-delo-zapochnaha-kurs-po-nachalna-voenna-podgotovka-v-Pleven/177293/2/0", "text": "От днес, 11 март до 5 април във военно формирование 22 160 – гр. Плевен ще се обучават 29 български граждани без военна подготовка (курсисти по чл. 59 от Закона за резерва на Въоръжените сили на Република България).   Съгласно утвърдената програма, е организиран курс по начална военна подготовка, по време на който ще бъдат преминати основните войскови дисциплини – тактическа, огнева, строева и физическа подготовка.   Обучението ще завърши с полагане на изпити по основните дисциплини.   Успешно преминалите курса ще получат удостоверения за завършване на подготовката и възпоменателни значки от името на министъра на отбраната. След курса те ще бъдат зачислени в запаса от военните окръжия по местоживеене. Това съобщиха пресцентъра на министерството на отбраната.   Интересът към военното дело е основната мотивация за участието на младежите и девойките в тази военна подготовка.     , който ще се проведе от 13 май до 7 юни. Вторият курс в НВУ е от 24 юни до 19 юли, като за него документи се подават до 10 май.   Останалите курсове са:   . Периодът на обучение е от 26 август до 20 септември 2019 г. (Документи се подават до 12 юли);   . Периодът на обучение е от 15 юли до 9 август 2019 г. (Документи се подават до 31 май);   . Периодът на обучение е от 30 септември до 25 октомври 2019 г. (Документи се подават до 16 август).   Курсовете по начална военна подготовка предоставят възможност на желаещите да придобият строева подготовка, знания и умения за боравене с огнестрелно оръжие и военна техника, да работят в екип, да се запознаят с основни нормативни актове и ръководни документи в системата на Въоръжените сили.   , в курс „Тактика на мотопехотните войски” от 8 до 19 април.      „Комуникационни и информационни системи във Въоръжените сили“. Първият курс е от 3 до 14 юни (Документи се подават до 19 април). Вторият курс е от 9 до 20 септември (Документи се подават до 26 юли);    - курс „Военноморска подготовка“ (боцмани). Периодът на обучение е от 12 до 30 август (Документи се подават до 28 юни).   Кандидатите за начална и специална военна подготовка по чл. 59 от Закона за резерва на Въоръжените сили на Република България трябва да отговарят на изискванията: да са пълнолетни граждани на Република България и да нямат друго гражданство; да са годни и психологически пригодни за военновременна служба; да не са осъждани за умишлено престъпление от общ характер; срещу тях да няма образувано наказателно производство за умишлено престъпление от общ характер.   За периода на обучение по начална и специална военна подготовка се осигуряват безплатно настаняване, хранене и униформа, медицинско обслужване и задължително застраховане.      (без код от всички телекомуникационни оператори на територията на страната);   Въпроси може да бъдат задавани и по време на ", "date": "2019.03.11", "title": "Младежи и девойки с интерес към военното дело започнаха курс по начална военна подготовка в Плевен"}
{"url": "http://epicenter.bg/article/Dokumentalnata-izlozhba-za-140-godini-ot-priemaneto-na-Tarnovskata-konstitutsiya-veche-e-v-Kardzhali/177295/2/0", "text": "Документалната изложба, посветена на 140 години от Учредителното събрание и от приемането на Търновската конституция вече е в Кърджали. Днес тя бе открита от председателя на Народното събрание Цвета Караянчева и символичния домакин областния управител Никола Чанев в присъствието на кмета на община Кърджали инж. Хасан Азис и народните представители Адлен Шевкед и Ерол Мехмед.   В експозето си Караянчева припомни важни моменти от създаването на Търновската конституция и цитира член 61, на който се основава идеята за свободна и независима България „Никой в Българското Княжество не може ни да купува, нито да продава человечески същества. Всякой роб, от какъвто пол, вяра и народност да бъде, свободен става щом стъпи на Българска територия.“   На събитието присъстваха ръководители на държавни институции и представители на културната общественост и много ученици, съобщиха от община Кърджали.   Изложбата, която представя моменти от работата върху Търновската конституция, е експонирана в фоайето на Театрално-музикален център Кърджали и ще може да бъде разгледана до 15 март 2019 г.  ", "date": "2019.03.11", "title": "Документалната изложба за 140 години от приемането на Търновската конституция вече е в Кърджали"}
{"url": "http://epicenter.bg/article/Elena-Yoncheva-v-Ruse--Bitkata-za-Evropeyskiya-parlament-e-i-bitka-za-Balgariya/177300/2/0", "text": "Европейските избори са много важни. От това кои сили ще преобладават в Европейския парламент (ЕП) зависи много какво ще се случва в България. Битката за ЕП е битка за България!   Това заяви в Русе депутатът от \"БСП за България\" и говорител на червената парламентарна група Елена Йончева.  По думите й, ако левицата имала силни гласове в ЕП, това ще помогне \"да разкриваме грабежа в България\".   Червените депутати Елена Йончева, Крум Зарков, Пенчо Милков, Георги Стоилов и Петър Витанов са в дунавския град за участие в публична среща дискусия на тема \"Защо да гласувам на евроизборите?\" \"Брюксел е нашият коректив и нашата надежда, че тук ще имаме подкрепа, за да се промени България\", каза още Йончева на пресконференцията преди събитието.  Колегата й Крум Зарков съобщи, че водачът на евролистата на БСП ще бъде ясен на 17 март (неделя) на заседание на Националния съвет на партията.  Според Йончева най-голямата заплаха за държавата бил начинът, по който тя се управлява.  \"Колкото по-бързо се сложи край на това, толкова по-добре. Няма нищо страшно от нови парламентарни избори. Ще дойдат следващите, а ако те не се справят, ще търсим други, докато България не бъде оглавена от хора, които са способни, които не са корумпирани, които не грабят държавата\", изтъкна пред множеството Елена Йончева.  Зарков пък коментира, че от това дали ще бъдат отменени скандалните поправки, извършени в Изборния кодекс, зависи връщането на депутатите на БСП в парламента. По думите му тази отмяна щяла да бъде знак, че управляващите са преосмислили значението на Народното събрание като институция.  Според Йончева, ако има машинно гласуване във всички секции на евроизборите, това ще намали вероятността от \"машинации\".  По повод на закона за вероизповеданията депутатите Крум Зарков и Петър Витанов коментираха, че ако народните представители от \"Обединени патриоти\" са против този закон, то те могат да не влязат в пленарната зала и той няма да бъде гласуван.   Крум Зарков приключи пресконференцията с апел към гражданите за участие в изборите. \"Никоя изборна манипулация не може да се пребори с масовия вот. За това гласувайте за когото решите, но гласувайте. Важно е!\", подчерта той.    ", "date": "2019.03.11", "title": "Елена Йончева в Русе: Битката за Европейския парламент е и битка за България"}
{"url": "http://epicenter.bg/article/Dobrev--Obrazovanieto-e-prioritet-na-GERB--Desetkite-obnoveni-uchilishta-v-Haskovsko-sa-dokazatestvoto/177302/2/0", "text": "Образованието е наистина е приоритет на ГЕРБ и това се вижда много ясно в Хасковска област. Тук десетки учебни сгради са реновирани и обновени. Резултатите са налице, но училищната инфраструктура далеч не е единственият проблем в тази сфера, който нашето правитество разрешава. С тези думи откри гражданския диалог „Европа в нашия дом“ в Хасково народният представител от ГЕРБ Делян Добрев.   На форума присъстваха над 150 души, сред които министърът на образованието и науката Красимир Вълчев, евродепутатът от ГЕРБ/ЕНП Ева Майдел, народните представители от ГЕРБ-Хасково Делян Добрев, Евгения Ангелова и д-р Георги Станков, Таня Петрова от образователната комисия в Народното събрание, кметове на общини от региона, началникът на РУО Хасково Христина Боева, експерти, директори на училища и детски градини, преподаватели, синдикални лидери, както и много граждани, дошли да се запознаят от първа ръка с политиките на правителството в сферата на образованието. Това съобщиха от пресцентъра на ПП на ГЕРБ.   По време на гражданския диалог Делян Добрев бе категоричен, че Красимир Вълчев е министърът, който най-добре познава училищната инфраструктура и проблемите на всяко учебно заведение. „Затова и високият интерес към днешния диалог с негово участие е съвсем закономерен“, отчете областният координатор на ГЕРБ-Хасково.   Домакин на гражданския диалог бе областният управител на Хасково Станислав Дечев. Той подчерта, че професионалното образование е приоритетно за Хасковска област. „Тук се стремим да обучаваме специалисти, подходящи за икономическия профил на региона. Това е ключът към по-ускореното икономическо развитие не само на нашата област, но и на България и Европа. Само добрата работа ще задържи младите семейства тук, а аз искам Хасковска област да има профил на модерна, богата и развита област“, подчерта Дечев и изрази увереност, че в края на тази среща никой няма да се съмнява в това, че Европа е нашия дом!   Министър Красимир Вълчев отчете позитивните резултати от прилагането на Механизма за обхващане и задържане в образователната система на деца и ученици. Той даде за пример в това отношение Хасковска област и благодари на учителите и директорите за изключително сериозното отношение към този процес. „Благодарение на съвместната работа на различните институции успяхме да върнем обратно в училище близо 40 000 деца“, информира просветният министър.   Евродепутатът Ева Майдел подчерта, че образованието трябва да бъде приоритет на приоритетите за всяко едно управление. „Точно заради това, заедно със съмишленици създадохме Сдружението „Образование България 2030“. Това е мрежа без еквивалент в европейски мащаб. В него поканихме големи компании, учители и хора на гражданското общество. Концентрираме се върху това да проследяваме тенденциите в образованието, да информираме българското общество за проблемите в сферата на образованието в България, да популяризираме добри практики и да се застъпваме за системни политики и устойчива промяна на образователната среда“, обясни тя.   „С ежегодното увеличение на учителските заплати повишаваме социалния статус на преподавателите и вече направихме учителската професия по-привлекателна. Тенденцията все повече млади хора да стават учители е налице, а това ще доведе до все по-добри образователни резултати“, подчерта на свой ред народният представител Евгения Ангелова.   В хода на диалога десетки преподаватели и директори на училища от региона благодариха на министър Вълчев и на правителството за това, че през последните години те на практика са усетили грижата, вниманието и уважението към българското училище и българския учител.   „Проблемите се решават и това е видно. Всеки колега ще го потвърди. Затова диалог като днешния е изключително полезен, за да си кажем и хубавото, и лошото“, категорични бяха учителите от Хасковска област. В края на гражданския диалог „Европа в нашия дом“ министър Красимир Вълчев получи редица покани за участие в образователни и професионални форуми в учебните заведения в Хасково и региона.", "date": "2019.03.11", "title": "Добрев: Образованието е приоритет на ГЕРБ! Десетките обновени училища в Хасковско са доказатеството"}
{"url": "http://epicenter.bg/article/Zarkov--Ako-OP-ne-sa-saglasni-s-promenite-v-Zakona-za-veroizpovedaniyata--da-napusnat-parlamenta-/177303/2/0", "text": "\"Ако \"Обединени патриоти\" (ОП) не са съгласни с промените в Закона за вероизповеданията, нека напуснат парламента и да блокират приемането му!\" Това заяви на пресконференция в Русе депутатът от БСП и зам.-председател на парламентарната й група Крум Зарков. Той отправи този апел към колегите си от малката управляваща коалиция по повод несъгласието им с опрощаването на дълговете на Главното мюфтийство, предвидено в измененията на Закона за вероизповеданията. Новите текстове бяха одобрени на първо четене от парламента, но, ако Народното събрание не събере кворум, няма как да минат на второ четене. \"Напомняме ви, че ако те са против този закон, просто могат да не влизат в сряда и да не се регистрират и той няма да се случи\", обърна се към медиите Зарков, цитиран от БНР.   Крум Зарков обясни, че още през декември месец на заседание на Комисията по вероизповедания в парламента представители на ДПС са направили предложение дълговете на Главното мюфтийство да бъдат опростени, но тогава не са срещнали подкрепа нито от ГЕРБ, нито от патриотичните формации, нито от БСП. Тогава този проблем не е бил поставян като сериозен и заплашващ междуетническия мир и затова е необяснимо какво се е случило през следващите три месеца, за да се променят така рязко позициите.    Крум Зарков каза още още, че водачът на евролистата на БСП ще бъде определен от Националния съвет на партията на 17-и март.   Зарков бе в дунавския град, заедно със своите колеги Елена Йончева, Пенчо Милков, Георги Стоилов и Петър Витанов за участие в публична дискусия на тема \"Защо да гласувам на евроизборите?\", насрочена за понеделник вечерта. Преди събитието социалистите дадоха пресконференция. А малко по-рано медиите свика депутатът от Обединени патриоти Искрен Веселинов.   Той каза, че ВМРО е против опрощаването на дълговете на Главното мюфтийство към държавния бюджет.  \"Практиката да се опрощават задължения конкретно, за да облагодетелстваме едно вероизповедание, е лош пример и това ще доведе до верижна реакция – утре други вероизповедания ще спрат да си плащат данъците и осигуровките, просто защото ще знаят, че в един момент държавата може да им ги опрости\", заяви зам.-председателят на ВМРО Искрен Веселинов.  ", "date": "2019.03.11", "title": "Зарков: Ако ОП не са съгласни с промените в Закона за вероизповеданията, да напуснат парламента!"}
{"url": "http://epicenter.bg/article/-Lokhiyd-Martin--predstavi-ofitsialno-v-Plovdiv-noviya-iztrebitel-F-16-Block-70/177308/2/0", "text": "Американският концерн Lockheed Martin, който произвежда изтребителя от четвърто поколение F16 Блок 70, представи самолета и неговите възможности в Пловдив. Според компанията това е най-новата и усъвършенствана модификация на изтребителя, на който се спря и българското правителство, предаде БТА, цитирана от Инвестор.бг.  F16 е успешен боен самолет, но модификацията Блок 70 е напълно ново поколение бойна техника, каза Джон Нилсън - директор комуникации за Европа, Индия и Израел. По думите му над 3 000 машини F16 се използват успешно в бойни операции и големият интерес към него, в това число и към новите версии, означава, че те ще бъдат използвани най-малко до 2045 година.  Нилсън посочи, че технологията за производство на F16 Блок 70 е съвместима с тази на F22 и F35 и според него, \"ако България закупи тази техника, тя ще има възможност да се възползва и от достиженията и на тези модели\".  До момента са произведени над 4600 самолета F16 в 139 версии за 28 страни. Отделно са модернизирани, структурно или в областта на авиониката, вече 1000 използвани машини. Досега на F16 има регистрирани над 400 хил. излитания и участието им в битки не е подобрено до този момент, казват от компанията.  Концернът има голяма поръчка от Бахрейн, което наложи изграждането на нова производствена мощност в Гринвийл, Южна Каролина и където ще се произвежда модификацията Блок 70, каза Джим Робинсън - директор бизнес развитие за F16 и военен пилот.  Той уточни, че има и заявка от Словакия и очаква до сделка да се стигне и с България.  Ако през юни-юли тази година правителствата на България и САЩ стигнат до договореност, българската поръчка ще започне да се изпълнява през 2023 година, коментира Джим Робинсън. Относно самия самолет той каза, че е с по-добра авионика, по-добри системи за насочване и за безопасност, с което надгражда доказалите се безупречни характеристики на F16.  F16 Блок 70 има 12 000 летателни часа продължителност на живот и 8 хил. часа сервизен живот, което го прави много по-лесен за поддържане, твърди Робинсън.  Към този момент за България се коментират 8 изтребителя, като цената включва освен машините и оръжейните системи въздух-въздух и въздух-земя, подготовката на персонала и механиците, както и цялата инфраструктура за използването на самолетите, добави Джим Робинсън. В зависимост от нивото на подготовката на пилотите за преквалификацията им ще бъдат необходими 9 месеца и още 3 месеца ще се обучават инструктори. Подготовката на млади пилоти е с времетраене до 2 години.", "date": "2019.03.11", "title": "„Локхийд Мартин“ представи официално в Пловдив новия изтребител F-16 Block 70 (ВИДЕО)"}
{"url": "http://epicenter.bg/article/Iskren-Veselinov--VMRO--Nie-sme-protiv-oproshtavaneto-na-zadalzheniyata-na-Myuftiystvoto-/177311/2/0", "text": "Ние нямаме нищо против държавата да помага на различните вероизповедания, но в този случай става дума за една несправедливост, защото главното мюфтийство разполага с хиляди имоти, отделно от това получава 6 милиона лева държавна субсидия годишно. Така че ние сме против опрощаването на тези задължения. Това коментира в студиото на \"Плюс-минус\" по Нова телевизия депутатът от ВМРО Юлиан Ангелов във връзка с опрощаването на дълговете на вероизповеданията.  ,,Най-нормалното нещо е държавата да финансира религиозните общности, защото това ще бъде гаранция за националната сигурност. Ако се финансират отвън, сигурността ни ще бъде поставена под заплаха'', посочи Ангелов.  ,,В тази връзка ние бяхме предложили всички свещенослужители да се обучават в България, бяхме предложили да има и изсветляване на средствата им от чужбина. В крайна сметка е наложително да има контрол, обаче голяма част от религиозните общности не желаят да има такъв и поради тази причина никой не може да им направи проверка на финансите. Това няма как да се случи, именно защото те не подлежат на контрол'', обясни още народният представител от ВМРО.  ,,Смятам, че България би трябвало да финансира вероизповеданията у нас, а не те да получават пари от чужбина. Една сума от порядъка на 10-15 милиона лева е нищо за българския бюджет'', добави депутатът и още веднъж обяви, че от ВМРО ще се обявят против подобно амнистиране на задълженията между първо и второ четене.  ,,Според мен подетият подход е неморален. Ако казваме, че искаме да се оправим с екстремизма, няма нужда да национализираме всички религии и вероизповедания. Ако някъде има сигнал за нещо нередно, затова си има съответните служби като ДАНС, като контраразузнаването'', сподели по темата и икономистът Стоян Панчев.  ,,Притеснява ме двойният аршин. Не е редно на едни да им се вдигат данъците, а на други да им се опрощават'', завърши икономистът.", "date": "2019.03.11", "title": "Юлиан Ангелов, ВМРО: Ние сме против опрощаването на задълженията на Мюфтийството "}
{"url": "http://epicenter.bg/article/Posolstvoto-na-Rusiya-u-nas-oprovergava-tvardeniyata-za-hakerska-ataka-v-izbori-prez-2015-a/177314/2/0", "text": "\r\n Посолството на Русия у нас решително опровергава поредните твърдения за хакерска атака срещу българските държавни органи и намеса в местните избори през 2015 г., предаде ТАСС. \r\n \r\n \r\n   \r\n „За пореден път, със съжаление, сме принудени да констатираме голословността на обвиненията по наш адрес. Русия многократно и на най-високо равнище е опровергала обвиненията за намеса в избирателния процес в чужбина“, подчерта представител на руската дипломатическа мисия в София. \r\n   \r\n По-рано, на конференцията „Киберсигурността в Европейския съюз: начини да отговорим на все по-нарастващите заплахи“, началникът на киберпрестъпност в ГДБОП, комисар Явор Колев заяви, че руската хакерска група Fancy bear е основен заподозрян за организирането на кибератаките срещу сайтовете на ЦИК, МВР и няколко други институции по време на местните изборите у нас през 2015 г. \r\n   \r\n „Групата е свързана с военното разузнаване на Русия и е заподозряна в атаките към български сайтове през 2015 г. по време на изборния процес, а също така и с манипулациите на изборния процес в САЩ, където те са заподозрени в това, че са подслушвали кореспонденцията на представители на Демократическата партия. И другата група е от служители на Китайската народната армия, които са обвинени от ФБР в различни киберпрестъпления“, разкри Колев и добави, че в повечето случаи този вид престъпления са трансгранични. \r\n \r\n", "date": "2019.03.11", "title": "Посолството на Русия у нас опровергава твърденията за хакерска атака в избори през 2015-а"}
