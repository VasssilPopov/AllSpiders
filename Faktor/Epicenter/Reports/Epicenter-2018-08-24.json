{"url": "http://epicenter.bg/article/NIMH-za-tsiklona--quot-Bruno-quot--Ne-se-ochakvat-poroi--nito-snyag/162072/2/0", "text": "През почивните дни ще има захлаждане, но не се очакват порои и сериозно влошаване на времето. Това обясниха от Националния институт по метеорология и хидрология   във връзка с информация в балкански медии, че се очаква силен циклон, който да връхлети региона и дори ще докара сняг по-най-високите планински места. Синоптиците уточняват, че циклонът „Бруно“, за който , тръгва от Скандинавието, преминал е през северните части на Италия, но при нас влиянието му ще бъде много по-слабо.  ", "date": "2018.08.24", "title": "НИМХ за циклона \"Бруно\": Не се очакват порои, нито сняг"}
{"url": "http://epicenter.bg/article/Chepelare-protestira-sreshtu-zakrivaneto-na-Rayonnata-prokuratura-v-grada/162008/2/0", "text": "Жители на община Чепеларе започват серия от протести със затваряне за два часа на главния път Пловдив – Смолян. Причината за недоволството им е решението на Висшия съдебен съвет за закриване на Районната прокуратура в града. Протестиращите ще блокират основния път от 11 до 13 ч., като през 20 минути ще пропускат преминаващите автомобили, предаде БНР. Адвокат Тонка Динчева от инициативния комитет обясни:   \"Обществеността на града, и на общината изобщо, се събра и реши да се сформира инициативен комитет, който да отстоява правото на гражданите на община Чепеларе на собствена Районна прокуратура, тъй като те считат, че закриването на Районната прокуратура накърнява правата им и застрашава тяхната сигурност. Хората бяха изключително притеснени и се взе решение да се стигне до протести със затваряне на пътя Пловдив – Смолян\".   Общо 11 са районните прокуратури, които, съгласно решението на Висшия съдебен съвет от 1 януари догодина, ще станат териториални отделения. В отговор на притесненията на жителите, конкретно на общините Ардино, Чепеларе и Мадан, от прокуратурата увериха вчера, че държавните обвинители ще продължат да изпълняват – без промяна и в пълен обем, законовите си задължения.  ", "date": "2018.08.24", "title": "Чепеларе протестира срещу закриването на Районната прокуратура в града"}
{"url": "http://epicenter.bg/article/Prezidentat-shte-uchastva-v-natsionalnoto-chestvane-na-141-godini-ot-Shipchenskata-epopeya/162031/2/0", "text": "На 25 август държавният глава Румен Радев ще участва в тържественото отбелязване на 141 години от Шипченската епопея през Руско-турската освободителна война от 1877-1878 г. Това съобщиха от прессекретариата на държавния глава.   Президентът ще се включи в туристическия поход, който в 11.45 часа ще достигне до връх Шипка. В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва.   Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве.   В 20.45 часа държавният глава ще приеме почетния строй на Националната гвардейска част на площад „Възраждане“ в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа.  ", "date": "2018.08.24", "title": "Президентът ще участва в националното честване на 141 години от Шипченската епопея"}
{"url": "http://epicenter.bg/article/Prokuraturata-otkazva-da-razsledva-Nikolina-Angelkova-po-signalite-na-Valeri-Simeonov/162032/2/0", "text": "Специализираната прокуратура отказва да разследва сигналите на вицепремиера Валери Симеонов срещу министър Николина Ангелкова за допуснати закононарушения на служители в Министерство на туризма, касаещи незаконни строежи и незаконно одобрени схеми и категоризации на заведения в Слънчев бряг, съобщи агенция „Фокус“.   Според магистратите няма данни за извършено престъпление от страна на Министерство на туризма, което да е в компетентността на Специализираната прокуратура, нито и за каквото и да било друго престъпление от общ характер.   Проверката по сигнала е установила, че категоризацията на заведенията е извършена законосъобразно. Направена е от министъра на туризма, но по одобрени от МРРБ схеми и съответно на база издадените от главния архитект на Община Несебър решения. При одобряване на схемата министърът на туризма не е допуснал нарушения на Закона за устройство на Черноморското крайбрежие във връзка с поставянето на преместваеми обекти и допълнителни търговски площи на територията на плажа „Слънчев бряг - юг“. Не е установено нарушение и при осъществяването на контрола по задълженията на концесионера на плажа.   Агенция „Фокус“ припомня: На 6 юни 2018 г. вицепремиерът Валери Симеонов подаде сигнал до Специализираната прокуратура за извършени законови нарушения от служители в Министерство на туризма, свързани с незаконни строежи и незаконно одобрени схеми и категоризации на пет заведения на плажа „Слънчев бряг-юг” - ТHE ONE, La Cubanita, Cacao beach, Del Mar и BEDROOM. ", "date": "2018.08.24", "title": "Прокуратурата отказва да разследва Николина Ангелкова по сигналите на Валери Симеонов"}
{"url": "http://epicenter.bg/article/Advokat--Darzhavata-ne-e-dali-nito-lev-za-imenieto--Vrana-/162033/2/0", "text": "\"Няма един лев, вложен от държавата в покупката на имението \"Врана\". Това заяви пред Нова телевизия Валя Гигова, адвокат на семейството на Симеон Сакскобургготски по делото за имотите.   По думите й Фердинанд е купувал сам парцел по парцел спорните територии: \"Дворецът \"Врана\" е резултат от окрупняване на множество малки имоти, които постепенно в годините цар Фердинанд е закупувал от различни продавачи\", каз адвокатът.   Вчера Софийският градски съд реши, че държавата е собственик на двореца и парка \"Врана\". Симеон Сакскобургготски и сестра му са осъдени да върнат на държавата в лицето на Регионалното министерство владението и прилежащите му 14 по-малки сгради. Освен това двамата ще трябва да платят над 6 милиона лева обезщетение за неправомерно ползване.   \"Няма един лев, вложен от държавата в покупката. Когато държавата участва в покупки, тя винаги представя документи, че е направен разход\", аргументира се Гигова. Запитана защо няма документ, който да потвърждава собствеността на Фердинанд поименно, тя поясни: \"Личността на царя е свещена и неприкосновена. Царят не може да участва в съдебни производства, нито да бъде страна в гражданско-правни отношения. Интендантството е другото \"аз\" на царя, то е идентично на царя, а не на държавата\".   \"Правната теза, която застъпваме ние, е че Интендантството на Цивилната листа е държавна институция\", контрира адвокатът на държавата по делото Ирен Савова.   По думите й дори ако съдът беше приел, че Интендантството е частна институция, то законът от 1947-а година отнема в полза на държавата цялото лично имущество на царя и неговите наследници: \"Този закон все още не е отменен. Той не е действащ, а еднократен закон. Всички реституционни закони, приемани в нашата държава, думичка не казват по отношение на този закон от '47-а година\".   \"Правата, които черпят Симеон и Мария Луиза, идват от едно решение на Конституционния съд, което казва, че законът от '47-а година е противоконституционен\", допълни тя.", "date": "2018.08.24", "title": "Адвокат: Държавата не е дали нито лев за имението „Врана“"}
{"url": "http://epicenter.bg/article/TsIK-obyavi-obshtestvena-porachka-za-prognozna-tsena-za-ustroystvata-za-mashinno-glasuvane-/162034/2/0", "text": "Централната избирателна комисия   за определяне на прогнозна цена за производство, закупуване, наемане - дългосрочно или краткосрочно (еднократно) и доставка на не по-малко от 12 500 специализирани устройства за машинно гласуване, както и за логистично осигуряване на специализираните устройства до секционните избирателни комисии в страната и чужбина, гаранционно и извънгаранционно обслужване, поддръжка, обучение на персонал за работа и обслужване на устройствата за произвеждане на избори. Това съобщиха от пресцентъра на ЦИК.  Целта на обществената поръчка е провеждане на проучване на всички участници на пазара, които произвеждат и доставят устройства за машинно гласуване. Фокусът на изследователския интерес е цената, на която може да бъде осигурена възможност за гласуване с устройства за машинно гласуване за всички български граждани, считано от началото на 2019 година. Следва да бъдат подложени на анализ всички аспекти на проблема: цена на самите устройства, софтуерно и техническо осигуряване, съхранение, транспортиране и поддръжка на устройствата. Проектът следва да включва и сравнителен анализ на предимствата и недостатъците на различните пазарни стратегии: за производство, закупуване, наемане - дългосрочно или краткосрочно (еднократно) и доставка в страната на специализирани устройства за машинно гласуване.  Прогнозната стойност и обем на поръчката за пазарно проучване е до 12 500 (дванадесет хиляди и петстотин) лева без ДДС, а срокът за изпълнение на договора – не повече от 2 месеца, считано от датата на подписване на договора.  Условията и реда за подаване на офертите, изискванията към участниците, както и техническата спецификация са подробно описани в документацията за възлагане на обществената поръчка, която е публикувана в профила на купувача на интернет страницата на ЦИК.  ", "date": "2018.08.24", "title": "ЦИК дава 12 500 лева за проучване каква ще е цената на устройствата за машинно гласуване "}
{"url": "http://epicenter.bg/article/Kancho-Stoychev--Darzhavnostta-e-potapkana--doverieto-na-grazhdanite-vav-vlastta-e-ubito/162035/2/0", "text": "Държавността е потъпкана, доверието на гражданите във властта е убито, каза пред радио „Фокус“ социологът Кънчо Стойчев. По думите му казусите с чумата по дребните преживни животни, Търговския регистър и фалиралата компания „Олимпик“ изгубиха вярата на обществото. Много често властта попада в ръцете на хора, които имат ентусиазъм, но нямат способности и обикновено проблемът не бива решен, а само се задълбочава, каза още социологът.   „Идеята, че сега изведнъж отнякъде ще дойде напълно подготвен човек или група хора, които ще са в състояние да възстановят държавността и доверието, ми се вижда глупава. По-скоро бих заложил на мъчителен, по-дълъг процес, процес на възникване и зараждане, процес на проби и грешки, процес на сътресения. Но нас това не бива да ни плаши. Няма да се оправи България без сътресения. Битката за нашата държавност, достойнство и доверие във властта трябва да започне час по-скоро. Тя трябва да започне във всеки един от нас – тези, които сме решили да останем в нашата страна“, коментира Кънчо Стойчев.   Той каза още, че обществото е докарано до ситуация, в която всяко съобщение от страна на властта, не се приема като истинско. Той обясни, че заразата с чума по дребните преживни животни не трябва да се омаловажава, но страната ни е изправена пред много по-сериозни проблеми – заразата на обществото и недоверието.", "date": "2018.08.24", "title": "Кънчо Стойчев: Държавността е потъпкана, доверието на гражданите във властта е убито"}
{"url": "http://epicenter.bg/article/Konfliktat-s-Detskiya-radiohor-na-BNR-e-reshen/162040/2/0", "text": "Конфликтът в Детския радиохор на БНР е решен. Това стана ясно на среща между ръководството на Радиото и родителите на хористите, която се проведе в Съвета за електронните медии Директорът на БНР Александър Велев се ангажира да бъде изготвена стратегия за развитието на Радиохора. Формацията минава на подчинението на генералния директор, а не на Музикалната къща, както беше досега.   \"Аз смятам, че човек, когато минава през такива неща, трябва да излезе по-силен и по-мъдър и би следвало да извадим поуки от цялата ситуация. Много се радвам, че и госпожа Караманова, и госпожа Димитрова са тука и надявам се, и за в бъдеще да бъдат така - от лявата ни и от дясната ни страна, за да можем да работим заедно за благото на хора. Това, което взехме като решение и вчера и Управителният съвет подкрепи това решение, е да продължим да работим заедно, по нов начин. Най-важното за мен е спокойствието на децата и другото е сигурността на децата\", каза генералният директор на БНР Александър Велев.   Досегашният ръководител на детския радиохор Венеция Караманова ще продължи да работи с хористите като главен диригент, докато децата изградят отношения на доверие и сплотеност с новия диригент Теодора Димитрова, съобщи БНР.   В неделя децата заминават на лагер в село Кранево, където ще се подготвят за концертите, които им предстоят през новия музикален сезон.", "date": "2018.08.24", "title": "Конфликтът с Детския радиохор на БНР е решен"}
{"url": "http://epicenter.bg/article/Shofyor-zagina-pri-tezhka-katastrofa-po-patya-Ruse---Byala/162018/3/0", "text": "Пак тежка катастрофа на пътя – Русе – Бяла. Шофьор на автомобил загина в района на Мойсев баир. Това съобщиха от Областната дирекция на МВР в Русе, предаде  Dariknews .   Сигнал ът  за инцидента е подаден в 8.24 ч. тази сутрин. По първоначална информация автомобил „Опел“, движещ се в посока Русе, е минал в лявата лента, спускайки се по баира и се е блъснал в ТИР, превозващ живи прасета. Камионът спукал гума и се е обърнал на едната си страна извън пътя. Завъртайки се от удара, лекият автомобил е ударил движещ се след него бус.   Шофьорът на лекия автомобил е загинал на място. Няма данни за други пострадали. В района на инцидента са пристигнали екипи на полицията, противопожарната служба и Спешна помощ.   Движението в участъка е затруднено, осъществява се в едната лента и се регулира от екипи на Пътна полиция. Предстои оглед и изясняване на обстоятелствата, довели до инцидента.    ", "date": "2018.08.24", "title": "Шофьор загина при тежка катастрофа по пътя Русе - Бяла"}
{"url": "http://epicenter.bg/article/Zam-ministar-Ivanov--Gotvyat-se-zakonovi-promeni--koito-da-razvarzhat-ratsete-na-veterinarnite-vlasti/162014/4/0", "text": "Подготвят се частични изменения на Закона за ветеринаро-медицинската дейност. До дни работната група ще представи своите предложения, съобщи в предаването \"Преди всички\" Янко Иванов, заместник-министър на земеделието с ресор животновъдство, който анализира ситуацията с чумата по дребните преживни животни:   \"Най-вероятно ще има поправки, които да развържат ръцете на компетентните органи да си свършат работата в такива ситуации\".   Заместник- министърът заяви, че такива промени очевидно са необходими:   \"Тъй като и когато е бил подготвян самият закон, никой не е предполагал, че ще се изправим пред такива ситуации. Но очевидно е, че след като има прецеденти, това може да се повтори – да има рецидиви\".   \"Има доказана чума, има. Това са факти, които няма как да се отрекат. Потвърдени резултати и от нашата, и от френската лаборатория, която не е някаква измислена лаборатория, а Европейската референтна лаборатория\", коментира Янко Иванов.   Първият кръг проби бяха от трикилометровия участък от заразени зони и те бяха за наличие на вирус, припомни заместник-министърът. „Открихме го и се приложиха стандартните за тази болест мерки – унищожаването на инфектирани и контактни животни“. Вторият кръг от проби се отнася до 10-километровата зона извън заразените огнища. \"Те са с цел първо да докажем дали са свободни от вирус, и второ, и ако се открият антитела, ще търсим дали има наличие на вирус\", обясни Иванов.   Относно последиците от отказа на стопани на някои от стадата в Странджа да допуснат вземането на повторни проби, заместник-министърът посочи:   \"21 дни след убиването на последното животно и завършването на заключителна дезинфекция е възможно фермите и стадата да се населят повторно. Няма как при наличие на стадо, за което не знаем какъв е здравният статус – дали е инфектирано или не, да се допусне населване отново. Тоест, те сега са причина да не може и другите стопани да населят своите ферми\".   Мерките са много непопулярни, призна Янко Иванов, но, по думите му, \"те целят да защитят интереса на обществото, а не на отделния стопанин\". В момента, според Иванов, е накърнен интересът на отделния стопанин, но \"този стопанин започва да нарушава интереса на обществото\". ", "date": "2018.08.24", "title": "Зам.-министър Иванов: Готвят се законови промени, които да развържат ръцете на ветеринарните власти"}
{"url": "http://epicenter.bg/article/Promyanata-na-balkanskite-granitsi---proklyatie-ili-blagosloviya/162005/11/33", "text": "Въпреки рисковете, размяната на земи между Косово и Сърбия би могла да бъде от полза както за двете страни, така и за ЕС. Европа има интензивен и разбираем страх от промяна на националните граници.   Но дискусиите за размяна на територии между Косово и Сърбия, които в продължение на две десетилетия са в къкрещ конфликт, заслужават предпазлива подкрепа. Това означава, че се слага край на продължилото години наред конвенционално мислене в западните външнополитически кръгове. Но напрежението между Сърбия и Косово е сериозно главоболие за континента, което трябва да бъде преодоляно. То захранва нестабилността на югоизточния фланг на Европейския съюз и представлява сериозна пречка за интегрирането на Западните Балкани в блока.   Сърбия не признава декларацията за независимост на Косово от 2008 г. и официално разглежда територията, чието етническо население е предимно албанско, като бунтовническа провинция. Пет държави-членки на ЕС също не признават Косово. Повечето от тях, като Испания, имат свои собствени сепаратистки страхове. Русия и Китай държат Косово извън ООН и в международен изолация.   Докато безизходицата продължава, нито една от двете държави няма реална надежда да се присъедини към ЕС. Брюксел посочи ясно на Белград, че трябва да уреди спора си с Косово, преди да стане член на ЕС. Няма решение за косовската главоблъсканица без споразумение, което и двете страни действително подкрепят, а размяната на територия е ключът към такава сделка.   Косово да изтъргува северните си общини със сръбско мнозинство за тези с албанско мнозинство в югозападната част на Сърбия. Сърбия да признае Косово и да вдигне опозицията си срещу членството в ООН. Косово да се ангажира със опазване на средновековните сръбски манастири и оставащото им сръбско население. Основното възражение е, че да променяш граница някъде - заплашва границите навсякъде в дадения регион.   Защо Сърбия ще приеме сделка като тази? Защото тя представлява признание, че американската и европейската политика по отношение на тях се е провалила. Косово се разпада под международния надзор и се предполага, че Сърбия в крайна сметка ще трябва да признае независимостта и териториалната му цялост. Размяната позволява на Сърбия да каже: \"Вие се опитахте да направите това без нас и то не сработи.\"   Подобни признания са мощни, особено когато страните се борят със силата на емоционално заредени аргументи като история, идентичност и територия. От своя страна Косово придобива право на пълноправен член на международната общност и има по-ясен път към членство в ЕС. То незабавно би могло да се присъедини към Съвета на Европа, поставяйки народа си под защита на Европейския съд по правата на човека. Защо тогава има толкова много опозиция?   Канцлерът Ангела Меркел заяви миналата седмица: \"Има опити за възражения относно разговори за границите и ние не можем да направим това.\" Карл Билд, който в продължение на почти 30 години е част от проблемите в региона, нарече идеята \"рецепта за геополитическа нестабилност\". От друга страна, Волфганг Петрич, основният преговарящ на ЕС за мирните преговори в Косово, подкрепя идеята. Основното възражение е, че да променяш граница някъде - заплашва границите навсякъде в дадения регион. Македония има голямо етническо албанско малцинство, което доминира на територия, разположена в покрайнините на столицата Скопие - отцепването би означавало ужасна война.   Доминираният от сърби регион в Босна и Херцеговина рутинно заплашва да се отдели. Със сигурност размяна на територии би го окуражила? Преди осем години ходих в Македония и в Босна и Херцеговина като част от Международната кризисна група за проучване на точно тази заплаха. Аз и колегите ми в Албания и Сърбия заключихме, че рискът е реален, но е управляем. Оттогава Македония стана много по-стабилна и има прогресивно, мултиетническо правителство.   Членството в НАТО е възможно още през следващата година. Албанското население в страната е прагматично и се задоволява с това, че живее в държава с добри перспективи за европейска интеграция и просперитет. Сърбите в БиХ - това е друг въпрос. Ръководството на Сърбия и много от тези хора там наистина искат да се отделят. Засега те знаят, че е невъзможно. Бегъл поглед върху картата. Техният район се състои от две половини: беден, малък изток по протежение на сръбската граница и по-голям, по-богат запад, достигащ до Хърватия.   Присъединението към тях представлява малкия самоуправляващ се окръг Бръчко. Сърбите могат да обявят независимост утре, но две трети или повече от техния народ ще бъдат откъснати на запад, без земя до приятелска територия. Конституцията на Босна и Херцеговина вече предоставя на своя регион изключително широка автономия, която вероятно ще бъде изгубена след едно неуспешно отцепване.   Много от старите Балкани инстинктивно отдръпват ръце от промените в границите, като твърдят, че те отразяват логиката на ужасяващото етническо прочистване от 90-те. Но все пак това бяха твърде агресивни актове и сега би било различно. Косово и Сърбия говорят за взаимноизгодна сделка със значителна подкрепа между хора, които ще бъдат директно засегнати. Тя обещава да донесе истинска добра воля, което в крайна сметка в региона липсва.  ", "date": "2018.08.24", "title": "Промяната на балканските граници - проклятие или благословия"}
{"url": "http://epicenter.bg/article/Donka-Simeonova--deputat-ot-BSP--Tselta-na-Viziyata-e-da-spasi-balgarskoto-uchilishte/162019/11/0", "text": "- Основните приоритети в образованието, върху които БСП ще акцентира, са определени във „Визия за България“. С документа ние поставихме началото на един продължителен процес, който няма да бъде лесен, но е крайно необходим. С този изключително важен проект искаме диалог с всеки български гражданин, с желание за обединение и решаване на основните проблеми в четири области: икономика и доходи, регионално развитие, здравеопазване и образование. И не само защото образованието стои в основата и на икономиката, и на регионалното развитие, и на здравеопазването, е отделено значително внимание, а защото е фундаментът за развитието на държавата като цяло. През новия политически сезон искаме да фокусираме дебата за образованието въз основа на предложенията ни във „Визия за България“. Това са идеи. Предстои много работа, за да се обединим около цели, политики и мерки за бъдещето на образованието в България. От септември продължаваме и с конкретни идеи за намаляване на административната тежест в работата на директорите и учителите, за качеството на учебните програми и на учебното съдържание, за премахване на неравенствата и с особена грижа за детските градини и училищата в малките населени места, за развитието на професионалното и висшето образование, за квалификацията на учителите, за финансиране на образованието, за ролята на родителите и др.   - Тя е част от цялостната дейност на БСП. От една страна в документа ние сме взели най-ценното от опита, който имаме и същевременно предлагаме нещо различно. И ново като форма, и като съдържание. Визията е надпартиен, отворен проект, който има за цел да представи конкретни решения по стратегическите за страната ни въпроси в дългосрочен план за дебат. Визията за образованието е резултат от мнения, становища, виждания, предложения,  които получихме и на многобройните срещи „За делника на образованието“ в цялата страна. На тези срещи присъстваха директори, учители, родители, общественици и граждани, съпричастни с образованието и затова информацията от тях ни е особено ценна.   Основната цел е на изхода на образователната система да има образовани, знаещи и можещи български граждани, които да познават и обичат родината си, да могат да се реализират професионално и да се включат активно в обществения живот.     - БСП  вече организира форуми в цялата страна, на които както социалисти, така и всеки желаещ, ще може да се запознае с предложенията, да зададе въпроси и да представи вижданията си. Предстоят още много срещи и дебати. Идеята е „Визия за България“ да бъде представена пред браншовите организации, експерти, учени, неправителствени организации, повече общности. Още на първото представяне във Велинград забелязах присъствието  на много хора на различна възраст, с различни професии и политически нагласи. Тогава пролича интересът към документа, желанието за промяна, за по-добро образование, които бяха потвърдени и на последвалите срещи. Радостно е, че голяма част от хората, приветстват идеята за изработване на Визия, за дискусия как да бъде организирана държавата, така че да живеем по-добре. Изведените проблеми в образованието, които сме посочили, хората смятат, че са системни и не трябва да се крият, а да се решават спешно. От срещите прави впечатление, че участниците не се страхуват да критикуват, да казват какво не им харесва и да правят предложения.     - Причините довели до тежкото състояние в образованието, което ни дава основание да говорим за спасяване на българското училище, са многобройни и многопластови. Деца, които не посещават училище, или пък ходят на училище, но излизат неподготвени за живота. Според международното изследване на  PISA  близо 40% от 15 годишните ученици са функционално неграмотни. България е на последно място в ЕС по четивна и математическа неграмотност. Дори, когато завършват училище една трета от младите хора на България, не могат да се реализират. Освен, че образователната ни система се характеризира със сравнително нисък среден резултат на знания и умения, висок е и делът на преждевременно отпадащите от образование, според Евростат за 2018 г. – 13,5% - 14%. Отчита се висока зависимост между резултатите на учениците и имотното състояние на родителите и местоживеенето. По данни на Евростат от края на 2017 г. изложени на риск и на социална бедност са 45,6% от децата на България. Населението на България продължава да намалява с около 40 хиляди на година. Задълбочават се неравенствата, увеличават се хората, живеещи под прага на бедността. 27% от българските граждани получават доходи под линията на бедността.   Мерките трябва да бъдат комплексни, пряко свързани и със социалната политика.   - Професионалното образование е в основата на икономиката. За съжаление от 2003 г. до 2013 г. учениците в професионалното образование са намалели почти 25%. Само 20% от учениците в професионалните гимназии са провеждали учебна практика в професионална среда. - Предложението за създаване на регионални програми за развитие на образованието и училищата във всички населени места е свързано и със задълбочаването на регионалните неравенства. Освен общите проблеми в образованието в отделните региони се наблюдават специфични проблеми. Разработването на регионалните програми е свързано с проучване и дълбок анализ на специфичните проблеми на отделните населени места и предложение на конкретни политики за решаването им. Те, разбира се, трябва да бъдат и финансово обезпечени. Срещите и дискусиите продължават. Очакваме активност от всеки желаещ според знанията и компетентностите си. Всяко едно предложение ще бъде обсъдено и обмислено. Благодаря на всички, които  участват в дебата, изпращат писмени предложения, показват интерес към „Визия за България“!  ", "date": "2018.08.24", "title": "Донка Симеонова: Целта на \"Визия за България\" е да спаси българското училище"}
{"url": "http://epicenter.bg/article/Tsveti-Stoyanova-siyae-ot-shtastie-do-lyubimiya--Snimki-/162044/8/0", "text": "Този юни се навършиха две години от тежкия инцидент, който претърпя състезателката по художествена гимнастика Цветелина Стоянова, пише Дир.бг \r\n \r\n През 2016 година тя направи опит за самоубийство, часове след като ансамбълът замина за Европейското първенство в Израел. Световната шампионка от Измир 2014 скочи от шестия етаж на блока, в който живее баба й, и получи множество животозастрашаващи травми.   Сега Цвети изглежда перфектно и сияе от щастие. Последователите й в Инстаграм, които често с право я определят като най-красивата българска гимнастичка, следят радостните мигове в живота на спортистката.   Тя продължава да бъде с любовта на живота си - футболиста Александър Любенов. Двамата мечтаят за много щастие в живота си, за   Това, от което в момента Стоянова се страхува най-много, е да не загуби любовта му. Свиква да приготвя повече ястия в кухнята, за да го радва.   Дългият път на Цвети към възстановяването премина и през множество различни, неинвазивни процедури за премахване на белези. Сега се е посветила на работата си. Тя отново е в залата, но като треньор на деца. Смята да се занимава само с това и не иска да се завръща към кариерата на състезател, тъй като предпочита да помага за старта на малките гимнастички.", "date": "2018.08.24", "title": "Цвети Стоянова сияе от щастие до любимия (Снимки)"}
{"url": "http://epicenter.bg/article/Veneta-Raykova-se-gavri-s-Krisko-v-knigata-si/162004/10/0", "text": "Телевизионната водеща Венета Райкова се изгаври с рапъра Криско в последния си роман.   Скандалната блондинка е променила името на изпълнителя на Писко и разказва как е имал гадже плеймейтка Капчица. Припомняме, че преди Цвети Криско бе интимен с Ася Капчикова. В няколко реда Райкова разказва как певецът е стиснат и не дава и стотинка на гаджетата си.   За да не остане незабелязано написаното, самата Капчикова качи частта от книгата в личния си профил в социалната мрежа Инстаграм като стори, където десетки хора видяха гаврата със звездата на рап музиката у нас.   За момента Криско по никакъв начин не отговаря на откритите нападки на Венета и бившата си. За никого обаче не е тайна, че певецът наистина е стиснат и не пръска пари по жените си, а предпочита да ги инвестира в нови песни и проекти, пише в. \"Телеграф\".", "date": "2018.08.24", "title": "Венета Райкова се гаври с Криско в книгата си"}
{"url": "http://epicenter.bg/article/Novata-uchebna-godina-na-prints-Dzhordzh--balet--hor-i-poveche-domashni/162016/10/99", "text": ", светското списание “Hello!” ни представя новите занимания на малкия принц в едно от най-скъпите училища. Частното училище е за деца  . Задължителен б  ще бележат новата учебна година на малкия принц.   Учебното заведение акцентира силно върху  , така че не е изненада че Джордж ще се сдобие с повече задължения тази година. Първият ден ще бъде малко стресиращ за кралския представител.   и да се настани в новата си класна стая. Но някои неща ще си останат същите –  .   През новата година принцът ще изучава   На децата ще се преподава математика, английски и физическо възпитание. Той ще има и  . Всяка вечер ще трябва да чете по 10 минути. Той ще се учи и да  В учебната програма ще бъде включено изучаването на дните на седмицата, месеците от годината, числата до 20, техните имена и адреси, както и името и адреса на училището. Някои от уроците му по наука ще обхващат  Принц Джордж ще има и Той ще ходи и на хор, балет и плуване. Първото на Кейт и Уилям ще продължи с изучаването на френски. Към уроците му ще има и такива за личностно, социално, здравно и гражданско образование.   Източник: Дарик", "date": "2018.08.24", "title": "Новата учебна година на принц Джордж: балет, хор и повече домашни"}
{"url": "http://epicenter.bg/article/Tiynsenzatsiyata-Tita-e-strastna-posledovatelka-na-Petar-Danov/162017/10/100", "text": "Тита се оказа страстна последователка на Петър Дънов. Младата изпълнителка се интересува от живота на учителя почти толкова страстно, колкото и от последните подобрения, които може да й осигури пластичната хирургия.  Самата тийн звезда се похвали, че е почитателка на дъновизма. С чаша вино в ръка, певицата, която издуха с хитовете си Дара и Гери-Никол, с интерес чете всичко около Учителя, пише в. „България днес”.  Очевидно изпълнителката не пропуска нищо свързано с живота или учението на Дънов. И с огромен интерес поглъща новите книги за него.", "date": "2018.08.24", "title": "Тийнсензацията Тита е страстна последователка на Петър Дънов"}
{"url": "http://epicenter.bg/article/Sled-uvelichenieto-na-gaza--Ochakva-se-skok-na-tsenite-na-parnoto--stokite-i-uslugite/162000/2/0", "text": "Ще има увеличение в цените на парното, хранителните продукти и услугите, но няма да бъде драстично – това заяви председателят на Български енергиен форум Иван Хиновски по повод четвъртото за годината поскъпване на природния газ.   Според енергийния експерт плановото поскъпване от 15%, ще се свие до около 10%. По думите му трябва да очакваме поскъпване на парното средно с 5%. При тока няма да се усети повишаване, но при стоките и услугите ръстът ще бъде към 7%   Хинковски обясни, че поскъпването на природния газ не се дължи на приумици на КЕВР. „Това е борсова стока, чиято цена е свързана с петрола от сорт „Бренд”, а заради неговия скок се променя цената на „Газпром” към нас”, каза енергийният експерт и допълни, че страната ни може да преговаря с руската компания за крайната цена.   Председателят на Български енергиен допълни, че цената на природния газ в България не са най-високи в Европа, а това е благодарение на КЕВР, които според него си вършат добре работата.", "date": "2018.08.24", "title": "След увеличението на газа: Очаква се скок на цените на парното, стоките и услугите"}
{"url": "http://epicenter.bg/article/Advokat--Mnogo-hora-se-uprazhnyavat-na-garba-na-Bencho-Benchev--yavno-e-neobhodim-na-nyakogo/162001/2/0", "text": "„В момента много хора се упражняват на гърба на Бенчо Бенчев, явно е необходим на някого”, коментира пред БТВ адвокатът му Иво Найденов.   Бенчо Бенчев е с две обвинения от Районната прокуратура в Бургас – за укриване на Димитър Желязков, познат като Митьо Очите и за това, че е държал боеприпаси, без да има разрешително. Определена му е гаранция в размер на 50 хил. лв.   Бизнесменът и общински съветник беше сред арестуваните при акцията по задържането на Митьо Очите в Истанбул. Именно на негово име били резервирани стаите в хотела, в който задържаха Очите.   Според Найденов Желязков помолил Бенчев да пътува с него до Турция. Общинският съветник се съгласил, като по това време Желязков не е бил издирван от властите. „Познават се лично, но не са били в близки отношения”, коментира Найденов.   Бенчев е акционер в охранителната фирма „Аркус”, в която Митьо Очите е имал договор за консултант. „Служителите в „Аркус” сигурно са повече от 200 или 300 души, това не означава, че Бенчев има общ бизнес с тях”, категоричен е Найденов.   Според прокуратурата в дома на Бенчев е открит тефтер с „черно счетоводство”, където били записани сумите, които трябва да бъдат дадени на Митьо Очите. „Няма такова нещо – не са ни предоставили такива книжки”, каза Найденов. „Ако Бенчо Бенчев не беше там в този хотел, а беше Иван Петров, който никой не познава, вниманието нямаше да е такова”, смята адвокатът.   „Явно е необходим на някого. Даже някои политици заявиха в студиата, че не се познават с него, което е тъжно”, каза Найденов. Според него прокуратурата се използва за тези атаки срещу Бенчев и единственият достоен акт е това разследване да бъде прекратено.", "date": "2018.08.24", "title": "Адвокат: Много хора се упражняват на гърба на Бенчо Бенчев, явно е необходим на някого"}
{"url": "http://epicenter.bg/article/Advokatki-se-hvanaha-za-gushite-zaradi-dvoretsa--quot-Vrana-quot--i-Sakskoburggotski/162003/2/0", "text": "Частната собственост беше отнета по един псевдо начин. Политическата класа употреби съда, защото дворецът \"Врана\" е лична собственост. Това е домът на Симеон Сакскобургготски. Има документи, които показват, че неговият дядо е купувал тази земя. Държавата няма нито един документ, който да показва, че е отделила един лев за двореца и земята.   Това каза пред БТВ адвокат Ели Христова, която защитава интересите на Симеон Сакскобургготски по казуса за собствеността на двореца \"Врана\". \"Лъжа е, че царското семейство не е притежавало частна собственост. Лъжа е, че държавата е построила двореца \"Врана\". Хората не са запознати с всички документи. Държавата влиза в имота \"Врана\" през 1946 година и го докарва до съсипия. За да се отърве от него, държавата го прехвърля на Столична община. Сградите са били пред рухване. Държавата не е дала нито един лев за двореца \"Врана\". Държавата реши да се саморазправи с царското семейство. Това дело корумпира държавата. Точно поради тези причини младите хора не искат да остават да живеят в България\", категорична беше адвокат Христова.   На съвсем противоположното мнение беше адвокат Мариана Попова, която защитава интересите на държавата. \"Ясно беше доказано, че дворецът \"Врана\" е държавна собственост. Държавата не е оказвала никакъв натиск. Тя има право да защити своите интереси. Държавата избра нашия екип и ние анализирахме много подробно целия казус. Останалите дела, за \"Царска Бистрица\", за \"Сарагьол\", също показаха, че всички тези имоти са държавни. Видно е, че всички средства са дошли от държавния бюджет. Няма нито едно доказателство, че Фердинанд или Борис са давали частни средства. Не трябва да спорваме присъда, която е влязла в сила\", обяви адвокат Попова.   През цялото време на разговора двете дами не спряха да се прекъсват и да се обвиняват взаимно в лъжи и манипулации, като на няколко пъти водещата Биляна Гавазова се наложи да се намесва в споровете, за да може зрителите да чуят и разберат какво говорят гостенките.   Валя Гигова, адвокат на сестрата на Симеон Сакскобургготски – Мария Луиза, коментира защо  . Вчера с решение на съдия Петя Алексиева от Софийския градски съд стана ясно, че дворецът \"Врана\" е собственост на държавата. Решението на СГС не е окончателно и може да бъде обжалвано.   Адвокат Гигова обясни пред Нова тв, че Фердинанд е купувал лично парцел по парцел. При покупката не е вложен нито един държавен лев за двореца.   По темата отношение взе и адвокат Ирен Савова, адвокат на държавата за „царските имоти“. Дори и да е купувал царят всички парцели с лични средства, има закон от 1947 година, който отнема всички имоти на царя в полза на държавата. \"Заседанията за \"царските имоти\" са публични и няма никакво повличане на крак по темата\", заяви още Савова.", "date": "2018.08.24", "title": "Адвокатки се хванаха за гушите заради двореца \"Врана\" и Сакскобургготски"}
{"url": "http://epicenter.bg/article/Simeonov--Ne-si-igrayte-s-natsionalnata-sigurnost--ogradata-po-granitsata-ne-e-moya/162007/2/0", "text": "Вицепремиерът и лидер на НФСБ Валери Симеонов инспектира вчера оградата по българо-турската границас. Той изрази задоволството си от постигнатите резултати и призова да не се спекулира с темата, която е свързана с националната сигурност. „Огромно удоволствие е, когато се установява очевидното от представители на други държави и политически сили, а не се оценява от българите – от българската общност, от българските медии и дори от опозицията. Като че ли тази ограда е на Валери Симеонов и на управляващите, а не е на България. Визирам нечистоплътните публикации, които бяха свързани с една депутатка от БСП, която се чудеше как да намери пробив в оградата или път дере, което е изровено от поредния порой (визира Елена Йончева, б. а.). Това е въпрос, свързан с националната сигурност и не трябва да си играем с това“, коментира вицепремиерът пред Флагман.бг. Той допълни, че за съжаление въпреки многото вакантни места за полицаи. „Все още нямаме достатъчно полицаи, а и немалък брой се и пенсионират. Ангажиментът, свързан със сигурността, особено на малките населени места си остава“, добави Симеонов.", "date": "2018.08.24", "title": "Симеонов: Не си играйте с националната сигурност, оградата по границата не е моя"}
{"url": "http://epicenter.bg/article/Slanchevi-pochivni-dni--sedmitsata-zapochva-s-gramotevichni-buri-i-valezhi/162011/2/0", "text": "В петък, събота и неделя времето ще бъде слънчево и топло, като само на отделни места през втория почивен ден ще има заоблачаване, не са изключени и превалявания на места в планинските райони, пише БГНЕС.   Максималните температури ще бъдат високи – навсякъде ще преминават 30 градуса, само по Черноморието ще бъдат около 27-29 градуса.   В понеделник времето рязко ще се промени. Под влиянието на циклон, преминаващ над страната, от запад ще започнат валежи, на места интензивни, ще бъдат придружени и от гръмотевични бури.   Температурите ще паднат с около 10 градуса в западните райони предимно. В източната половина от страната ще бъде предимно слънчево, на отделни места може да превали и прегърми, а там и температурите ще си останат високи – около 30 градуса.   Във вторник също се очакват превалявания, а температурите ще останат по-ниски в западната половина от страната. От сряда температурите ще започнат отново да се повишават и ще достигнат летни стойности, но ще бъдат под 30 градуса. Валежи не се очакват До края на август ще бъде предимно слънчево и топло, без валежи. /БГНЕС  ", "date": "2018.08.24", "title": "Чакат ни слънчеви почивни дни, но седмицата започва с валежи"}
{"url": "http://epicenter.bg/article/Zhiveem-v-prenaseleni-domakinstva-pri-1-2-mln--neobitaemi-zhilishta--VIDEO-/162013/2/0", "text": "Българското население живее в пренаселени домакинства при положение, че 1 220 416 жилища са необитаеми – това сочат данни на регионалното министерство относно жилищната ситуация в страната, предава бТВ.  През 2011 г. населението на страната ни е било 7 327 224 души, живеещи в 3 3887 149 жилища, сочат данните на НСИ. Празните жилища в градовете са 25,45%, а тези в селата – 42,96%, като това се дължи главно на обезлюдяването.  Процентът на празните жилища в Софийска област е много висок – 48,2%. За Перник – 44,9%, а в Бургаска област – 43,7%.  „Причините да са празни са много. Често те са наследствени и съществуват спорове, които не се уреждат, като междувременно апартаментите стоят празни”, поясни зам.-министърът на регионалното развитие Малина Крумова. Другата причина е, че има много хора, които са заминали за чужбина и не отдават под наем, нито продават жилищата си.  Относно данните за Бургаска област, Крумова коментира, че там е възможно статистическо изкривяване, тъй като повечето имоти се водят ваканционни и са заети през определена част от годината.  „Около 40% от домакинствата в страната ни са пренаселени”, коментира Крумова.  Тя уточни, че държавата предвижда данъчни стимули за отдаването или продажбата на празните апартаменти, но това може да бъде направено едва след адекватно разглеждане на жилищния проблем.  ", "date": "2018.08.24", "title": "Живеем в пренаселени домакинства при 1,2 млн. необитаеми жилища (ВИДЕО)"}
{"url": "http://epicenter.bg/article/Nad-300-000-dushi-sa-posetili-dvoretsa--Vrana--sreshtu-vhod-ot-5-leva--VIDEO--/162020/2/0", "text": "Софийският градски съд реши, че отнема двореца “Врана” от Симеон Сакскобургготски и го връща на държавата. Перлата в короната на царските имоти, за които се водят реституционни спорове от години, е едно най-забележителните недвижими имущества в България, предава бТВ.  Освен двореца, имотът разполага с градина, парк и двор, които заемат площ от над 1000 дка. Говори се, че Княз Фердинанд I е откупил земята от местните селяни, за да построи сградата през 1912 година. Чрез договор Симеон Сакскобургготски отстъпва поддържането на парковото пространство на Столична община.  Паркът на „Врана” е затворен за посещения през седмицата, но през уикенда може да бъде разгледан срещу 5 лева. Според Димитър Данчев, директор \"Зелени системи”, от 2013 г. досега той е бил разгледан от над 300 000 души.  „Парк „Врана” е постижение на градинското парково изкуство, строен е повече от 40 години, неговите автори са изградили един уникален парков ансамбъл с множество декоративни растения. Тук могат да бъдат забелязани над 800 дървесни, храстови и тревисти вида. Много сложни са били първите 9 години от създаването на парка, защото у нас не е имало оранжерии и разсадници, всеки вид е внесен от различен континент” каза Данчев.  ", "date": "2018.08.24", "title": "Над 300 000 души са посетили двореца „Врана” срещу вход от 5 лева (ВИДЕО) "}
{"url": "http://epicenter.bg/article/Dots--d-r-Neven-Enchev-predostavya-vila-na-Simeon-Vtori-/162026/2/0", "text": "Пловдивският предприемач доц. д-р Невен Енчев предоставя на Симеон Сакскобургготски за пожизнено ползване вила в луксозния новостроящ се комплекс „Голденбург“ край Белащица. Той взе това решение, след като Софийският градски съд постанови, че дворецът „Врана“ е собственост на държавата. Негово Величество ще може да ползва вилата още от тази есен, тъй като в момента сградата е изградена до втора плоча, увериха изпълнителите от строителна фирма „Мейсън Брос“. Това съобщиха от пресофиса на доц. Енчев.  Пловдивският предприемач поддържа близки отношения с царя отдавна - имат поредица от съвместни изяви – редовно участват в церемониите, с които у нас всяка пролет се отбелязват годишнините от Спасяването на българските евреи, за което огромен принос имат цар Борис Трети, патриарх Кирил, народни представители и интелектуалци от онова време.  През май т. г. Симеон Сакскобургготски и доц. д-р Невен Енчев откриха заедно във фоайето на Областна администрация изложба „Страната на спасените евреи“. На събитието царят бе придружен от съпругата си Маргарита и сестра си Мария Луиза, а пловдивският предприемач – от съпругата си д-р Ваня Александрова и дъщеря им Евгения.  За мен и семейството ми ще бъде огромна чест Симеон Втори и царското семейство да приемат вилата и да бъдат наши съседи, заяви доц. Енчев от Германия, където живее от началото на годината и в момента реновира двореца си, който ще превърне в лечебно заведение с хоспис.  ", "date": "2018.08.24", "title": "Доц. д-р Невен Енчев предоставя луксозна вила на Симеон Втори (СНИМКИ)"}
{"url": "http://epicenter.bg/article/Testvat-sistemata-na-Targovskiya-registar-prez-uikenda/162028/2/0", "text": "Очаква се в понеделник Търговският регистър да заработи в пълния си капацитет, съобщи БНТ. Системата ще бъде тествана в събота и неделя, за да се избегнат отново технически проблеми.   Сривът в системата на Търговския регистър продължава вече цяла седмица, като засега причината за техническата повреда още не е ясна. Кризата доведе до оставката на директора на Агенцията по вписванията Зорница Даскалова.   Вчера премиерът Бойко Борисов коментира пред журналисти, че специалистите по възстановяването дейността на Търговския регистър работят денонощно. Той заяви, че става въпрос за огромна база данни. По думите му, по-лошото от това да не се включва веднага регистърът, е след това базата данни да даде грешка. Затова препоръча експертите за 2-3 дни да бъдат оставени на спокойствие.  ", "date": "2018.08.24", "title": "Търговският регистър тръгва в понеделник в пълния си капацитет?"}
{"url": "http://epicenter.bg/article/Ninova--Samo-namek-za-prokurorsko-pogalvane-po-glavata-na-vozhda-vazplameni-shaykata-/162030/2/0", "text": "\"Вчера беше интересен ден\". Това написа на личната си страница във \"Фейсбук\" лидерът на БСП Корнелия Нинова в отговор на поредица от коментири на бившия депутат от ГЕРБ Антон Тодоров по повод вчерашната пресконференция на левицата:     \"Само намек за прокурорско погалване по главата на вожда възпламени до такава степен шайката, че забравиха какво казва един от тях през 2013 г.: \" \".   Ето за тези метаморфози, безпринципност, интереси, пари, власт и цинизъм на прехода ви предлагаме разговор и воля да ги спрем във \"Визия за България\". За 29 години този преход създаде политико-олигархичната прослойка от всички партии, за която няма значение кой е на власт, важно е да си на хранилката.   \". Изисква се огромен талант, за да успееш за десет дни да сринеш  Т ърговския регистър и да блокираш икономическия живот в страната, да ти фалира клон на застрахователно дружество и да ограбиш 250 000 души, френската лаборатория да ти каже, че няма чума, след като си избил животните на хората, и да обявиш,че през октомври ще вдигнеш цената на газа с 15 процента.   \".  ", "date": "2018.08.24", "title": "Нинова: Само намек за прокурорско погалване по главата на вожда възпламени шайката!"}
{"url": "http://epicenter.bg/article/Veneta-Raykova-otreche-da-se-gavri-s-Krisko-v-knigata-si/162023/10/100", "text": "\"Искам категорично да заявя, че романът ми е художествена измислица и няма как в него да бъдат разпознати реални лица от българския шоубизнес. Това написа телевизинната водеща Венета Райкова в личния си профил във Фейсбук във връзка с появилата се информация в медиите, че \"се гаври с Криско\".  В последната си книга в няколко реда Райкова разказва как рапърът Писко е стиснат и не дава и стотинка на гаджето си Капчица.  \"Писко в \"Скандал\" е два метра висок, рус, мускулест мачо от Павликени, започнал кариерата си преди пет години - това няма нищо общо с Криско! Личното ми отношение към Криско е положително, симпатизирам му и дори съм качвала клипче в профилите си как пея песните му. Затова не забърквайте името ми и това на романа ми в интриги и лъжи!, пише още Райкова.   Източник: новини.бг", "date": "2018.08.24", "title": "Венета Райкова отрече да се гаври с Криско в книгата си"}
{"url": "http://epicenter.bg/article/benet/162039/10/99", "text": "Американският актьор и певец Джими Бенет, който обвинява италианската актриса и режисьор Азия Ардженто в сексуално посегателство, даде своята версия за случилото се в официално изявление, публикувано от световните агенции.   Бенет каза, че е пазил мълчание досега за случилото се през 2013 г. в хотелска стая в Калифорния, когато е бил на 17 години, а Ардженто на 37 години, защото се срамувал и е бил изплашен да говори открито.   „Не казах нищо през последните няколко години или последните часове, защото ме беше срам и защото се изплаших, че ще попадна в центъра на обществен дебат“, пише Бенет в изявление, публикувано в акаунта му в социалната мрежа Instagram. „Не говорих публично за тази история, защото бях решил да уредя нещата лично с човека, който ми причини това“, допълва той.   „Бях непълнолетен по онова време. Вярвах, че такава ситуация за един мъж в нашето общество ще бъде стигматизирана. Не мислех, че хората ще разберат какво се е случило, поставяйки се от гледната точка на един юноша“, казва още Бенет. „Но травмата изплува на повърхността, след като италианската актриса представи самата себе си като жертва на секс тормоз от страна на Харви Уайнстийн, казва Бенет. Той обаче не споменава никъде в изявлението името на Азия Ардженто.   Тази декларация на Бенет идва два дни след изявление на Ардженто, в което тя отрича твърденията, че е извършила сексуално посегателство над Бенет и че му е платила 380 000 долара, за да уреди по приятелски начин този проблем.   Ардженто обясни, че Бенет поискал преди време пари от нея и нейния приятел, известния кулинарен експерт Антъни Бурдейн.    Ардженто припомня, че парите са били платени като финансова помощ за Бенет, за която той молел. Бенет отправял искания чрез съда за много пари и към собствените си родители, разкри още Ардженто. Тя казва, че твърденията срещу нея са клевета и че ще предприеме съответните действия, за да се защити от това преследване.   Азия Ардженто е една от лидерките на движението \"Аз също\" (#MeToo), която бе една от първите, обвинили продуцента Харви Уайнстийн в сексуално посегателство.   Първи \"Ню Йорк таймс\" съобщи историята за посегателството. Изданието се позова на получени документи и на снимки, направени с мобилен телефон, на които се виждат Бенет и Ардженто в едно легло, голи до кръста. Тези снимки се коментират и в размяната на есемеси между Ардженто и нейния анонимен събеседник.   \"На снимките се виждат гърдите ми, но това нищо не означава\", казва Ардженто на събеседника си. После му казва \"Ако загубя работата си, ще отида в Африка или Амазонка. Искам да съм част от онези 90 процента от света, на които напълно не им пука за тоя бардак\".   Сайтът tmz успял да се сдобие и със снимка на бележка, оставена от Бенет на актрисата след техния предполагаем сексуален контакт. В нея той й казвал: \"Азия, обичам те с цялото си сърце. Много съм щастлив, че се видяхме отново и че ти присъстваш в моя живот\".   За тази бележка Ардженто си спомня в есемесите до анонимния си събеседник. \"Той ми написа това и през всичките тези години не спираше да ми праща свои голи снимки, които не съм му искала\", разказва Ардженто. \"Това не беше изнасилване, но аз бях вцепенена. Той беше върху мен. А след това ми каза, че съм била сексуалната му фантазия, откакто е бил на 12 години\", пише още актрисата.   Ардженто и Бенет са се снимаха заедно във филм, когато той е бил дете и оттогава поддържали връзка, за която Ардженто казва, че е била като на майка и син.   Заради скандала Ардженто е застрашена от изгонване от риалити шоуто “Екс Фактор”, в което е жури.   Източник: Блиц", "date": "2018.08.24", "title": "Проговори жертвата на секс тормоз от страна на активистка на #MeToo: Беше ме срам!"}
{"url": "http://epicenter.bg/article/Advokatat-na-Tramp-plashi-s-vsenarodno-vastanie--ako-svalyat-prezidenta-ot-posta/161999/7/0", "text": "В интервю за телевизия \"Скай Нюз“ адвокатът на президента на Съединените американски щати Доналд Тръмп и бивш кмет на Ню Йорк Рудолф Джулиани предупреди за възможно народно въстание в случай, че държавният бъде отстранен чрез процедура по импийчмънт.   По думите на Джулиани мотивите зад желанието за сваляне на действащия президент на САЩ са изцяло политически и в случай на импийчмънт „американският народ ще започне въстание“.   По-рано Тръмп предупреди, че ако демократите получат мнозинство в Конгреса в резултат от междинните избори през ноември и започнат процедура за неговото отстраняване, то международните финансови пазари ги чака катастрофален спад.   Тази седмица бившият доверен юрист на Тръмп Коен си призна, че е плащал пари от името на доскорошния си клиент, за да купи мълчанието на порноактриса за неин флирт с милиардера навремето.   Друг близък до президента  - Манафорт, бивш шеф на предизборния му щаб, пък бе признат от съда за виновен по 8 точки - за нарушения на данъчното законодателство, за нарушения на банковото законодателство и укриването на чуждестранни банкови сметки.", "date": "2018.08.24", "title": "Адвокатът на Тръмп плаши с всенародно въстание, ако свалят президента от поста"}
{"url": "http://epicenter.bg/article/Ruskiyat-premier-Medvedev-izchezna-zaradi-taynstvena-sportna-travma/162002/7/0", "text": "Руският министър-председател Дмитрий Медведев няма да участва в публични прояви заради получена спортна травма, съобщават от пресслужбата на руското правителство. \"Травма, получена по време на спортни занимания, не позволява на премиера да участва в публични мероприятия“, пише в официално съобщение на пресслужбата на Кремъл.   Не се уточнява видът на травмата и конкретните спортни занимания, по време на които е пострадал Медведев. Премиерът, за разлика от президента Владимир Путин, не се слави като кой знае колко запален спортист. Руските медии откриха негови изказвания за ползата от бадминтона, както и информации за съвместен велопоход с президента Путин, чак в далечната 2011 г.   Последната спортна новина за Медведев датира от 2015 г., когато той и Путин похапнали печено на открита тераса след съвместна закрита тренировка в залата.   Руският премиер не за първи път има здравословни проблеми. През март 2017 година той се разболя от грип и се наложи да отмени редица вече планирани прояви.    През 2009 г. видео на Медведев, тогава президент на Русия, който изглежда леко неориентиран на среща на Г-8 в Италия, разпали дебати в руските форуми дали държавният глава държи на пиене. На въпросното видео тогавашният премиер на Италия  Берлускони с две ръце насочва Медведев да се движи в правилната посока.    Последната публична поява на Медведев е срещата му с губернатора на Новосибирска област Травников на 14 август.", "date": "2018.08.24", "title": "Руският премиер Медведев изчезна заради тайнствена спортна травма"}
{"url": "http://epicenter.bg/article/Zashto-Megan-ne-podpisa-predbrachen-dogovor--/162050/10/99", "text": "Ако има наистина богати хора на тази Земя, то това са членовете на британското кралско семейство. И тук не говорим за милиони, а за милиарди.   Кралица Елизабет II и наследниците ѝ разполагат не само с неприлично големи суми в банката, но и със скъпи семейни бижута, да не говорим за броя на имотите им. Затова подписването на предбрачен договор между членовете на фамилията и техните външни избраници изглежда повече от логично. Въпреки това, кралското семейство не залага на този метод за предпазване на имуществото.   Известно е, че в момента състоянието на принц Хари възлиза на около 30 милиона паунда, но това съвсем не го е накарало да подпише предбрачен договор с Меган.   Оказва се, че това съвсем не е прецедент в брачната история на кралското семейство. Много хора смятат, че тази писмена договорка преди сватбата е спряла да бъде част от традицията на богатата фамилия след скандалния развод между Даяна и принц Чарлз през 1996 г.   Предполага се, че именно заради предбрачния договор вече покойната принцеса е спечелила около 18 милиона паунда и е запазила правото да живее в двореца Кенсингтън, за да бъде близо до синовете си. Ако те не бяха подписали договор преди сватбата, може би Даяна нямаше да получи всичко това.   Уилям и Кейт също нямат предбрачно споразумение.   Според един от биографите на кралското семейство Дънкан Ларкомб липсата на договор между младоженците в тази фамилия се дължи на факта, че всички имоти и ценности все още са собственост на Елизабет II. Затова те няма как да бъдат определени като част от имуществото на Хари в предбрачен договор. Освен това кралските разводи се разглеждат извън съдебната зала, така че документът не играе важна роля при разпределянето на имуществото.  Източник: woman.bg", "date": "2018.08.24", "title": "Защо Меган не подписа предбрачен договор?  "}
{"url": "http://epicenter.bg/article/Nikoleta-Lozanova-obleche-bulchinska-roklya--no-ne-mechtae-za-svatba-/162057/10/100", "text": "\"Мис Плеймейт\" 2006 Николета Лозанова отново позира в булчинска рокля за корицата на списание \"Булка\". В интервю за новия брой на изданието красавицата призна, че в момента сватбата с приятеля й - вратаря Ники Михайлов, не влиза в плановете й:     Ни Ло вече определя себе си като бизнесдама, визирайки създаването на марката си за бански костюми.   , споделя хубавицата. Николета казва, че изпълва дните си със смисъл,  ", "date": "2018.08.24", "title": "Николета Лозанова облече булчинска рокля, но заяви, че не мечтае за сватба "}
{"url": "http://epicenter.bg/article/-Luda-nadprevara--shte-raztarsi-Chernomorieto-sas-zashemetyavashto-shou-v-Slanchev-bryag--/162073/10/0", "text": "Най-зрелищното шоу със собственоръчно направени автомобили „Луда надпревара“ ще разтърси и морето със зрелищното си шоу на 25-26 август в Слънчев бряг!   Всички почиващи по българското Черноморие, както и хиляди фенове на Луда Надпревара от страната и чужбина ще се стекат в Слънчев бряг за да се насладят на уникалното по рода си шоу.   Няколко рунда Bottle 1 vs 1, по двама автгладиатори ще излезнат един срещу друг на терена на гладиаторските битки и ще се борят до последната си здрава ламарина. Черешката на тортата ще бъде голямото меле, последният рунд. Там всички класирали се от Bottle 1 vs 1 ще мерят сили за титлата „Последният оцелял“.   През нощта екипите от механици на всеки един отпаднал участник от първия ден ще бачкат здраво за да „възкресят“ и да върнат на терена своят отбор. Плеймейтките, колкото и да изглеждат нежни и красиви, толкова се оказва и, че са щури. Организаторките подсказват, че освен традиционните за автомобилните надпревари мъже на терена на гладиаторските игри ще излезнат да се борят и жени и то доста красиви. Да видим дали красотата ще промени Света и най-вече дали титлата на Луда Надпревара ще бъде грабната от нежния пол.   И нека не се забравя, че най- важното нещо е каузата на самото шоу „Спри агресията по пътищата, стани един от нас“, в контролирана среда всички любители на адреналина могат да покажат шофьорски умения, предвидливост, точна преценка, бързи и адекватни животоспасяващи реакции в една контролирана и обезопасена среда.Само тук, в атрактивното шоу зрителите ще видят удар с 20 км. в час и ще се замислят как би изглеждал в реална ситуация при удар със 120 км. в час.   За най – малките си фенове, организаторите са подготвили коли на любимите анимационни герой.   Датата е 25-26 август, 20:00 часа, кръговото на Слънчев бряг и Несебър.  „Елате и се насладете на уникална шоу програма – удоволствието от вас, ламарините от нас. Очакваме ви!", "date": "2018.08.24", "title": "„Луда надпревара“ ще разтърси Черноморието със зашеметяващо шоу в Слънчев бряг. "}
{"url": "http://epicenter.bg/article/Mihael-Shumaher-gleda-Alpite-ot-invalidnata-kolichka-i-plache/162060/8/0", "text": "Михаел Шумахер седи в инвалидната си количка и плаче, като види Алпите, написа британският в. Дейли мирър.   Лондонският таблоид публикува разказ на близък до семейството на седемкратния шампион от \"Формула 1\". Шуми, който живее в швейцарското градче Гланд, е започнал да проявява емоции.   \"Неговите реакции обаче внасят противоречиви чувства у роднините му. Семейството на Шампиона, от една страна, се радва, че техният близък проявява чувства. От друга, той, когато види планинския масив, започва да плаче\", посочи още източникът на изданието.   Шуми пострада тежко при инцидент със ски във Френските Алпи в края на 2013 г. Той дойде в съзнание след половин година. Данните за неговото състояние са оскъдни.   Информационното затъмнение предизвика недоволство от страна фенове на състезателя. Много от почитателите му твърдят, че трябва да знаят какво става с техния идол.   Източник: Новини.бг", "date": "2018.08.24", "title": "Михаел Шумахер гледа Алпите от инвалидната количка и плаче"}
{"url": "http://epicenter.bg/article/Lavrov---Chavushoglu-se-sreshtat-za-shesti-pat-v-ramkite-na-tazi-godina/162009/7/0", "text": "Руският външен министър Сергей Лавров ще се срещне в Москва с турския си колега Мевлют Чавушоглу. Това ще е шестата среща между двамата от началото на годината, като предишната беше преди 10 дни в Анкара. Основна тема в разговорите днес ще бъде решаването на Сирийския конфликт, заяви говорителят на руската дипломация Мария Захарова, предаде БНР. Тя уточни, че Лавров и Чавушоглу ще обсъдят и други двустранни въпроси от общ интерес, включително борбата с тероризма, политически, търговски и икономически проекти.   Това е поредна среща на високо ниво между представители на двете страни през последните седмици, в които ескалира политическия конфликт между Анкара и Вашингтон, което доведе до спад на турската лира и опасения за предстояща рецесия. Русия и Турция активно работят за отстраняване на оставащите търговски бариери и за разширяване на гамата от селскостопански продукти. Москва и Анкара се обявяват против американските санкции, като ги оценяват като инструмент за нелоялна конкуренция.   Вчера в Москва беше съветникът на американския президент Доналд Тръмп по външнополитически въпроси Джон Болтън. Той отправи предупреждение към Русия да не се намесва в предстоящите междинни избори за Конгрес в САЩ.   Днес Болтън е в Украйна, като визитата му съвпада с военния парад по случай 27-годишнината от независимостта на страната. ", "date": "2018.08.24", "title": "Лавров – Чавушоглу се срещат за шести път в рамките на тази година"}
{"url": "http://epicenter.bg/article/Skot-Morisan-e-izbran-za-nov-ministar-predsedatel-na-Avstraliya/162010/7/0", "text": "Досегашният министър на финансите на Австралия Скот Морисън е избран за нов министър-председател на страната, след като спечели председателството на управляващата Либерална партия, предава AFP, съобщи агенция „Фокус“.   Морисън, съюзник на сваления от поста бивш премиер на Австралия Малкълм Търнбул, спечели с 45 срещу 40 гласа във вътрешнопартийно гласуване срещу своя противник и бивш министър на вътрешните работи Питър Дутън. ", "date": "2018.08.24", "title": " Новият министър-председател на Австралия се казва Скот Морисън"}
{"url": "http://epicenter.bg/article/Tova-li-e-nachaloto-na-kraya--Italianski-vitsepremier-plashi--che-Rim-shte-spre-vnoskite-si-v-ES-/162012/7/0", "text": "Италианският вицепремиер и министър на икономическото развитие, труда и социалната политика Луиджи ди Майо заплаши, че страната му ще спре вноските в бюджета на Европейския съюз, ако не получи помощ за справяне с мигрантския натиск, предава агенция „Ройтерс“, цитирана от БГНЕС.  Ди Майо, който е и лидер на Движение „5 звезди“, част от управляващата коалиция, направи подобно заявление във връзка с отказа на останалите страни от Евросъюза да приемат мигрантите от кораба „Дичоти“, който вече трети ден се намира закотвен в пристанището Катания на остров Сицилия.  „Ако на утрешната среща на Европейската комисия не се вземе решение за преразпределяне на мигрантите от кораба „Дичоти“, Движение „5 звезди“ и лично аз, няма да искаме да плащаме всяка година на ЕС по 20 млрд. евро“, заяви 32-годишният Ди Майо във видео обръщение, публикувано на неговата Фейсбук страница.  По-рано стана известно, че властите в Италия са допуснали 27 непълнолетни да слязат на брега в Сицилия. На борда на „Дичоти“ продължават да се намират още около 150 мигранти, които Рим не желае да допусне на своя територия.  Във връзка с мигрантската криза, ЕК взе решение в петък да се проведе извънредна неформална среща на 12 държави-членки  ", "date": "2018.08.24", "title": "Това ли е началото на края?! Италиански вицепремиер плаши, че Рим ще спре вноските си в ЕС "}
{"url": "http://epicenter.bg/article/Makedonski-vestnik--Tsiklonat--Bruno--idva-na-Balkanite-sas-snyag-/162015/7/0", "text": "Нов циклон ще удари Балканския полуостров в петък и събота с условия за силни бури, придружени с поройни дъждове, силен вятър и градушки, които може да предизвикат проблеми в страните от региона, предупреждават от редакцията на електронното издание на македонския вестник „Вечер“, цитирани от Агенция \"Фокус\".  Метеоролозите поясняват, че циклонът се е образул над територията на Италия, откъдето постепенно ще се премести и обхване територията на Балканите.  В същото време от север ще навлезе значително хладен въздух, което ще доведе до рязко понижение на температурите рязко. Това ще създаде условия в най-високите планински райони на Балканския полуостров за падането на първия сняг за сезона.  От редакцията поясняват, че в Македония влиянието на „Бруно“ ще се усети в петък и събота, а от началото на седмицата по-голямата част от страната ще бъде обхваната от дъжд, гръмотевични бури и силни ветрове.   В България метеоролозите предвиждат рязко спадане на температурите от понеделник. Под влиянието на циклон, преминаващ над страната, от запад ще започнат валежи, на места интензивни, ще бъдат придружени и от гръмотевични бури.   Температурите ще паднат с около 10 градуса предимно в западните райони.   ", "date": "2018.08.24", "title": "Македонски вестник: Циклонът „Бруно“ идва на Балканите със сняг "}
{"url": "http://epicenter.bg/article/Strashen-gorski-pozhar-palzi-kam-Berlin/162022/7/0", "text": "Стотици хора бяха евакуирани от населени места край германската столица Берлин заради приближаването на мащабен горски пожар, съобщават световните агенции, съобщава  bTV.   Общо 600 жители на Тифенбрунен, Клаусдорф и Фрондорф на около 50 км от столичния град напуснаха домовете си след избухването на огненото бедствие вчера по обед.   Огънят се разпространи бързо в резултат на необичайно топлото време и вятъра, като от 5 хектара през нощта достигна до 300 хектара. Горят гори на територия, сравнима с площта на 400 футболни игрища. Движението на автомобили и влакове е затруднено.   Тази сутрин и в централните райони на Берлин и Потсдам се усеща миризмата на дим, съобщава в.”Билд”. Властите препоръчаха на гражданите да не отварят прозорците си.   С пламъците се борят около 300 пожарникари с булдозери и хеликоптери. Сериозен проблем е, че в горите на Бранденбург има много останали боеприпаси от Втората световна война. Това застрашава живота и здравето на огнеборците.   Очакванията на властите са за големи щети, защото пламъците вече не са само по земята, а се разпространяват и по короните на дърветата.", "date": "2018.08.24", "title": "Страшен горски пожар настъпва към Берлин"}
{"url": "http://epicenter.bg/article/Zaev-prez-2013-g--Gartsiya-iska-da-ni-likvidira--Balgariya-ya-podkrepya--/162029/7/0", "text": "„Гърция ни е набелязала за окончателно ликвидиране, а България я подкрепя“ – под това заглавие близкото до кръговете на опозиционната ВМРО-ДПМНЕ скопско издание „Република“ публикува кратък материал с видео, на което Зоран Заев – „в момент на искреност“, прави съответното изявление. Това съобщава Агенция \"Фокус\".  \"Какво говореше Заев през 2013 година и какво говори сега, вижте във видеото отпреди няколко години!\", пише изданието. Видеото е придръжено с призив \"Бойкотирай референдума!\", като явно се има предвид допитването до народа за Договора с Гърция за името на страната.  В коментара си от 2013 г. Заев подчертава, че макар македонците да са една шепа хора, се говори за разделение – „Гърция ни е набелязала за окончателно ликвидиране, България я подкрепя, сърбите не признават Македонската православна църква (МПЦ), а албанците непрекъснато говорят за обединение“.  Видеото, което изданието привежда, показва само част от коментарите на настоящия министър-председател на югозападната ни съседка, от които не става изцяло ясно какво всъщност се опитва да каже.  В други материали близкото до ВМРО-ДПМНЕ издание остро критикува договора с Гърция за името.  В публикувано интервю с лидера на ВМРО-ДПМНЕ Християн Мицкоски той твърди, че договорът Заев – Ципрас за името на Македония предвижда пълна ревизия на историята, археологията и образованието. Според него навсякъде името на страната трябва да бъде променено.  ", "date": "2018.08.24", "title": "Заев през 2013 г.: Гърция иска да ни ликвидира, България я подкрепя! (ВИДЕО)"}
{"url": "http://epicenter.bg/article/Angela-Merkel--Germaniya-ne-mozhe-da-kazhe--quot-ne-quot--na-Rusiya-pri-dostavkite-na-gaz-i-neft/162037/7/0", "text": "Германия не може да каже \"не\" на Руската федерация по отношение на доставките на газ и нефт. Това заяви в петък канцлерът Ангела Меркел на среща със студенти от  . \"Дори в епохата на Студената война Европа и Русия, тогава СССР, имаха тясно сътрудничество в енергийно отношение, ние не можем да кажем \"не\" на сътрудничеството с Русия по отношение на доставките на газ и нефт\", каза Меркел.   \"Разбира се, Азербайджан е страна, откъдето можем да получаваме газ, но честно казано, няма възможност да получаваме този газ на същата цена, като руския газ\", призна канцлерът. \"Европа, добави Меркел, получава газ от Руската федерация по-евтино, отколкото от други страни\".   Газопроводът \"Северен поток 2\" по дъното на Балтийско море, няма да направи Германия зависима от Русия за доставките на енергия, подчерта още Ангела Меркел пред студентите в грузинската столица Тбилиси. Тя отново заяви, че Берлин иска да гарантира, че Русия ще продължи да доставя известни количества газ и през Украйна, дори след завършването на \"Северен поток 2\".   Меркел каза още, че Европа и НАТО не са врагове на Русия. \"Русия е важна страна в света. Германия има желание да има добри отношения с Русия. Европа и Русия добре сътрудничат и научават много един от друг, но в същото това време искам да отбележа, че ЕС и НАТО не са врагове на Русия\", каза Меркел. Относно интеграцията на Грузия в ЕС Меркел каза, че процесът не завършва за пет години.", "date": "2018.08.24", "title": "Ангела Меркел: Германия не може да каже \"не\" на Русия при доставките на газ и нефт"}
{"url": "http://epicenter.bg/article/Otkriha-taen-tunel-za-droga-ot-restorant-v-SASht-do-spalnya-v-Meksiko/162042/7/0", "text": "Американските власти откриха таен тунел за контрабанда на наркотици от бивш ресторант на Кей Еф Си в Аризона до спалня в Мексико, предаде Би Би Си, цитира БНР.   Коридорът започвал в мазето на стар ресторант в Сан Луис, минавал под границата и свършвал в къща в Сан Луис Рио Колорадо.   Властите го открили миналата седмица и арестували собственикът на сградата.   Заподозреният Айвън Лопес бил спрян за проверка на пътя, а полицейски кучета насочили полицията към два контейнера с наркотици с улична стойност $1 млн.   В тях имало 118 кг метамфетамини, 6 грама кокаин, 3 кг фентанил и 21 кг хероин.   Агенти на правоохранителните органи след това претърсили дома на Лопес и стария ресторант на Кей Еф Си, който притежавал, и открили входа на тунел в кухнята на бившето заведение за бързо хранене.   Прокопаният коридор бил на почти 7 м дълбочина, с височина 1,5 м и ширина около метър, като завършвал под легло в къща в Мексико.   Смята се, че наркотиците са пренасяни през тунела с помощта на система от въжета.", "date": "2018.08.24", "title": "Откриха таен тунел за дрога от ресторант в САЩ до спалня в Мексико"}
{"url": "http://epicenter.bg/article/The-New-York-Times--Primkata-okolo-Tramp-se-zatyaga-/162043/7/96", "text": "Окръжният прокурор на Манхатън преразглежда обвиненията, свързани с дейността на компанията на президента на САЩ Доналд Тръмп The Trump Organization, съобщава New York Times, цитиран от БНР.  Според публикацията прокуратурата иска да изясни каква роля е играла компанията при плащанията на две жени в замяна на тяхното мълчание, че са имали връзки с Тръмп.  Преди дни адвокатът на президента Майкъл Коен призна, че по нареждане на Тръмп е платил на двете жени за мълчанието им.  Според съдебни документи Коен е получил за целта 420 000 долара, осчетоводени като съдебни разходи и хонорари за адвоката. От тези пари порноактрисата Сторми Даниелс е получила 130 000 долара.  Trump Organization е плащала на Коен разсрочено по 35 000 долара всеки месец и е съставяла фалшиви фактури за това.  Разследват се двама висопоставени служители на компанията на Тръмп, чиито имена не се съобщават, но според Business Insider единият от тях вероятно е изпълнителният вицепрезидент и главен финансов директор на The Trump Organization Алън Вайселберг.   ", "date": "2018.08.24", "title": "The New York Times: Примката около Тръмп се затяга "}
{"url": "http://epicenter.bg/article/7-po-Rihter-raztrese-Peru/162045/7/0", "text": "Земетресение с магнитуд от седма степен по Рихтер е регистрирано на територията на югоизточната част на Перу, в близост до границата с Бразилия, показва справка на официалната интернет страница на Европейския средиземноморски сеизмологичен център (EMSC).   Трусът е регистриран в 5:04 часа местно време (12:04 часа българско време) на 666 километра северозападно от столицата на Боливия Ла Пас и на 141 километра северно от перуанския град Иберия, с дълбочина от 651 километра под земната кора.   Към настоящия момент не се привеждат данни за пострадали или материални щети.  ", "date": "2018.08.24", "title": "7 по Рихтер разтресе Перу"}
{"url": "http://epicenter.bg/article/EK-otvarna-na-ultimatuma-na-Italiya--ES-funktsionira-vaz-osnova-na-pravila--ne-na-zaplahi/162056/7/0", "text": "Европейската комисия заяви, че ще следва правилата за справяне с миграцията и няма да се поддава на заплахи, като тази, отправена от италианския вицепремиер Луиджи Ди Майо, предаде Ройтерс, съобщи БНР.   На днешната неформална среща за миграцията в Брюксел Ди Майо повтори заплахата си, че Италия ще спре вноските си в европейските фондове, ако не бъде намерено решение за разпределяне на мигрантите от кораба \"Дичоти\" в Сицилия. Говорителят на ЕК Александър Винтерщайн отговори, че Комисията прави всичко възможно да намери решение за хората на борда и добави:   \"Нека не се сочим с пръст. Смятаме, че неконструктивните коментари, а още повече заплахите, не помагат и няма да ни доведат до решение. Европейският съюз е общност с правила и функционира въз основа на правила, не на заплахи\".   По инициатива на Европейската комисия в Брюксел днес се провежда среща с представители на 12 европейски държави, на която се обсъжда разпределението на мигрантите. България не участва в разговорите.", "date": "2018.08.24", "title": "ЕК отвърна на ултиматума на Италия: ЕС функционира въз основа на правила, не на заплахи"}
{"url": "http://epicenter.bg/article/Bivshiyat-vanshen-ministar-na-Gartsiya-Dora-Bakoyani--Nyama-da-glasuvame-za-dogovora-s-Makedoniya-/162058/7/51", "text": "Членът на най-голямата гръцка опозиционна партия „Нова демокрация“ и бивш министър на външните работи на Гърция Дора Бакояни заяви, че нейната партия няма да подкрепи договора от Преспа, когато той бъде внесен за ратификация в парламента на страната. Това предава излъчващият на албанския език скопски телевизионен канал „Алсат-М“, цитиран от Агенция \"Фокус\".  Същата позиция, изпълнена с критика за договора, от много време заема и лидерът на партията Кириакос Мицотакис.  Миналия месец той предупреди, че признаването на македонската нация и македонския език в споразумението е нещо неприемливо.  „Ясно заявих, че мисля този договор за лош. \"Нова демокрация ще гласува против, когато и да се стигне до гласуване. Но, очевидно, ако бъде ратифициран от гръцкия парламент ще трябва да го призная като национален ангажимент“, заяви политикът.  „Мнозинството гърци отхвърлят този договор. Особено в Северна Гърция много хора са ядосани. Стотици гръцки фирми използват термина „Македония“ за своите продукти“, обясни Мицотакис.  По неговото мнение, референдумът за Договора в Македония ще бъде успешен, а ако такъв се проведе в Гърция, споразумението няма да бъде одобрено.  ", "date": "2018.08.24", "title": "Бившият външен министър на Гърция Дора Бакояни: Няма да гласуваме за договора с Македония "}
{"url": "http://epicenter.bg/article/Ispanskite-sotsialisti-izravyat-Franko-ot-groba-mu-/162061/7/0", "text": "Испанският диктатор генерал Франсиско Франко ще бъде ексхумиран. Това реши правителството в Мадрид на днешното си заседание, предава Канал 3.  Идеята е останките на Франко да бъдат преместени, а мавзолейният комплекс, където те лежат, да бъде преустроен.  Още с встъпването си в длъжност през юни премиерът социалист Педро Санчес си постави като основна задача да изрови тялото на диктатора и да разруши мавзолея му, тъй като е неприемливо да се почита паметта на генерала.  \"Като една установена европейска демократична страна Испания не може да си позволи символи, които да разделят испанците. Подобен мавзолей би бил неприемлив в другите европейски страни, които също са имали диктатори, като Германия и Италия\", обяви преди време Санчес.  А за взетото днес решение говори вицепремиерът Кармен Калво.  \"Да имаме гробница на Франко показва липса на уважение към жертвите, които също са погребани там. Не можем да губим време по този въпрос. Не и това правителство. Демокрацията е несъвместима с гробница в памет на Франко”, обяви Калво.  Тя поясни, че ще бъде издаден специален указ, с който ексхумацията да бъде извършена в спешен порядък. Решението обаче преди това трябва да бъде одобрено и от парламента.  Планът на социалистите е да превърнат мавзолейния комплекс \"Долината на падналите\" в място за \"помирение и възпоменание за всички испанци\".  Какво ще стане с погребаното преди 43 години тяло на Франко, наричан още Каудильо (водач, бел. ред.), засега не е ясно. Неговите близки ще имат възможност да го погребат, където поискат, ако ли не, правителството ще намери \"достойно и уважително място\", на което да бъдат положени останките.  Още не е ясно и кога точно ще бъде изровено тялото на Франко.  ", "date": "2018.08.24", "title": "Испанските социалисти изравят Франко от гроба му "}
{"url": "http://epicenter.bg/article/Tramp-obvini-gigantite-sred-sotsialnite-medii--che-nalagat-tsenzura-/162063/7/96", "text": "Президентът на САЩ Доналд Тръмп днес разкритикува в Туитър компаниите на социалните медии, че затварят устата \"на милиони хора\" чрез цензура, но не подкрепи твърдението си с доказателства, предаде Ройтерс, цитирана от БТА.  Тръмп не спомена конкретни компании. Във вторник Фейсбук, Туитър и Алфабет свалиха стотици профили, свързани с предполагаема иранска пропаганда, а Фейсбук премахна и профили на втора кампания, за която каза, че е свързана с Русия.  \"Гигантите сред социалните медии заглушават милиони хора. Не трябва да го вършат дори ако това означава, че трябва да продължим да чуваме фалшиви новини като Си Ен Ен, чийто рейтинг сериозно пострада. Хората трябва да проумяват кое е истинско и кое не, без цензура!\" заяви Тръмп.  ", "date": "2018.08.24", "title": "Тръмп обвини гигантите сред социалните медии, че налагат цензура "}
{"url": "http://epicenter.bg/article/-quot-Kalashnikov-quot--iznenada-sveta-s--elektromobil-/162065/7/0", "text": "Светлосиньо возило в стил ретро - на изложение в Москва руският оръжеен концерн „Калашников\" представи първия си електромобил, предава \"Дойче веле\". Компанията-производител твърди, че моделът на име CV-1 може да изминава 350 километра с едно зареждане на акумулатора. Не толкова конкретни са сведенията за цената на електромобила. Неясно остава също така кога ще влезе в продажба.    Производителят на най-известното автоматично оръжие в света говори без излишна скромност за „супер-автомобил\", който щял да нареди концерна рамо до рамо с пионерите от \"Тесла\". От \"Калашников\" искат точно това - да бъдат възприемани като сериозен конкурент на \"Тесла\".  Що се отнася до дизайна, CV-1 доста прилича на един съветски автомобил от 1970-години, наричан ИЖ-Комби (по името на завода в Ижевск - бел.ред.). Светлосиният цвят, огромната правоъгълна решетка на бронята и дръжките на вратите в стил ретро предизвикаха обаче смесени реакции.    В социалните мрежи могат да бъдат прочетени всякакви коментари и определения - от „Кибер-пънк\" до „ИЖ-Зомби\". А някои юзъри отправят доста саркастични реплики относно амбициите на „Калашников\" да навлезе в производството на електромобили: „Вашите танкове са супер, но щеше да е по-добре, ако не се бяхте захващали с леки коли\", гласи един от коментарите на Фейсбук-страницата на концерна.  Това не е първият изненадващ опит на „Калашников\" да навлезе в непознати води. Наскоро концернът представи модна колекция. Има дори чадъри и калъфи за смартфони с логото на „Калашников\".  ", "date": "2018.08.24", "title": "\"Калашников\" изненада света с... електромобил "}
{"url": "http://epicenter.bg/article/Dzhon-Boltan--SASht-sa-gotovi-da-podkrepyat--quot-teritorialen-kompromis-quot--za-Kosovo-/162066/7/0", "text": "Съветникът на американския президент по въпросите на националната сигурност Джон Болтън заяви днес, че САЩ са готови да подкрепят евентуално споразумение за територията между Сърбия и Косово, ако то бъде постигнато, предаде ТАСС, цитирана от БТА.  \"Ако двете страни могат да решат въпроса, ние не изключваме териториални поправки\", каза Болтън на пресконференция в Киев.  Той добави, че САЩ не могат да се намесват в преговорите, но повтори, че ако Сърбия и Косово постигнат споразумение, което удовлетворява и двете страни, Вашингтон ще бъде готов да го подкрепи.  ", "date": "2018.08.24", "title": "Джон Болтън: САЩ са готови да подкрепят \"териториален компромис\" за Косово "}
{"url": "http://epicenter.bg/article/Poroshenko--Ukrayna-razkasa-vsichki-okovi-s-Ruskata-imperiya-i-Savetskiya-sayuz--video-/162067/7/0", "text": "Украйна разкъса всички връзки с Руската империя и Съветския съюз. Това обяви украинският президент Петро Порошенко в Деня на независимостта, цитиран от Интерфакс-Украйна.   \"Основното нещо, мои скъпи украинци, ние избрахме свой път на развитие и нямаме право да го променяме, за да умилостивим нашите външни врагове и техните агенти в страната...Ние разкъсваме всички окови, които ни свързваха с Руската империя и Съветския съюз\", заяви Порошенко на военен парад в центъра на Киев по случай 27 г. от независимостта на страната.   Украинският държавен глава подчерта, че основната задача на властите и днешното поколение е да направят независимостта необратима, да превърнат Украйна във велика и силна държава, \"без изгледи за връщане в зоната на руското влияние\".   \"Украйна трябва да разчита на собствените си сили и твърдо да отстоява националните си интереси. Ние трябва да укрепим независимостта на страната с конкретни стъпки\", продължи той.   Според него украинската армия значително ще укрепи източния фланг на НАТО. \"Вие ще видите днес, през последните четири години се доказа, че това е една от най-добрите армии на континента. Ние значително ще укрепим източния фланг на НАТО. В замяна ние се надяваме на гаранции за колективна сигурност от НАТО\", изтъкна Порошенко.   Според него, докато Русия се опитва да \"събори ЕС и НАТО\", украинската армия защитава сигурността и благополучието на Украйна и на цяла Европа на изток. Интегрирането в европейското и евроатлантическото пространство \"100% гарантира независимостта на Украйна\". Европа се нуждае от нас, защото проектът Европейски съюз няма да е завършен без нас. Съвременната граница на Европа е североизточната граница на Украйна, смята президентът.", "date": "2018.08.24", "title": "Порошенко: Украйна разкъса всички окови с Руската империя и Съветския съюз (видео)"}
{"url": "http://epicenter.bg/article/Krizata-se-zadalbochava--Rim-potvardi-namerenieto-si-da-ogranichi-finasiraneto-za-ES-zaradi-migrantite/162071/7/0", "text": "Италианският вицепремиер Луиджи ди Майо в петък потвърди намерението на Рим да ограничи финансирането за Европейския съюз, освен ако Брюксел не се съгласи да приеме някои от 150-те мигранти, намиращи се на италиански кораб на бреговата охрана, предава AFP, цитирана от Агенция \"Фокус\". „Европейският съюз реши за пореден път да ни обърне гръб“, написа вицепремиерът на страницата си в социалната мрежа Фейсбук. \"Страната ни няма избор, освен да предприеме компенсаторни мерки по едностранен начин… Готови сме да ограничим финансирането, което предоставяме за Европейския съюз“, поясни Луиджи ди Майо. По-рано днес говорителят на ЕК Александър Винтерщайн заяви, че Комисията прави всичко възможно да намери решение за хората на борда и добави: \"Нека не се сочим с пръст. Смятаме, че неконструктивните коментари, а още повече заплахите, не помагат и няма да ни доведат до решение. Европейският съюз е общност с правила и функционира въз основа на правила, не на заплахи,\" заяви той. По инициатива на Европейската комисия в Брюксел днес се провежда среща с представители на 12 европейски държави, на която се обсъжда разпределението на мигрантите. България не участва в разговорите.  ", "date": "2018.08.24", "title": "Кризата се задълбочава! Рим потвърди намерението си да ограничи парите за ЕС заради мигрантите"}
{"url": "http://epicenter.bg/article/Prof--Iskra-Baeva--Premierat-potushava-skandalite-s-umenieto-si-da-kazhe-na-vseki-onova--koeto-iska/162024/11/0", "text": "Не отскоро, а от доста време насам живеем от скандал в скандал. И всеки в началото ни се вижда грандиозен, разтърсващ обществото, пише се и се говори, че така повече не може, че са нужни големи промени, често падат и оставки, обикновено на по-ниско управленско равнище. И толкоз. Големият скандал кънти в ушите на хората, политиците произнасят страстни речи, журналистите се вълнуват. Докога? Докато не го последва следващият голям скандал. И отново същото.   Тази повтаряща се реалност вече е позната, че се налага да припомня някои от събитията, които се стовариха върху съзнанието ни само през тази година. Новата година дойде с ужасяващото шесторно убийство край Нови Искър, в разкриването на което така и останаха много въпросителни. На 8 януари последва разстрела в София на 49-годишният бизнесмен от млечната индустрия Петър Христов. Пак през януари протестираха полицаи, които бяха успокоени с премиерското обещания за 100 млн. лв. На 15 януари протестираха 23 общински болници, потънали в дългове и застрашени от закриване. На 22 януари Народното събрание обсъди вот на недоверие заради корупцията, но го направи по скандален начин – с размяна на обиди и обвинения кой от кого е по-корумпиран. Спорът давърши с две „успокоителни” констатации: на министърката на правосъдието Цецка Цачева „Никой не отрича, че има корупция, но този проблем не е само у нас” и на вицепремиера и министър на отбраната Красимир Каракачанов „Корупцията не е само по висшите етажи на властта. Да, има, но корупцията започва от най-обикновения дребен чиновник”. През цялата първа половина от годината обществото се тресе от спорове за и против Истанбулската конвенция, но не заради насилието срещу жени, а заради „третия” пол. На 5 февруари макар и в атмосфера на протести в защита на обвиняемия, Специализираният съд оставя обвинения в корупция кмет на Септември Марин Рачев в ареста. На 21 февруари 2018 г. след остра дискусия Народното събрание отстрани своя зам.-председател Валери Жаблянов от поста му заради репликата, че Народният съд е необходимо и неизбежно военновременно законодателство. На 22 февруари бе обявено, че електроразпределителното дружество за Западна България ЧЕЗ (обслужва над една трета от българите) продава бизнеса си в България на никому неизвестната фирма „Инерком”, създадена за целта от Гинка Върбакова. Министърката на енергетиката Теменужка Петково подаде оставка, но тя не бе приета.   На 3 април 2018 г. през главния вход на Централния софийски затвор бягат опасните престъпници Владимир Пелов и Радослав Колев пред очите на охраната. На 5 юни Пелов е убит, но не в престрелка с полицията, а при уреждане на стари сметки. На 17 април 2018 г. в центъра на София зрелищно е арестувана опозиционната кметица на район Младост Десислава Иванчева, която няколко часа е държана на улицата пред очите на граждани и медии с ръце в белезници зад гърба. А полицайка се опитва да ѝ запуши устата с ръка. От началото на юни започват продължителните протести на майки на деца с увреждания, които предизвикват поредната подадена и върната оставка – на социалния министър Бисер Петков, но и бурни обществени дискусии за и против исканията. На 20 юни заради протестите с поста си се разделя зам.-министърката Росица Димитрова. На 11 юни последният действащ военно-транспортен хеликоптер Ми-17 с трима души екипаж пада при тренировъчен полет на авиобаза „Крумово“ край Пловдив. Както се оказва по-късно – заради липсата на достатъчно летателни часове на пилотите. На 20 юни Здравната каса отново остава без шеф, след като парламентът предсрочно прекратява мандата на проф. Камен Плочев. През юли се разиграва сагата с избиването на хиляди кози и овце в Бургаско и Ямболско заради опасност от заразяване с чума. То предизвиква протести и кампания в защита на животновъдите. Емблематично става стадото кози на баба Дора от Шарково, което в края на краищата е избито, макар и до днес да няма сигурни сведения за наличието на зараза. Отново има уволнен – този път на зам.-министърът на земеделието Цветан Димитров. Промени в правилата за помощите на хората с увреждания застрашават средствата за много от тях. На 18 юли са гласувани скандални поправки в Закона за приватизацията и следприватизационния контрол, според които недобросъвестни приватизатори могат да си спестят милиони неустойки. На 28 срещу 29 юли 2018 г. в центъра на София изгаря покривът на бившите Царски конюшни. Раждат се подозрения за палеж с цел мястото да се използва за други цели – също като Тютюневите складове в Пловдив. На 2 август е извършен ареста на престъпната група на Димитър Желязков – Очите, който на 4 август е задържан в Истанбул, но заедно със зам.-председателят на Общинския съвет в Бургас от групата на БСП Бенчо Бенчев и с бившият депутат от ДПС Несрин Узун. Отново изплува проблемът за взаимодействието между престъпност и политика. На 10 август стопанската дейност е блокирана, след като се срива Търговският регистър. Седмица по-късно с поста си се разделя Зорница Даскалова, изпълнителен директор на Агенцията по вписванията. На 13 август жителите на Карлово излязат на протест, за да спасят родилното отделение в болницата от закриване. И успяват. На 19 август фалира кипърското застрахователно дружиство „Опимпик”, като оставя над 200 хиляди български шофьори без застраховка гражданска отговорност. На 21 август оставка подава зам.-председателката на Комисията за финансов надзор Ралица Агайн. На 24 август жителите на Чепеларе излизат на протест срещу закриването на районната прокуратура в града.   Не зная кой какво си спомня от целия този списък, който дори не е пълен. Но той дава донякъде представа в какво време живеем – на застъпващи се скандали, гарнирани с престъпления. Въпросът е защо при толкова много скандали управлението се радва на стабилна подкрепа при това вече цяло десетилетие?   Според мен, причините не са една и две и са най-различни. Например, че толкова много скандали съзадават общ фон, който кара хората да привикнат и да загубят интерес и чуваемост. Скандалът стана нормално всекидневие. Всеки изглежда еднодневка, медиен шум, който бързо ще заглъхне. А преди години у нас не беше так – мога да припомня случая с убитото дете, което за малко не свали Иван Костов, въпреки че нямаше нищо общо с правителството. Не е така и по света – през март тази година заради убийството на разследващ журналист и годеницата му в Словакия подадоха оставки не само вътрешния министър, а и премиерът Роберт Фицо.   Друга причина е, че всеки обществен протест в България намира своето противодействие: срещу еколозите се изправят хората от строителния бранш и бизнеса, срещу едни хора с увреждания – други, срещу едни животновъди – други (спомням си как съселяните на баба Дора се обявиха срещу нея, защото заради нейните живи кози не можеха да си получат парите за своите унищожени животни) и т.н. Трета причина е почти изчезналото чувство на съпричастие с нещастието на другия – малко хора са готови да помогнат на засегнатите от едно нещастие, докато не ги връхлети и тях. Макар че напоследък видяхме прояви на истинска солидарност, сиреч надеждата не е умряла. Не без значение е липсата на алтернатива. Не става дума за липса на опозиция, а на алтернатива, която да породи вяра във възможната промяна. За съжаление, дори и \"Визия за България\"  , в която има потенциал, не можа да изиграе подобна роля.   И накрая, но най-важното. Умението на премиера да преодолява кризисни ситуации с въздействащи послания – да каже на всеки онова, което иска. Е, не минава и без отпускането на средства на всеки молител, достигнал до него и застрашил спокойствието в държавата. Което го превърна в основния утешител и разрешител на спорове. Мога да добавя и начина, по който Бойко Борисов разрежда общественото напрежение с внимателно преценени уволнения.   Уменията на премиера са безспорни, но нямаше да свършат работа без пълната зависимост на местния и не само бизнес от управляващата партия. Тя прави картината пълна. Благодарение на тази всеобща зависимост положението може да бъде се опише и така: „ Правителството на Борисов постига успех след успех ” (Цветан Цветанов)   Какво говори за нашето общество не днес всичко това? На мен ми напомня за дългите години от управлението на Живков. Тогава също ни говореха едно по новините, мислехме друго, но не виждахме смисъл да правим каквото и да било, защото нямаше надежда, че нещата ще се променят. Или по-скоро, че ние можем да ги променим. Но и не забравям, че в края на 80-те години надеждата се появи и нещата се промениха.        ", "date": "2018.08.24", "title": "Проф. Искра Баева: Премиерът потушава скандалите с умението си да каже на всеки онова, което иска"}
{"url": "http://epicenter.bg/article/Mirela-Kostadinova--Baklitsa-s-vino-vdahnovyavala-pesnite-na-P--R--Slaveykov/162048/11/105", "text": "  Песнопойките на Петко Р. Славейков отдавна са забравени. Едва ли някой си спомня и музиката към тях. Но през 50-те години на ХIХ век са много популярни. В Габровския балкан се пеят „Грозданка по двор ходеше”, „Прочул се Найден граматик”, „Гордий Никифор,” „Отечество”, „Опитай се пак” и др. Учениците в Априловото училище пеят главно по „Песнопойка или различни песни, сатири и гатанки на български език за увеселение на младите”(1852), „Веселушка за увеселение на младите”(1854) и сборника „Правила за пение и свещени песни с напевите им” (1866).   Как пише своите песни Петко Р. Славейков? Наскоро в Габровския държавен архив в ръцете ми попадна спомен за Петко Славейков и тревненица Петко Кулов, записан от сина му Коста Петков. Документът е впечатляващ, защото разказва цялото тайнство по създаването на песните на този голям наш български възрожденец. Ето какво разказва той:   „Дядо Петко Славейков и баща ми бяха задушевни приятели. Детинство, юношество и ергенлък са прекарали все наедно.   Като станал в Трявна учител, Славейков живял в училището. Всяка вечер баща ми ходел да нощуват в компания.   Бъклицата била всякога пълна с вино и стояла до възглавницата на Славейков. За вода не се грижели. Вечеряме, разправя баща ми, попеем, посвирим (двамата свирили на цигулка – б.а.), прочете нещо адаша, па си легнем да спим. Минат пет, десет минути, току чуя:”къл-къл-къл-къл“, неопределени звуци, а те бяха от бъклицата, която често повтаряше обичайната си „клетва” анонимно, без да се адресира към личност. Тази „клетва” от бъклицата често се повтаряше в нощната тишина...   - Адаш, буден ли си? - Буден съм, адаш. - Я, запали газеничето!   Запаля газеничето и той стане, вземе молив и тефтерчето и почва да пише.   - Нова песен, адаш, нова песен!   И надигне бъклицата, възхитен от новото си произведение тъй, както майка се радва на новороденото си отроче.   - Ха, дръпни и ти! За новата песен! – И ми подаде бъклицата, за да продължи и в моите уста монотонната си клетва.   Прочете няколко пъти стиховете и почна да тананика по тях, докато се установи на някоя мелодия – разбира се чужда. Тогава почнем да повтаряме двама, докато хубаво се установим върху мелодията и я запомним добре. Малко почивка и повече глътки от бъклицата и току повтаряме „новата” песен и пак глътките и най-после късничко, лягаме на спане. Ето коя песен била написана тази нощ:       На другата вечер отиваме на седенките, запяваме новата песен – казваше баща ми, а момите и момците слушат с голямо внимание и напрягат слух и тъй след дълги повтаряния, се усвоява от всички, а на другия ден се разчуваше по целия град, че даскал Петко извадил нова песен, която проникваше и в другите градове, за да дойде популярност, както всички негови песни по онова време.   В младенческата си възраст, той е писал изключително стихове от любовен характер, а като възмъжал е почнал да пише и патриотически. Повече от любовните му творения са се пели. Мелодията им е комбинирал от гръцки и турски песни. Или всецяло заети, като е пришивал стиховете си към тях. Та тъй и днес нямаме оригинални мелодии.   Дядо Петко Славейков даваше и музика на народа в онова оскъдно от към всяка култура време. Скърпваше мелодии от чужди мотиви, пришиваше ги на своите стихове и запълваше тая празнина. Зер нали не е имало време, в което да се не е пело. Всеки народ във всяко време е пял, та и нашия е трябвало да пее.   Умен поет – писател беше дядо Петко Славейков! Той си внесе лептата и като музикант – твореше със своята поетична природна дарба. Вечна му слава!   Да си дойдем на думата. Задомил се той, задомил се и баща ми и развъдили по кош дечурлига. Като семейни те пак били неразделни. Двамата всеки празник пеели в черквата „Св. Архангел”. Един празник и аз отидох с баща си в черква. Като се свърши литургията, излязохме и пред портата на черковния двор бе седнал просяк, но величествена фигура. С разкошна бяла брада, като от коприна. Едър и внушителен човек. Наподобяваше „Господ Саваот”, както го рисуват по иконите.   - О-о-о-о, дядо, имаш брада царска. – му каза Славейков.   - Е-е-ех, синко, брада царска, ала глава воденичарска – отговори просякът.   Извади тевтерче дядо Петко и записа нещо. Сега срещам това изречение на просяка в „Славейковия лексикон”.   Отминахме просяка. Баща ми и Славейков заприказваха нещо. На раздялата дядо Петко каза на баща ми:   - Нали разбра? На обяд там!   След около един час, пред нашата порта дойде кабриолет. До тогава никой друг нямаше бричка. Славейков го пратил да ни отнесе на тяхната бахчия. Това били приказвали на раздялата след черква.   Отидохме и кабриолетът се върна в града, за да донесе и тях. Дойдоха. А след тях още три-четири поканени семейства – пеш.   Като се събра компанията от около 15-16 души възрастни и много дечурлига, дядо Славейков издаде заповед: Всички булки да свалят горните рокли, да останат по долни червени фусти и така да готвят.   Ливадата беше разкошна, с тъмнозелена дебела трева. Сред ливадата студен бистър кладенец. Около кладенеца послаха червени халища – кебета. Чудесна бе хармонията между зеленината и червените кебета и червените долни фусти на жените.   Натопиха шише с ракия в студения кладенец да изстива. Той извираше на самото си място с изобилна вода. Някои от мъжете започнаха да правят салата – мезе. Жените почнаха да готвят при буен огън, а децата – търчаха по зелената трева като ранни яренца.   Обстановката изобщо беше поетична. Чист въздух, зеленина, слънце, май...   Мъжете насядаха на червените кебета, послани на земята върху буйната трева, запушиха цигари и почнаха „ракия – кеф”. Тихичко захванаха да тананикат от Славейковите любовни песни:    Ний децата веднага се насъбрахме около тях. Музиката има свойството да привлича хората тъй, както светлината привлича пеперудите, но от любов към светлината пеперудите стават жертви на пламака, а хората се опитомяват.   Хубава беше гледката. Запели тихичко мъжете с весел израз на лицата, засмени, безгрижни... Това беше единственото средство да прекарат някоя друга минута – час в безгрижие през робското време.   Жените оставаха безучастни. И те подемаха следващата песен с мелодичните си чисти гласове. Дядо Славейков сияеше най-вече за туй, че се пее негова песен и то от всички, и от „булките”… Той обичаше всичко в природата, та не мразеше и жените...   Пристанаха да пеят, пиха по чаша ракия и запалиха цигари. Няколко минути тишина.   Славейков обходи с поглед околността, спря погледа на кладенеца и се провикна: ”Е-е-е-ех! Блажен рай, красота, живот!” Пак се бе вдъхновил от природата. От чистия въздух, от цветята, от хладния май, от студения бистър кладенец. Извади тефтерче и почна да пише.   Тишина. Всички чакаха нещо. След 15-20 минути, той престана да пише. Вдигна сияещо лице и зачете с възторг:     Радост със смях се изви от мъжете. Жените слушаха втренчени. Коя с лъжица в ръка, коя с тиган, коя с дилаф, коя с кутия сол и се чу от тях:”Нова песен!” И гласове:”Даскале, честита, честита ни нова песен!”   Дядо Петко беше вече удвоил и утроил настроението си от всеобщия ентусиазъм и поздрави от компанията.”Дайте по една ракия за новата песен” – извика той.   След това загледа в тевтерчето и почна да тананика тихичко по стиховете, докато намери известната на всички ни днес мелодия. Още същия ден песента се оформи и по-после се усвои от народа такава каквато си е днес. Популярна, както всички негови песни.   Бъклиците изстиваха в студения извор и обеда стана готов. Наредиха се на дълга трапеза по семейно и тоз час лъжици и вилици почнаха да хлопат в „симероничен състав”. Чаши нямаше. Бъклицата обикаляше от уста в уста. Липсваше чувство на страх от зараза и все пак, хората бяха здрави. Благословена христианска трапеза! Господ бе благословил и зараза не можеше да вирее. Такова поверие съществуваше, защото надеждата за спасение от робството беше в религията. Хората тогава бяха добре набожни. Робството ги сплотяваше, а религията – утешаваше.   Свърши се обяда, настъпи почивка. Мъжете налягаха под хладните сенки, а жените в група седнаха, тихичко попяват “новата песен”, която още не бе се очертала в паметта им добре – учеха я.   Поспаха и станаха мъжете, измиха се на кладенците студени и им се поднесе кафе от весела булка. Наново подеха новата песен, за да я позаучат.   Към 4 часа след обяд, дядо Петко Славейков бръкна в джеба на палтото си и извади един револвер (сега зная, че беше система „Лефуше”). Той го посочи на компанията и каза: ”Виждате ли това? Това убива човек на сто крачки.”   Всички гледаха револвера с голямо любопитство. Чичо ми беше човек с художническа натура и голям любител на „новото”. Пръв той взе револвера да го разгледа.   - Алтя – патлак, Шестогръмник се казва – добави дядо Славейков – Поставете една плоча на сто разкрача и ще видите, че куршумът ще удари в нишана.   Поставиха плочата и пръв гръмна дядо Петко Славейков. Почнаха да се изреждат. Кой случи – кой не, но в този момент по шосето минаваше конен стражар – турчин. Връщаше се от колиби – ходил по служба. Спря коня до оградата. Виждаше се само бюста му. Доварът замаскираше коня.   - Защо гърмите? Защо нарушавате тишината, а? Не знаeте ли, че това не се позволява на гяурите? Или искате всички ви да подкарам към конака?   Смут настана в компанията – наруши се настроението. Баща ми трепна, скочи и се впусна към стражаря, посочи му пътя към града с някаква забележка, която остана в тайна...   Стражарят уклепи уши, сви се като мокра кокошка, бутна коня и замина, без да възрази нещо.   Връщайки се, баща ми бъбреше:” Крастави кучета! Те ми са сърбали чорбата, та ме познават много добре!”   Успокои се компанията и почнаха „ракия – кефи”. Вечеряхме и на здрач, вкупом поехме към града, като пяхме новата песен. При такава обстановка дядо Петко Славейков написа    Днес екземпляри от книгите с песни на Петко Славейков могат да се срещнат само като библиографска рядкост в библиотеките или в музея „Славейкови“ в София. А в томовете му да прочетем неговата философия за живота: “Който не обича винцето, жените и песните, той през сичкия си живот говедо остава“.  ", "date": "2018.08.24", "title": "Мирела Костадинова: Бъклица с вино вдъхновявала песните на П. Р. Славейков"}
{"url": "http://epicenter.bg/article/Angela-Merkel-i--anti-amerikanskata-mechta/162064/11/33", "text": "Ангела Меркел удари звучен шамар на собствения си външен министър, който си позволи да призове Европа да се разграничи по-ясно от САЩ като отхвърли инициативата му и я определи като \"израз на лично мнение\", което не е обсъдено предварително с нея. Меркел подчерта, че сътрудничеството в областта на сигурността между Европа и САЩ остава \"изключително полезно\". \"За мен то има голяма тежест\", добави тя.   Вътрешногерманският спор добре илюстрира както ниската точка, до която Тръмп е довел трансатлантическите отношения, така и затрудненията, които европейските лидери имат при формулирането на последователен подход към Вашингтон. Бързата намеса на Меркел в отговор на публикация от сряда в ежедневника Handelsblatt, в която външният министър Хайко Маас изказва предположението, че разногласията между Европа и САЩ имат много по-дълбоки корени, отколкото разочарованието от Тръмп.   След 70 години на зависимост от САЩ, Европа трябва да се стреми към един \"нов световен ред\", каза Маас. \"Съвпадението на ценности и интереси, което формираше отношенията ни през последните две поколения, намалява\", пише Маас. \"Предишното значение на конфликта Изток-Запад е в историята. Тези изменения започнаха доста преди избирането на Тръмп и ще продължат и след края на президентството му.\"   Според Маас правилният отговор е Европа да отстоява по-категорично собствените си интереси в редица области — от финансите до сигурността, да създаде едно \"балансирано партньорство\" със САЩ. Той предложи Европа да създаде \"независима от САЩ\" система за финансови трансакции като припомни силното американско влияние върху SWIFT, базираната в Белгия международна междубанкова платежна система. Администрацията на Тръмп използва SWIFT като инструмент за санкции като разпореди на организацията да прекрати достъпа на иранските банки, което сериозно раздразни ЕС. Маас не обясни как Европа би могла да създаде подобна мрежа система без участието на най-голямата икономика в света. Меркел моментално отхвърли неговата идея като отбеляза, че сегашната система има \"решаващо значение\" за борбата срещу тероризма.   Макар че не е необичайно за Меркел публично леко да скастря своите министри, в подобни ситуации обикновено не става въпрос за толкова чувствителна тема, каквато са отношенията между Германия и САЩ. Това обяснява и бързия отговор на канцлера. Напрежението между Меркел и външното министерство, контролирано от нейните коалиционни партньори, социалдемократите, тлее отдавна. През своя 13-годишен мандат, Меркел успя да овладее контрола върху най-важните аспекти на външната политика на Германия, включително повечето европейски въпроси и трансатлантическите отношения, което превърна външното министерство до голяма степен в безгласна буква.   Маас, бивш министър на правосъдието, който встъпи в длъжност по-рано тази година, е поредният външен министър, който има \"привилегията\" да почувства гнева на Меркел. В текста на своята статия Маас се опитва да открои дълбоките връзки между Америка и Европа и дори описва едно свое пътешествие в САЩ като младеж \"с \"Нюйоркска трилогия\" на Пол Остър в джоба и музиката на Брус Спрингстийн в ушите\". Това обаче, което разтърси читателите от двете страни на Атлантика, беше предположението на Маас, че Европа трябва да бъде готова да гледа на САЩ не като на съюзник, а като на потенциален съперник. \"Когато САЩ преминат линията, ние европейците трябва да бъдем [техен] противовес, колкото и трудно да бъде това\", смята Хайко Маас.   \"От стратегическа важност е да обясним на Вашингтон, че ние искаме да работим съвместно. Но също така, че няма да позволим да правите, каквото си поискате, при това за наша сметка“. Маас далеч не е първият високопоставен немски политик, който поставя въпроса Европа да бъде по-независима от САЩ. Миналата година Меркел призова европейците да \"вземат съдбата в собствените си ръце\", защото \"отмина времето, когато можехме напълно да разчитаме на други\". Меркел обаче направи тези коментари в една баварска тента по време на предизборната кампания. Те останаха твърде неясни, за да могат да се определят като призив за действие. Нещо повече, тя не продължи в същия дух. Досега Германия не е направила нищо, за да се дистанцира от САЩ. Меркел дори направи опит да подобри отношенията.   Последното по всяка вероятност обяснява нейната остра реакция на по-агресивния тон на Маас. И все пак Маас, изгряваща звезда на СДП, в който някои виждат бъдещ кандидат за канцлер, добре разбира, че казва на германците това, което искат да чуят. Според проведено наскоро социологическо проучване повече от половината немци смятат, че отношенията със САЩ са \"лоши\". Според друго изследване на общественото мнение, публикувано миналия месец, сходен процент са убедени, че Европа може да се грижи за сигурността си и без помощта на САЩ.   Въпреки че като се има предвид дълбоката непопулярност на Тръмп в Германия, подобни резултати може и да не са изненадващи, тези нагласи демонстрират, че повечето германци не осъзнават доколко зависима е тяхната държава от САЩ, както от икономическа, така и от военна гледна точка. САЩ са най-значимият експортен пазар за Германия, съставляващ почти 10% от всички стоки, които страната продава в чужбина. 33 000 американски войници, разположени на германска територия, ясно очертават ангажимента на Америка за защита на Германия (без дори да споменаваме ядрените оръжия); приносът на САЩ за германската сигурност много трудно би могло да бъде заменен.   В краткосрочен план още по-важно е споделянето на разузнавателна информация от американските служби с Германия и с другите европейски съюзници, което спомогна за осуетяването на значителен брой терористични заговори. Неотдавна германците изразиха подкрепа за увеличаването на разходите за отбрана, което да позволи страната им да замени защитата от САЩ, която досега те ползват по същество безплатно. Това обаче ще струва повече, отколкото повечето от тях осъзнават и в някои случаи няма да може да не бъде намерен адекватен еквивалент. Самият Маас, в своя план за повече европейска автономия предупреди, че \"дяволът е в хилядите детайли\". Да бъде призната суровата действителност, че Европа е зависима от САЩ, ще бъде още по-трудно.  ", "date": "2018.08.24", "title": "Ангела Меркел и (анти)американската мечта"}
{"url": "http://epicenter.bg/article/Fermerite-ot-Bolyarovo-gotvyat-nov-protest/162021/4/0", "text": "Фермерите от Болярово излизат с нови искания заради загубите, които търпят от наложената забрана за търговия и придвижване на добитъка. Повече от 20 дни те очакват резултатите от вторите проби за установяване - има ли чума по дребните преживни животни в региона, съобщи БНТ.   Животновъдите настояват да се отмени наложената карантина, тъй като животните стоят близо 60 дни затворени в оборите.   Все още няма решение на казуса с вземането на втори проби от стадото на Ана Петрова от Болярово. Доброволците, които охраняват овцефермата й, подготвят протест в събота.   От БСП настояха за оставките на земеделския министър Румен Порожанов и министъра на вътрешните работи Валентин Радев заради проблема с чумата по животните. От ГЕРБ отговориха, че институциите са си свършили работата.", "date": "2018.08.24", "title": "Фермерите от Болярово готвят нов протест"}
{"url": "http://epicenter.bg/article/BSK--1-4-mln--balgari-nito-rabotyat--nito-sa-registrirani-kato-bezrabotni/162025/4/0", "text": "Недостигът на работна ръка на българския пазар на труда е един от факторите, които оказват негативен ефект върху развитието на производството и икономическия растеж в страната ни. На този фон 1,4 млн. българи нито работят, нито са регистрирани в бюрата по труда. Това показват данни, представени от Българската стопанска камара ,  пише  Novini.bg.   Според експертите все по-често работодатели от един и същ отрасъл се конкурират при наемане на работници. Тази тенденция се задълбочава през последните няколко години и е характерна за всички държави в Европейския съюз (ЕС).   Пътищата за преодоляване на недостига на работна сила са различни и зависят от икономическото и социалното развитие на отделните държави, обясняват още от Съюза на българския бизнес.   Какво показват данните за България?   По данни на Националния статистически институт (НСИ) и Министерството на труда и социалната политика (МТСП) в страната ни се наблюдава устойчива тенденция за увеличаване на заетостта и намаляване на безработицата. Данните на Евростат за първото тримесечие на 2018 г. показват, че равнището на безработица средно за 28-те членки на ЕС е 7 %. На този фон равнището на безработица в България по данни на Агенцията по заетостта е 5.7 на сто.   Същевременно се наблюдава изключително високо ниво на неактивни лица на възраст от 15-64 г. в страната ни, които по-различни причини не работят.   Публикуваният от МТСП кратък анализ на пазара на труда за м. юни 2018 г. показва, че по данни на НСИ броят на неактивните лица е 1 337 300, а броят на обезкуражените лица през същия период е 91 600. На практика българската икономика е лишена от над 1 милион и 400 хиляди български граждани в трудоспособна възраст, които не са нито заети, нито са регистрирани като безработни.   Българската стопанска камара е сериозно загрижена от посочените данни и от непрекъснато задълбочаващата се криза с кадрите за българската икономика. За да може страната ни да бъде конкурентоспособна, за да има реален ръст на производството и повишаване на равнището на доходите, е необходима активна политика за привличане на работна сила на българския трудов пазар. Тя трябва да е насочена както към трудово неактивните и обезкуражени български граждани, така и за привличане на кадри от трети държави, които със своите знания, професионален опит и трудови умения могат успешно да работят в българските предприятия.   През изминалата една година бяха направени значителни промени в Закона за трудовата миграция и трудовата мобилност, както и в правилника за неговото прилагане, обясняват още от Българската стопанска камара.   Законодателните промени доведоха до намаляване на административната и финансовата тежест за работодателите при наемане на работа на граждани на трети държави, до положителни стъпки в решаване на проблемите с недостига на кадри за сезонна заетост, особено в областта на хотелиерството и ресторантьорството.   Подписани бяха спогодби за регулиране на трудовата миграция с Република Армения и Република Молдова.", "date": "2018.08.24", "title": "БСК: 1,4 млн. българи нито работят, нито са регистрирани като безработни"}
{"url": "http://epicenter.bg/article/Rumen-Gechev--Edva-li-v-Kipar-shte-ima-pari-za-obezshteteniya-na-postradalite-ot--quot-Olimpik-quot--u-nas-/162046/4/0", "text": "Към момента по действащото българско законодателство и по кипърските закони няма такива средства, които да бъдат предоставени на закупилите застрахователни полици от \"Олимпик\". Тази позиция изрази депутатът от БСП Румен Гечев в интервю за Дарик.  \"Тези, които са претърпели и са участвали в някакви пътни произшествия и трябва да се извършват определени заплащания, там Гаранционният фонд би могъл да се намеси и трябва да се намеси съгласно действащото българско законодателство. По отношение на обезпеченията нещата не стоят така, тъй като фирмата е лицензирана в Кипър, тя има клон, които оперира в България, и юристите твърдят, че тези средства са събрани неправомерно, по 1,50 лева от всяка полица. Това означава, че около 2,5 млн. лева годишно са събирани неправомерно, твърдят юристи, от нашия Гаранционен фонд\", обясни Гечев.  \"Регулирането на застрахователния пазар става от специализирана дирекция на Министерството на финансите на Кипър. Те естествено ще защитят интереса и ще изпълнят кипърския закон и най-вероятно ще поискат тези пари, които незаконосъобразно са събрани от нашия Гаранционен фонд, да бъдат преведени обратно в Кипър, за да може те да си оформят т.нар. \"маса на несъстоятелност\", тъй като фирмата е обявена в банкрут, и да започнат да се разплащат съгласно закона с кредитори, служители, купувачи на полици, към българския Гаранционен фонд. Но едва ли ще направя грешка, ако прогнозирам, че едва ли ще останат някакви средства в Кипър, които да бъдат преразпределени в България\", разясни депутатът.  \"Към момента по действащото българско законодателство и по кипърските закони няма такива средства, които да бъдат предоставени на закупилите застрахователни полици от \"Олимпик\", коментира още Гечев.  ", "date": "2018.08.24", "title": "Румен Гечев: Едва ли в Кипър ще има пари за обезщетения на пострадалите от \"Олимпик\" у нас "}
{"url": "http://epicenter.bg/article/NAP--Nablyudava-se-rast-na-oborotite-po-Chernomorieto--prez-yuni-te-sa-1-127-mlrd--lv-/162051/4/0", "text": "Ръст на оборотите на обектите по цялото Черноморие за юни 2018 г. в сравнение със същия период на миналата година, отчитат от НАП. Данните, които фискалните устройства подават към НАП всеки месец, показват тенденция за увеличаване на отчитаните приходи от магазините и заведенията по морето. Оборотите на всички обекти по цялото ни Черноморие през юни 2018 г. са 1,127 млрд. лв.   От НАП уточняват също, че по-високи приходи са регистрирани от заведения и магазини, както на юг, така и на север. Така например, в Приморско през юни тази година, в сравнение с юни 2017 г., е отчетен 75% ръст, а в Кранево – 57 на сто.   Повишаване на регистрираните обороти има и в Обзор – 21%, Варвара – 41 на сто, Синеморец – 23%.   Според приходната администрация, чувствителното подобряване на фискалната дисциплина се дължи на засиленото присъствие на служителите от звеното за фискален контрол на НАП по българското Черноморие.   И тази година стотици данъчни инспектори, съвместно с органите на МВР и Агенция „Митници“, извършват лятна контролна кампания по Черноморието. От началото на кампанията досега са осъществени общо над 8900 проверки, като запечатаните до този момент обекти са 210.   От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания. От приходното ведомство използват също и дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Освен хотели, ресторанти, барове, магазини, паркинги и други търговски обекти, на мониторинг са подложени борси и тържища, които снабдяват хотелите с храни и напитки, допълват от НАП.   Сигнали за неиздаване на касови бележки и данъчни нарушения могат да се подават на телефона на   ", "date": "2018.08.24", "title": "НАП затвори 210 обекта по Черноморието от началото на контролната кампания"}
{"url": "http://epicenter.bg/article/Mazh-zagina-v-katastrofa-na-patya-Stara-Zagora---Dimitrovgrad/162027/3/0", "text": "Мъж е загинал при катастрофа на главен път I-5 Стара Загора - Димитровград между селата Средец - Тракия, движението временно се отклонява през село Осман. Това съобщиха от пресцентъра на МВР.   Сигналът за тежкия инцидент е подаден днес към 10.15 часа. По първоначални данни са се ударили два леки автомобила – с българска и румънска регистрация. От удара е починал на място български гражданин, пътувал в единия от автомобилите.   Районът е отцепен, тепърва предстои оглед и изясняване на причините за инцидента. Временно движението на МПС се отклонява през село Осман.", "date": "2018.08.24", "title": "Мъж загина в катастрофа на пътя Стара Загора - Димитровград"}
{"url": "http://epicenter.bg/article/Verizhna-katastrofa-s-lineyka-Na-Okolovrastnoto-shose-v-Sofiya/162036/3/0", "text": "Тежък пътен инцидент на столичното \"Околовръстно шосе\". Катастрофирали са няколко автомобила и линейка, съобщи  bTV . Автомобилът на Спешна помощ е бил частен и по време на инцидента е превозвал пациент. Болният от линейката е прехвърлен в друга.   Сигналът за инцидента е подаден около 10:46 часа. По информация на бТВ има двама леко пострадали.   Според свидетели шофьорът на автомобила, който е предизвикал катастрофата, е бил неадекватен. По думите им на място не са му взети проби за алкохол и наркотиции. Той е с гръдна травма и в момента е транспортиран за преглед.   Трафикът в района е затруднен.  ", "date": "2018.08.24", "title": "Верижна катастрофа с линейка на Околовръстното шосе в София"}
{"url": "http://epicenter.bg/article/Nova-kiberataka--Hakeri-izpolzvat-telefonite-ni--za-da--quot-kopayat-quot--kriptovaluti--VIDEO-/162038/3/0", "text": "Знаете ли какво се случва с мобилния ви телефон в момента? Ако вземете смартфона си сега и усетите, че той е горещ и работи по-бавно от обикновено, значи сте станали жертва на най-новата кибератака, предава Нова телевизия.  Хакери използват смартфоните ни, без да подозираме, за да копаят криптовалути.  Новата схема действа чрез зловреден софтуер, който „се крие” в мобилни приложения. Най-често това са игри.  Една от големите световни софтуерни компании засича дневно 24 000 апликации за мобилни телефони с вируси.  Новата кибератака вече стига и до България.  ", "date": "2018.08.24", "title": "Нова кибератака: Хакери използват телефоните ни, за да \"копаят\" криптовалути (ВИДЕО)"}
{"url": "http://epicenter.bg/article/Prokurorskata-kolegiya-na-VSS--Chepelare-i-ostanalite-obshtini-nyama-da-badat-lisheni-ot-prokurori-/162041/3/0", "text": "Община Чепеларе останалите общини с преструктурирани районни прокуратури в териториални отделения, няма да бъдат лишени от прокурорско присъствие. Това се посочва в съобщение на Прокурорската колегия на Висшия съдебен съвет по повод протеста на жителите на Чепеларе срещу решение на Висшия съдебен съвет от 19.07.2018 г. за закриване на Районна прокуратура – Чепеларе и разкриване на териториално отделение към Районна прокуратура – Смолян.  От Прокурорската колегия посочват, че не се предвижда съкращаване на щатни длъжности „прокурор“ в съответните териториални отделения. Прокурорите, които работят в Районни прокуратура - Белоградчик, Районна прокуратура - Кула, Районна прокуратура - Дряново, Районна прокуратура - Трявна, Районна прокуратура - Тервел, Районна прокуратура - Ардино, Районна прокуратура - Брезник, Районна прокуратура - Трън, Районна прокуратура - Мадан, Районна прокуратура - Чепеларе и Районна прокуратура – Тополовград, ще продължат да изпълняват функциите си след 01 януари2019 г. в новосъздадените териториални отделения. Те ще осъществяват в пълен обем законовите си задължения, свързани с участие в съдебни заседания в съответния съд, даване на дежурства и прием на граждани.  Гражданите и институциите ще имат пълен достъп до прокуратурата, тъй като тези общини и техните населени места се включват в съдебния район на районните прокуратури, в чийто състав е териториалното отделение.  От прокурорската колегия отбелязват, че решенията за закриване на районни прокуратури и създаване на териториални отделения в 11 общини, са взети след задълбочен анализ на данните за натовареност с цел оптимизиране на работата на прокуратурата и постигане на по-висока ефективност. Решението е взето след внимателна преценка и анализ на няколко основни критерия:  - трайно много ниска или извънредно висока натовареност /на прокуратурата и индивидуална на прокурор/  - ниски стойности на натовареност по показателя „досег със съда“, който включва всички актове и действия на прокурор във връзка с дейността на съда  - комплексни фактори: население на районите на действие на всяка РП, брой общини, разстояние до областния център, специфични особености на района и др.  - кадрова обезпеченост /щатна численост на магистрати и служители/, нeколкократно проведени процедури и/или прекратени процедури за избор на административни ръководители поради липса на кандидати.  Решенията за преструктуриране на районните прокуратури са обсъдени и приети в поредица открити заседания на Прокурорската колегия и Пленума на Висшия съдебен съвет, които съобразно Закона за съдебната власт се излъчват онлайн и могат да бъдат проследени от всеки заинтересован. Информацията за решенията своевременно е обявявана на интернет сайта на ВСС и предоставяна на медиите.  Прокурорската колегия на Висшия съдебен съвет се надява гражданите на общините с териториални отделения да приемат спокойно промяната, която засяга само организационната структура на Прокуратурата на Република България и не ограничава достъпа до правосъдие.  ", "date": "2018.08.24", "title": "Прокурорската колегия на ВСС: Чепеларе и останалите общини няма да бъдат лишени от прокурори "}
{"url": "http://epicenter.bg/article/Nervi--opashki-i-skandali-v-KAT-Vratsa/162062/3/0", "text": "На фона на милиардния бюджет на МВР и хвалбите за почти завършено електронно правителство, в КАТ-Враца през последните дни положението изглежда революционно. Пред службата се вият опашки, гражданите непрекъснато са на ръба на физическата саморазправа, а редът, по който се разглеждат документите им, се определя от… това, което сами са посочили в тефтер.   В резултат регистрирането на автомобил отнема дни.   Куриозното е, че не КАТ, а чакащите са оставени да създават правилата. Така някои губят ред, защото днес са дошли по-късно, въпреки че са се записали вчера. Някои разказват и за „пишлемета”, които бързо минават през процедурата по нерегламентиран начин.   Евгени Данчев от пътната полиция обаче има свое обяснение за ситуацията: „Явно месец август е месецът на отпуските на всички хора и са си взели коли и са дошли да регистрират, обемът от граждани е огромен, не за капацитета на КАТ – Враца”.   Капацитетът на обслужване само на първо гише е 40 човека на ден. Следва преглед на автомобила и нова опашка на второ гише.", "date": "2018.08.24", "title": "Нерви, опашки и скандали в КАТ-Враца"}
{"url": "http://epicenter.bg/article/Valentin-Radev--Zhertvite-na-patya-sa-dva-pati-po-malko/162074/3/0", "text": "Два пъти по-малко са жертвите на пътя. Това обяви министърът на вътрешните работи Валентин Радев, цитиран от БНТ, който днес откри реновираната сграда на районно полицейско управление в Берковица. Според вътрешния министър притеснителното е, че въпреки мерките, желаният спад на тежките пътнотранспортни произшествия не е според очакванията. По думите му обаче в сравнение със същия период на миналата година, жертвите на пътя през тази са два пъти по-малко. \"Има една голяма друга бройка на тежките ПТП-та, това са хора, които остават ранени, без крайници, които остават трудоустроени, всичко това е свързано със семействата, работата, това много тежи на обществото и в икономически план, ако щете, освен в чисто човешки, че имаме загуба на трудоспособност или човешки живот\", коментира Радев. \"Опитваме се в момента – голямото нещо, което правим, и се надявам да даде най-големи резултати. Освен промените в закона, преди това и в парламента големите глоби и наказания, които направихме, сега разделихме Закона за движение по пътищата на три, така че част от отговорностите да поеме Министерството на транспорта, а ние да поемаме контрола на всички пътнотранспортни произшествия и да заприличаме ва други държави, където практиката е добра и където тези пътнотранспортни произшествия са далеч по-малко\", каза още министърът на вътрешните работи.  ", "date": "2018.08.24", "title": "Валентин Радев: Жертвите на пътя са два пъти по-малко"}
{"url": "http://epicenter.bg/article/VMRO-Sadat-otnovo-potvardi--che-byahme-pravi--kogato-kazahme--quot-Ne-quot--na-sporazumenie-sas-Sakskoburggotski/162047/2/0", "text": "Патриотите от ВМРО приветстват поредното решение на българското съдилище в полза на българската държава срещу претенциите на Симеон Сакскобургготски. Последното решение на съда – че дворецът „Врана“ е на държавата, а не на династията – потвърждава отдавнашната позиция на ВМРО срещу опитите за споразумение със Сакскобургготски. Това съобщават от пресцентъра на партията.  В четвъртък състав на Софийския градски съд отсъди, че дворецът „Врана“ е собственост на държавата, а не на Сакскобургготски и роднините му. Решението подлежи на обжалване пред апелативна инстанция, но още веднъж потвърждава общата воля на българските съдилища от 2012 г. насам, когато стана ясно, че върховна инстанция отказа реституция на чифлика „Кричим“. Въпросното решение тогава трасира пътя на поредица други справедливи съдебни решения в годините.  Преди година се появиха идеи за споразумение между държавата и Сакскобургготски. Още тогава ВМРО се противопостави на тези идеи. Премиерът Борисов се вслуша в тази позиция на Патриотите от ВМРО и се отказа от подобни постъпки. От онзи момент насам вече във второ дело се потвърждава правотата на тази позиция на ВМРО.  Ние, Патриотите от ВМРО, уважаваме историческата роля на монархическата институция в България. Въпреки многото съдбоносни грешки в новата история, царската институция е символ на българската независимост във вековете.  В същото време обаче ние напомняме, че огромната част от въпросните имоти са част именно от институцията, а не са лични имоти на царете. Това означава, че те принадлежат на държавата България. Това казва сега и българският съд. Освен това, напомняме, че България днес е република и въпросът с имотите не може да се натоварва с някакви исторически сантименти, нито пък Симеон Сакскобургготски следва да се опитва да се представя едва ли не като безспорен цар.  Призоваваме Симеон Сакскобургготски да прояви благородството, за което претендира, и да се откаже от по-нататъшни претенции спрямо България. Какъвто и да е изходът от подобни претенции, те само ще затвърдят ниското доверие на българите към Сакскобургготски и неговото неотдавнашно участие в българската политика.  Сакскобургготски още преди десетилетия беше оставил българите с грешното впечатление, че няма да има никакви претенции към страната си. Сега обаче картината се оказва съвсем различна. Затова ВМРО още веднъж се обръща към него: господин Сакскобургготски, призоваваме Ви да продължавате да намирате начини да бъдете полезен на България, както неведнъж сте го правили, а не да бъдете полезен само на себе си.  ", "date": "2018.08.24", "title": "ВМРО:Съдът отново потвърди, че бяхме прави, когато казахме \"Не\" на споразумение със Сакскобургготски"}
{"url": "http://epicenter.bg/article/I-publichniyat-registar-na-KFN-se-srina-/162049/2/0", "text": "Електронният регистър и картотека на Комисията за финансов надзор бяха недостъпни за няколко часа в петък по обед, предаде бТВ.  Регистърът включва досиетата на регулираните пазари на финансови инструменти, инвестиционните посредници, публичните дружества и други емитети на ценни книжа, застрахователите, застрахователните брокери, пенсионните фондове и др.  От КФН признаха, че е имало „технически проблем”. Регистърът заработи минути преди 14 ч.  Даже и тогава, обаче, текстовете на решенията на надзорния орган бяха недостъпни.  Каква е точната причина за аварията, станала на фона на сринат Търговски регистър и на фалит на застраховател с голям пазарен дял у нас, към момента не се знае.   Припомняме, че на 17 август паднаха сайтовете на правосъдното министерство и на агенцията по околна среда.  ", "date": "2018.08.24", "title": "И публичният регистър на КФН се срина "}
{"url": "http://epicenter.bg/article/Valeri-Simeonov--Volen-Siderov-izvarshva-ritualno-politichesko-samoubiystvo-/162052/2/0", "text": "От политическа гледна точка това, което прави Волен Сидеров, е ритуално политическо самоубийство. Аз няма да му преча. Това заяви вицепремиерът и лидер на НФСБ Валери Симеонов   по повод последните изявления на председателя на ПГ на \"Обединени патриоти\" и лидер на Атака.  На това заседание ще видим как ще продължаваме оттук-нататък, защото всеки си задава въпроса кой клати коалицията. Да видим какво се прави, защо се прави, кой стои в основата, има ли задкулисие, има ли кукловоди и други такива неща. Но да ми казвате: защо се карате, това е опростенчество, казва още Симеонов.  Коалицията \"Обединени патриоти\" сме заедно по силата на коалиционно споразумение за парламентарните избори. И нямаме коалиционно споразумение оттук-нататък да се явяваме на всички видове избори заедно. Елементарният политически буквар предвижда, когато се вземат някакви решения, да се сключват споразумения. Ние нямаме споразумение да се явяваме заедно на европейски избори. Ако решим, ще го направим. Но докато не сме решили, това не може да се каже, подчертава Симеонов.  Вицепремиерът отрича, че двамата с Волен Сидеров се карат.  Ние не се караме, да сте чули аз например да нарека Волен Сидеров фатмак, фелдфебел, че използва шпиц команди и други такива определения по негов адрес. Това е повърхностен поглед, не ви отива. Това са постоянни атаки на коалиционен партньор в една коалиция срещу друг коалиционен партньор. Имаме непрекъснати атаки, които по никакъв начин не са в полза на коалицията и оттам нататък не са в полза и на държавността, защото тук става въпрос за оспорване на закони, за оспорване на съдебни решения и непризнаване на съдебни решения по отношение на затваряне на обекти, става въпрос за квалификации и става въпрос за постоянни атаки от едната страна. Аз се въздържам. А вие твърдите, че се караме, коментира Симеонов.  Само мога да кажа, че това положение нито помага на малката коалиция, нито на голямата. Да не говоря, че от политическа гледна точка това, което прави Сидеров, е ритуално политическо самоубийство. Аз няма да преча на неговото ритуално политическо самоубийство. Но всичко останало, което е свързано с коалиционните отношения, не трябва да се решава през медиите, а трябва да се решава на Коалиционен съвет. Надявам се такъв да има в началото на септември и там вече всеки да си отговори за това, което е надробил. И да видим как ще продължаваме оттук-нататък, защото всеки си задава въпроса кой клати коалицията. Да видим какво се прави, защо се прави, кой стои в основата, има ли задкулисие, има ли кукловоди и други такива неща, казва още лидерът на НФСБ.  По повод обвиненията на Сидеров, че Симеонов имал обща фирма с единия от братя Диневи, лидерът на НФСБ отговаря:  Да, имам такава фирма. Тя се казва СКАТ РП КОМ с предмет на дейност кабелна телевизия, цифрова телевизия, доставка на интернет и цифрови технологии и оперира на територията на Св. Влас. Регистрирана е през 2006 г., не съм сто процента сигурен. Фирмата върви много добре. Единият от братята е с миноритарен дял, сигурно под 30%. Искам много дебело да подчертая, че аз не участвам в тази фирма, а участва СКАТ ТВ, тъй като тя е фирма за телевизия и интернет, която се обедини с РП КОМ и в резултат на това предлагаме услугата в Св. Влас и малките вилни селища. Всеки абонат си има договор. Фирмата има успешна, нормална дейност с добри резултати, няма задължения към бюджета, така че не виждам абсолютно нищо, от което да се притеснявам. Волен Сидеров да внимава с определенията, защото ще си изпроси някоя присъда. Моят съвет е да внимава, обяснява Валери Симеонов.  Ние не се караме, нашите отношения са въз основа на коалиционно споразумение, в което всичко е разписано. И когато се нарушава това коалиционно споразумение, не мога да се правя, че не забелязвам. Както за назначението на тази жена, аз не коментирам качествата на жената - може да ги има, може да ги няма, това ще си проличи. Това ли наричате каране. Той изля една кофа с помия върху главата ми, а аз спазвам добрия тон. Не съм се опитвал нито един епитет да му лепна, както той ми лепи на мен от сутрин до вечер. И той започва да ги лепи наляво и надясно. Пак повтарям, че това не е добре за коалицията. Той е решил да се самоубива, но за съжаление слага петно на коалицията. И това са въпроси, които трябва да се съберем да ги решаваме и всеки да отговаря за своето поведение. Аз нямам какво да опровергавам, въпреки че се говорят само лъжи, обобщава Симеонов.  ", "date": "2018.08.24", "title": "Валери Симеонов: Волен Сидеров извършва ритуално политическо самоубийство "}
{"url": "http://epicenter.bg/article/Prof--Aleksandar-Marinov--Premierat-opitva-da-se-izmakne-predsrochno-ot-vlastta/162053/2/0", "text": "Премиерът се опитва да се измъкне предсрочно от управлението преди да е дошло време за цялостен отчет, разпадът на малката патриотична коалиция е добро оправдание за това. Това каза за радио „Фокус“ политологът проф. Александър Маринов.   По думите му износването във властта е факт отдавна, но е необходима цялостна промяна в управленския модел. Сегашните проблеми са резултат от дълго трупане на грешки и отказът те да бъдат поправени, каза още Маринов.   „Именно лятото е момент, в който трябва да се осмисли това, което се е случило през предишния активен политически, управленски сезон. Това не се случва и се показва, че у нас- не само през лятото, но и през четирите годишни времена, няма никаква готовност, няма желание да се прави сериозен критичен и самокритичен анализ на проблемите, които възникват и действията, които са предприети за тяхното решаване“, обясни той.   Проф. Александър Маринов коментира още, че държавата се намира в момент, в който напрежението може да ескалира в голяма криза във всеки един момент.  ", "date": "2018.08.24", "title": "Проф. Александър Маринов: Премиерът опитва да се измъкне предсрочно от властта"}
{"url": "http://epicenter.bg/article/Zastrahovatel-s-otnet-litsenz-predupredi-za-oshte-faliti/162054/2/0", "text": "Председателят на борда на директорите на ЗК \"Надежда\" Виктор Серов обяви пред БТВ, че Комисията за финансов надзор е отнела неправомерно лиценза на компанията. Той гостува с право на отговор, след като бившият зам.-председател на КФН Ралица Агайн заяви в ефира на същата телевизия, че въпросното дружество е \"извършвало агресивна дейност в Италия\" и са сключили застрахователни полици за над 1 млрд. евро, а нямат достатъчен финансов резерв.   \"Лицензът ни беше отнет с измислени основания - \"Надежда\" беше преуспяваща компания с резерви. Успяхме да пробием на един силно конкурентен пазар като италианския. Една година по-късно сме разплатили всичките си клиенти\", каза Серов.   Той обясни, че клиенти на компанията са били Министерство на отбраната, Министерство на финансите, Български пощи, АЕЦ \"Козлодуй\"и ЧЕЗ. \"Нашият лиценз беше отнет, защото успяхме, а не защото имахме финансови проблеми. Бяхме ударени от тези, които не успяха там, където ние можем. Мога да го докажа с факти\", допълни директорът на дружеството.   Серов посочи, че неговата компания не може да се сравнява със ЗК \"Олимпик\", защото година след отнемането на лиценза им, всички полици са изплатени.   \"Има системни проблеми в този бизнес. На нашия малък пазар има над 40 лицензирани компании, които са твърде много и те работят в силна конкуренция, което води до сваляне на цени и появяване на рискови играчи. Логично е да има още фалити\", допълни Серов.", "date": "2018.08.24", "title": "Застраховател с отнет лиценз предупреди за още фалити"}
{"url": "http://epicenter.bg/article/Balgarskiyat-klon-na--quot-Olimpik--ne-e-plashtal-vnoski-v-kiparskiya-garantsionen-fond/162055/2/0", "text": "Българският клон на кипърската застрахователна компания „Олимпик” не е правил вноски върху застрахователните полици в България в гаранционния фонд в Кипър, заяви в интервю за БНР Акис Папахристодулу, генерален мениджър на Кипърския Фонд за автомобилно застраховане (кипърския гаранционен фонд).   Кипърският гаранционен фонд ще изпълни всички свои задължения след прекратяването на дейността на ”Олимпик” и сключените от нея застрахователни договори. Тези негови задължения произтичат от кипърските закони и международните споразумения, по които той е страна. Фондът има подписани двустранни споразумения с гаранционните фондове на много европейски страни, включително и България, посочи Акис Папахристодулу.   \"Фондът има задължение само да компенсира потърпевшите при пътни злополуки, но няма задължения относно възстановяването на суми по прекратените застрахователни полици\", уточни той.   Кипърският гаранционен фонд се финансира с 5% такса върху застрахователните премии за автомобилна застраховка и негови членове са всички застрахователни компании, които попадат в обхвата на разпоредбите на Закона за застрахователния бизнес и които сключват сделки за застраховане на моторни превозни средства в Кипър.   „Ние получаваме вноски само от автомобили, застраховани в Кипър, автомобили с кипърски номера. Аз вярвам, че българският Гаранционен фонд трябва да е събирал вноски от българските автомобили, от застрахователните компании в България, но питайте тях, защото всяка страна си има различни правила”, подчерта генералният мениджър на фонда.   На въпрос дали българският клон на „Олимпик”, като част от регистрираната в Кипър компания, е привеждал вноски за сключените от него застраховки в кипърския гаранционен фонд, г-н Папахристодулу отговори:   „Аз ви казвам - българският клон не е плащал вноски в кипърския гаранционен фонд. Това е ясно”.  ", "date": "2018.08.24", "title": "Българският клон на \"Олимпик” не е плащал вноски в кипърския гаранционен фонд"}
{"url": "http://epicenter.bg/article/Izbitite-zhivotni-v-Strandzha--Ubiystvo-bez-akreditatsiya-/162059/2/0", "text": "Българската лаборатория, която подаде данните, станали основание за избиване на над четири хиляди животни в Странджа, няма акредитация за изследвания на африканска чума по дребни преживни животни – това установи проверка в регистъра на изпълнителна агенция „Българска служба за акредитация“.  , но в неговия обхват не е включена акредитация за изследване това заболяване.  От същата лаборатория се очакват и „вторите проби“ които, ако са отрицателни, ще се отчетат сега като „добре свършена работа“ за овладяване на „кризата“.  Остава основният въпрос – имаше ли заразени с чума животни? Въпрос на който не може да има категоричен отговор, щом пробите не са изследвани по стандартизирана методика, което се удостоверява именно с акредитация каквато няма. Няма умрели животни (освен избитите), няма дори клинична картина на заболяване - вече 61 дни след първите данни, което е двойно по-дълъг инкубационен период съгласно Директива 92/119 на ЕС.  В началото на юли, от инициативен комитет, с подписка и петиция поискахме оставката на директора на БАБХ д-р Илиев, заради избиването на здрави животни. Писмата бяха официално изпратени до министър председателя г-н Бойко Борисов, до министъра на земеделието г-н- Порожанов, до директора на БАБХ д-р Илиев, но от тяхна страна останаха без никаква реакция.  Прокуратурата пък прецени, че не са налице основания за предприемане на действия по реда на надзора за законност и пропусна да прочете чл.22 от Закона за ветеринарно медицинската дейност, който изисква тези изследвания да бъдат извършени в акредитирани лаборатории. Пропусна и Регламент (ЕО) No 882/2004 на Европейския парламент и на Съвета от 29 април 2004 година, относно официалния контрол, провеждан с цел осигуряване на проверка на съответствието със законодателството в областта на фуражите и храните и правилата за опазване здравето на животните и хуманното отношение към животните.  ", "date": "2018.08.24", "title": "Избитите животни в Странджа: Убийство без акредитация "}
{"url": "http://epicenter.bg/article/Borisov-naredi-na-kmeta-na-Tsarevo-da-ne-izpalnyava-reshenieto-na-Obshtinskiya-savet-po-kazusa--quot-Silistar-quot-/162068/2/0", "text": "Председателят на ПП ГЕРБ Бойко Борисов разпореди на кмета на Царево Георги Лапчев (ГЕРБ) да задържи и да не изпълнява решението на Общински съвет - Царево по казуса \"Силистар\". Това съобщиха от пресцентъра на ПП ГЕРБ по повод решението на Общински съвет - Царево за изработване на план за застрояване в местността Силистар.  Председателят на ГЕРБ възложи на кмета на Царево да не изпълнява решението до пълното убеждаване на обществеността в правотата на това решение на Общински съвет – Царево.  Кметът на Царево Георги Лапчев ще даде пресконференция за представителите на медиите на 25 август 2018 г. в 9.30 часа на отбивката към плаж \"Силистар\".   ", "date": "2018.08.24", "title": "Борисов нареди на кмета на Царево да не изпълнява решението на Общинския съвет по казуса \"Силистар\""}
{"url": "http://epicenter.bg/article/Dvumesten-samolet-se-razbi-na-letishte-Balchik--pilotat-e-zaginal/162069/2/0", "text": "Двуместен самолет се разби на летище Балчик. При кацането машината се ударила силно в пистата, преобърнала се е и се е запалила. Пилотът е загинал на място,  Самолетът Cirrus SR22 излетял от летище Лесново в 17:45. Летял е в неконтролирано въздушно пространство на височина 3100 метра, след което преминал през въздушното пространство на летище Варна и в 18:54 ч. е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане, след което се ударил в пистата. Предстои екип на Звеното за разследване на авиационни произшествия към Министерството на транспорта, информационните технологии и съобщенията да започне разследване на инцидента.  ", "date": "2018.08.24", "title": "Трагедия във въздуха! Двуместен самолет се разби на летище Балчик, пилотът е загинал"}
{"url": "http://epicenter.bg/article/50--ot-firmite-iskat-da-otpadne-zashtitata-pri-uvolnenie-za-horata-s-uvrezhdaniya/162070/2/45", "text": "Повече от половината фирми у нас искат да отпадне защитата при уволнение за хората с увреждания. Това показва проучване на Българската търговско-промишлена палата, поръчано от bTV. Допитването до бизнеса е на тема: \"Как повече хора с увреждания да се включат като работещи?\". Проучването е любопитно, особено на фона на предложенията на държавата да се въведат квоти за наемане на хора с трайни увреждания, а когато не се изпълнят, да следват санкции. Причините - не е имало такъв кандидат, естеството на работа не позволява, и на трето място - заради защитата, която имат срещу уволнение. Повече от половината фирми, участвали в допитването, са поискали именно отпадане на тази защита като стимул за бизнеса да наема повече хора с трайни увреждания. От миналата година Мариана от Бяла Слатина работи в производство на перилни, почистващи и козметични продукти. Преди това е била без работа в продължение на 5 години. Фирмата, в която сега работи Мариана е специализирана за хора с увреждания, т.е. поне 30 на сто от персонала са с увреждания. Шефът ѝ казва, че масово не се спазва законът за обществените поръчки и такива, които трябва да са запазени за предприятия като неговото, се оказват недостъпни. Красимир Кънев, пълномощник на управителя на фирмата, коментира, че няма достатъчно ангажираност за хората и се налага да ги пускат в неплатен отпуск. Работодателят апелира за по-строг контрол и за по-големи данъчни и осигурителни облекчения. 35% от фирмите искат по-голяма подкрепа за адаптиране на работните места, 45 на сто - за допълнително обучение и квалификация, а най-много - 52 на сто - искат да отпадне защитата срещу уволнение. Сега човек с увреждане може да бъде отстранен, ако инспекцията по труда го разреши. Цветан Симеонов, от Българската търговско-промишлена палата, обясни, че \"ако има хора, които не изкарват заплатите си в предприятието, а се ползват със защита при уволнение, това би влошило техните пазарни резултати\". Повечето фирми, участвали в допитването, разчитат на собствени средства за наемането на хора с увреждания. За последните 3 години едва 17 на сто са използвали програми за субсидирана заетост, по които са наели по 1 човек. Такава е гледната точка на бизнеса. Отговорът на държавата ще видим в новия закон за хората с увреждания, който се очаква да бъде публикуван за обсъждане през идната седмица. От социалното министерството лаконично казват, че в него са записани насърчителни мерки за бизнеса - субсидии, данъчни преференции, икономически стимули и облекчения.  ", "date": "2018.08.24", "title": "Над 50% от фирмите у нас искат да отпадне защитата при уволнение за хората с увреждания (ВИДЕО)"}
