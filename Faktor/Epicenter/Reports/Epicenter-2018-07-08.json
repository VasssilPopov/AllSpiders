{"url": "http://epicenter.bg/article/Dazhdat-v-Sofiya-ne-spira-deset-chasa/158714/2/0", "text": "Дъждовното лято продължава с пълна сила. Днес в София дъжд вали от около 11 часа с малки прекъсвания почти непрекъснато. Има и периоди на проливен дъжд, но няма вятър и усещане за буря. От МВР съобщиха, че пожарните и полицейските екипи са готови за реакция във връзка с прогнозите за проливните валежи в страната Днес са подадени общо 25 сигнала за спасителни дейности. В по-голямата част от случаите пожарните екипи са отстранили паднали дървета или големи клони.   Към 14.30 часа днес  е установено преливане на един от язовирите в землището на с. Ракита от придошлите води. В резултат на предприетата бърза реакция на местната власт, заедно с противопожарните и полицейските екипи, ситуацията на този етап е нормализирана, водното ниво е спаднало.  Осигурено е непрекъснато наблюдение на място. Според плана за действие   кметовете са информирани за ситуацията жителите на близките села Садово и Крушовица.   Улици в центъра на Пловдив се наводниха след краткия, но силен порой, който се изля като из ведро над града следобед.  Тъмни облаци надвиснаха от запад за секунди стихията връхлетя града.  Стихията постепенно отслабна, но продължава да вали по-слаб дъжд, придружен с вятър и гръмотевици.Допреди няколко часа количеството валежи беше 17 литра на кв.м.   През следващото денонощие ще се задържи предимно облачно и с прекъсвания валежите ще продължат, съобщиха от Националния институт по метеорология и хидрология. На места главно в Западна и Централна България ще са със значителни количества. Ще има и гръмотевична дейност. Ще духа слаб вятър от северната четвърт. Остава хладно с максимални температури предимно между 22° и 27°. В планините ще е облачно и дъждовно. Върховете често ще са в мъгла. Главно в следобедните часове и вечерта ще се развият и гръмотевични бури. Вятърът ще е до умерен от северозапад, в източните масиви - от югоизток. Хладно, с максимална температура на височина 1200 метра - около 17°, на 2000 метра - около 10°. Над Черноморието облачността ще е по-често значителна и на места ще има превалявания. Ще духа слаб до умерен вятър от север и от североизток. Максималната температура на въздуха ще е 24-26°, приблизително колкото е и температурата на морската вода. Вълнението на морето ще е 2 бала.      ", "date": "2018.07.08", "title": "Дъждът в София не спира десет часа"}
{"url": "http://epicenter.bg/article/Siderov-obiden-na-pravitelstvoto--Zashto-ne-me-pokaniha-na-sreshtata--quot-16-1-quot-/158668/2/0", "text": "Задава ли се нов трус в управляващата коалиция?   Водачът на парламентарната група на Обединени патриоти и лидер на \"Атака\" Волен Сидеров обяви на страницата си във фейсбук, че е обиден от отношението на правителството към него. „Преди 8 години аз настоявах пред Борисов България да работи с Китай за АЕЦ \"Белене\", а сега не ме поканиха на форума 16+1. Ще поискам обяснение от вицепремиера Валери Симеонов и от Кабинета за това”, заканва се Сидеров. Честолюбието му може да се окаже нов повод за искри и напрежение сред патриотите, но и сред управляващата коалиция, коментират политици.  ", "date": "2018.07.08", "title": "Сидеров обиден на правителството: Защо не ме поканиха на срещата \"16+1\""}
{"url": "http://epicenter.bg/article/Milen-Keremdchiev--Kachihme-se-na-posledniya-vagon-na-vlaka-za-Kitay/158673/2/0", "text": "  „За първи път от 2012 г. насам България и Китай имат общи стратегически интереси. Китай наистина иска да насити с инфраструктурни проекти и да инвестира в региона. Тяхната идея е през гръцките пристанища да може с добра инфраструктурна свързаност китайските стоки да достигнат по-бързо в Европа”, коментира Керемдчиев. Според него, ако нашата страна правилно изиграе картите си, ще влезем в полезррението на китайските инвеститори.  „Най-големите китайски инвестиции в ЕС са влезли във Великобритания. Следват Германия, Италия и Франция. От източноевропейските държави най-големи инвестиции са влезли в Унгария. Според различните данни у нас са влезли годишно между 130 и 200 милиона долара за последните 20 години”, поясни Керемдчиев.", "date": "2018.07.08", "title": "Милен Керемдчиев: Качихме се на последния вагон на влака за Китай"}
{"url": "http://epicenter.bg/article/KNSB-iska-1-7-mlrd--lv--ot-byudzhet-2019-za-uvelichenie-na-zaplati-i-izdrazhka/158691/2/0", "text": "КНСБ иска около 1,7 млрд. лв. от бюджет 2019. От тях около милиард (990 млн. лв.) са за увеличение на заплати, 680 млн. лв. са за допълнителна издръжка. През тази година за първи път държавата мина разходния таван от 8 млрд. лв. за заплати. Исканията на КНСБ за възнаграждения са около 12 на сто от тази сума, стана ясно на семинар на Конфедерацията във Варна.   Най-високият ръст е в средното образование. Там са нужни 362 млн. лв. повече спрямо сега действащия бюджет.  Тези пари ще позволят 15 на сто увеличение на заплатите, което ще се равнява на средно 140 лв. За следващата година пък ще бъдат нужни 726 млн. лв., обяви лидерът на СБУ Янка Такева. Увеличението на средствата, извоювано от СБУ и КНСБ през тази година, позволи увеличението на учителските заплати от 760 на 920 лв. В колективния трудов договор са записани 13 видове допълнителни възнаграждения, припомни още председателят на СБУ. По думите й бюджетът за догодина трябва да приготви средства и за допълнителни разходи в образованието. Сред тях са извънкласните форми, училищната инфраструктура, квалификацията на учителите, създаването на дигитални умения, безплатен интернет за всяко училище. Държавните служители искат 20 на сто увеличение на заплатите и същия ръст на единните разходните стандарти, обяви лидерът на федерацията на държавните служители Кръстьо Боянов. Това ще позволи увеличение на доходите в сферата или поне 150 лв. отгоре върху всяко възнаграждение. В бюджета липсват и средства за квалификация и преквалификация, отделени са само за заплати и за облекло, сочат данните на ФНСДУО.   Допълнителните средства за това са 505 млн. лв. В това число Министерство на финансите (56.3 млн.лв.); Министерство на правосъдието (31.6 млн.лв.); Министерство на вътрешните работи (253 млн.лв.); Министерство на труда и социалната политика (19.9 млн.лв.); ДА „Архиви“ (1.1 млн.лв.); ДА „Държавен резерв и военновременни запаси“ (1.5 млн.лв.); ДА „Електронно управление“ (2.2 млн.лв.); ДА „Технически операции“ (8.1 млн.лв.); ДАНС (18.9 млн.лв.); НОИ (12.6 млн.лв.); Общинска администрация – субсидия за делегираните от държавата дейности (54.3 млн.лв.); Социални грижи – субсидия за делегираните от държавата дейности (46.2 млн.лв.), което да позволи увеличение с 20%  на средствата за Фонд „Работна заплата“ за заведенията за социални услуги.   Пожарникарите и спасителите от федерация „Огнеборец“ към КНСБ искат увеличение на бюджета на МВР с 253 млн. лв. Това ще позволи реално увеличение с 20% (или около 120 лв. в абсолютен размер) на възнагражденията на служителите във ведомството. КНСБ и Федерацията на синдикатите в здравеопазването настояват бюджетът на Министерство на здравеопазването в частта му „Разходи за персонал“ за 2019 г. да бъде увеличен с 49.4 млн. лв. спрямо сега действащия такъв. Това допълнително финансиране ще даде възможност за 14 165 работещи да бъдат достигнати договорените в КТД „Здравеопазване“ минимални начални работни заплати на заетите в Регионалните здравни инспекции (РЗИ), Домовете за медико-социални грижи за деца (ДМСГД), Държавните психиатрични болници (ДПБ), отделенията за трансфузионна  хематология и другите второстепенни разпоредители с бюджетни средства към МЗ.   Необходимо е и увеличение на средствата за делегирани от държавата  дейности (училищно и детско здравеопазване) с 15 млн. лв., което да позволи увеличение с 10% на възнагражденията на медицинските специалисти, колкото се очаква да бъде и увеличението на минималната работна заплата за 2019 г. Федерация на независимите синдикати от земеделието (ФНСЗ) и Федерация на синдикалните организации от горското стопанство и дървообработващата промишленост (ФНСОГСДП) искат да бъдат увеличени със 7 млн. лв. средствата за персонал в бюджета на МЗХГ, което да позволи увеличение на работните заплати във второстепенните разпоредители с 15%, което представлява ръст на заплатите 70-130 лв. Допълнително трябва да се осигури трансфер за Селскостопанска академия 33.5 млн. лв. В средносрочната бюджетна прогноза са заложени 23.5 млн. лв. 10 млн. лв. допълнително биха осигурили увеличение на работните заплати с 20% (между 70 и 150 лв.). Федерацията на горските служители искат увеличение с 2 млн. лв. на бюджета на Изпълнителната агенция по горите. Синдикатът на железничарите в България (СЖБ) пък настоява за ръст на предвидените средства за субсидия на Национална компания „Железопътна инфраструктура“ (НКЖИ) с 30 млн.лв за покриване на разходите за възнаграждения на заетите. Размерът на субсидията трябва да се повиши от 145 млн.лв. на 175 млн.лв.   Икономическата конюктура позволява увеличение на заплатите, сочат данните на Института за социални и синдикални изследвания. Темпът на ръст на заетите е рекордно висок, а безработицата – рекордно ниска. Събираемостта на данъците е добра, а фискалната стабилност е нещо, за което получаваме одобрение, включително и от Европейската комисия. В същото време правителството изразява ясни намерения за намаляване на външния дълг. Вместо да отидат за дългове, тези  пари могат да се инвестират и без това  дефицитния пазар на труда под формата на заплати и други стимули, обяви лидерът на КНСБ Пламен Димитров.    ", "date": "2018.07.08", "title": "КНСБ иска 1,7 млрд. лв. от бюджет'2019 за увеличение на заплати и издръжка"}
{"url": "http://epicenter.bg/article/Iskren-Veselinov--/158692/2/0", "text": "Депутатът от Обединени патриоти Искрен Веселинов (ВМРО) защити в предаването \"Неделя 150\" по БНР председателя на КЕВР Иван Иванов, за чиято оставка настояват социалистите. Мотивите на червените са, че шефът на регулатора не е изпълнил закона по скандалната сделка с ЧЕЗ. Иван Иванов остана на поста си като председател на Комисията за енергийно и водно регулиране (КЕВР), след като мнозинството отхвърли искането на БСП за неговото предсрочно освобождаване. От левицата настояваха за оставката му с мотива, че е отказал да изпълни закона и да провери сделката на ЧЕЗ с \"Инерком -България\". Законът бе променен по предложение именно на патриотите заради покупката на дружеството от фирма на Гинка Върбакова, което предизвика скандал.     „Обединени патриоти“ обаче гласуваха против предсрочното освобождаване на Иван Иванов, защото според Искрен Веселинов, сделката ЧЕЗ – „Инерком“ не е в етапа, в който КЕВР да може да се произнесе. „Обединени патриоти“ бяха вносители на тези промени в закона, които би трябвало да задължат КЕВР да се произнесе по сделката за закупуването на българските активи на ЧЕЗ. Според председателя на енергийния регулатор обаче това не може стане, защото няма разписани критерии.   „Това категорично не е така. Текстовете, които ние предложихме са идентични с текстове, които касаят отнемането на лиценз на дружества, които осъществяват производство или пренос в сферата на стратегически за страната обекти. И аз не мога да приема твърдението, че това е недостатъчно, но е факт, че може да бъде допълнено – с това съм съгласен. Съгласен съм и с изключителната предпазливост, която г-н Иванов проявява по темата, защото действително тук става дума за решение, което може да ангажира страната ни с искове за милиони. Във всеки случай инстументариума го има, ние бихме могли да го доразвием. Нещо повече – „Обединени патриоти“ сме разработили предложение за по-детайлно разписване на това правомощие как се осъществява, депозирали сме го в комисията по енергетика, беше предмет на обсъждане… Г-н Иванов иска още и още разписване до степен, в която той само да каже „да“ или „не“ на база на определени критерии – нещо, което ние смятаме, че е невъзможно“, обясни в националния ефир Искрен Веселинов.   „Защото мотивите на БСП почиват на неща, които не са се случили и второ на неща, които не са верни. Сделката е фикция все още, няма причина КЕВР да се произнася. Колегите от БСП са внесли подписка. Уважавам тяхното желание да бъдат активни, но внасянето на подписка изобщо не е основание да се произнесе КЕВР, просто, защото процедурата не е стигнала до етапа, в който те да разрешат или да не разрешат“, продължи депутатът. Според Искрен Веселинов може би КЕВР действително се нуждае от един по-съществен обществен надзор. „Даже сме инициирали подобни предложения за законодателни промени. За съжаление до момента не са успявали да съберат подкрепа, но този дебат може би ще катализира този процес на законотворчество, за да гарантираме прозрачността и прецизността при изпълнение на задълженията на КЕВР“, каза още Веселинов.     В \"Неделя 150\" Искрен Веселинов коментира и предложението на ГЕРБ за увеличаване на акциза на бездимните цигари. Според него начинът, по който ГЕРБ, НФСБ и „Атака“ са предложили увеличаване на акциза на бездимните цигари, не е бил правилен. Той допълни, че партията му е изискала по-широк дебат в рамките на парламента и управляващата коалиция. „Това, което се предлагаше, го няма в нито една европейска страна. Сега има някакво отстъпление от тази крайна позиция, когато инвестираш една сума да си вредиш по-малко на заето, ние като законодатели, трябва да уважаваме тази инвестиция“, подчерта Веселинов.      ", "date": "2018.07.08", "title": "Искрен Веселинов: Сделката ЧЕЗ – „Инерком“ не е в етапа, в който КЕВР да може да се произнесе"}
{"url": "http://epicenter.bg/article/Yordan-Tsonev-/158693/2/0", "text": "\"ДПС все още няма официална позиция по отношение на предложението за вдигането на акциза на бездимните цигари. Вече обаче са водени разговори, а във вторник парламентарната група ще се събере. Няма да го подкрепим. По средата на годината акциз и данъци не се вдигат. Второ, не намираме, че е достатъчно обосновано и мотивирано това предложение. Ще бъдем „против“ за много голямо огорчение на производителите на фалшиви новини, които побързаха и това предложение да го обвържат с нашия депутат Делян Пеевски.\"   Това каза за предаването „Неделя 150“ по програма „Хоризонт“ на БНР депутатът от Движението за права и свободи Йордан Цонев. Той коментира и проектозакона, който се отнася до прозрачността на собственоста на медиите, на който е съвносител заедно с Пеевски и Велислава Кръстева. „В последните 10 години медиите се развиха сериозно и започна един дебат, предимно от собствениците на медии в дясното политическо пространство, има ли прозрачност в собствеността на медиите, във финансирането, в кредитирането, коя медия какви безвъзмездни помощи получава от държавата, от Европейския съюз и така нататък. Най-интересно беше, че тези, които поставяха тези въпроси, не използваха нито един от политическите проекти, в които участваха, за да внесат закон, с който да направят тази собственост абсолютно прозрачна. Когато го направихме, те изведнъж започнаха да критикуват и да се противят“, посочи в националния ефир Йордан Цонев.   Основна характеристика на медийната среда в последните години е, че неяснотата създава възможности за клеветене и за фалшиви новини, убеден е политикът: „Сега подготвяме промени, с които ще разширим обхвата на прозрачност.  Ще бъде включено и кредитирането, както искат въпросните медии, и финансирането по проекти - държавни или европейски, ще бъде включено и безвъзмездното финансиране, грантови схеми. Изобщо искаме прозрачност в целия процес - процеса на създаване на една медия, на нейната собственост, на нейното финансиране, на нейното разпространение. В момента умуваме и върху това този процес на прозрачност да се разпространи и върху медиите в интернет“.   Идеята е да се знае кой кой е в българските медии, защото това разкрива зависимостите на редакционната политика и отделните журналисти, обясни Цонев и призова и останалите партии да изготвят предложения преди второто четене на законопроекта. Цонев не вижда проблем, ако наистина  Пеевски е концентрирал толкова много медийна власт в себе си, колкото опонентите му твърдят,  да остане депутат от ДПС. Един бизнесмен може да се занимава с политика, както може да се занимава и Доналд Тръмп, обясни той: „Концентрацията е предмет на Комисията за защита на конкуренцията, но тя трябва да бъде констатирана. Законът ще създаде предпоставки тя да бъде констатирана, ако има такава. В целия свят е разрешено и медийни магнати, и бизнесмени да участват в политиката, но при пълна прозрачност на процеса. Това е!“.   Въпросът дали печатните медии трябва да бъдат субсидирани заради повишените цени на хартията е деликатен и трябва да се обмисли, коментира Цонев и посочи, че това би повдигнало въпрос за субсидиране на хартията за учебници и за литература.   Във финансирането на медиите по комуникационни стратегии и по европейските програми, според Цонев има и елемент на купуване на комфорт от страна на политици: „Затова искаме и това да стане прозрачно, да е видно коя медия, да се следи нейната политика и да се види тя поставя ли се в услуга на тези, от които е взела финансирането. Мисля, че Законът и това отношение прави широка крачка напред към изсветляване на медийния пазар и на политиката на отделните медии. Но искам да поставя още един въпрос - медиите, които получават грантово финансиране изкривяват пазара. Една медия се бори с чисто пазарни средства, опитва се със своята продукция да привлича рекламодатели и да се издържа, а друга, примерно, получава всяка година по един транш от 1,5 милиона и се издържа с него и единствената ѝ задачата е да провежда политиката на този, който ѝ дава парите, не в обществен интерес и не на пазарен принцип“.   Ако хората знаят за грантовете, биха осъзнавали и че политиката на една медия е подчинена на организацията, която я финансира и това което казва „не винаги може да е последна инстанция на морала, на мъдростта, на обществения интерес, а може би е последна инстанция на неправителствените организации, които формират това“.   ДПС следи развитието на казуса с ареста и обвинението за участие в организирана престъпна група към брата на своя депутат Димитър Аврамов – Борис. Никой не носи отговорност за действията на роднините си, ако те не са съпруг/съпруга и малолетни деца, коментира Цонев. „Отговорност от Димитър Аврамов за действията на брат му няма как да потърсим в този момент“.     ", "date": "2018.07.08", "title": "Цонев: Няма да подкрепим акциза за бездимните цигари. По средата на годината данъци не се вдигат!"}
{"url": "http://epicenter.bg/article/Daritkova--Ima-seriozen-prerazhod-pri-zaplashtaneto-na-lekarstva/158694/2/0", "text": "Планираната промяна на здравноосигурителния модел не би трябвало да доведе до увеличаване на здравната вноска през тази и следващата година. Промените, които ще предложи през есента министърът на здравеопазването трябва да увеличат дяла на здравното застраховане.   Това обяви председателят на парламентарната комисия по здравеопазване Даниела Дариткова в предаването \"Неделя 150\" по програма \"Хоризонт\" на БНР. „В момента на хората, плащайки здравна осигуровка, им се налага да доплащат за медицински изделия, а когато се наложи за едно медицинско изделие да се доплати кеш 1000 лева, при необходимост от спешна интервенция, е далеч по-голям проблем за хората, отколкото ако се застраховат с по-малки суми. Има някаква предвидимост на тези разходи във времето. 2019-а не вярвам да има вдигане на здравната вноска“, обяви Дариткова. „При изпълнението на тазгодишния здравен бюджет болничната помощ функционира нормално, но има сериозен преразход по отношение заплащането на лекарства. Това показва липсата на оперативен контрол в Националната здравноосигурителна каса”, заяви Дариткова.   „На този етап не съм чула намерения за актуализация на бюджета на НЗОК. Неадекватното в реакцията на предходния управител беше, че бюджетът за тази година е внесен в Надзорния съвет от него, защото проф. Плочев управляваше Касата от края на месец юли миналата година, т.е, когато е внасял бюджета, вероятно не е имал информация за проблемите, които са съществували с тези плащания. Изпълнението на бюджета по отношение на лекарствените продукти – там имаме сериозен преразход и за мен беше много тревожно да чуя и че няма засега получени средства от отстъпки за лекарствените продукти, които са регламентирани. Всичко това изисква наистина да имаме оперативно ръководство на Касата и управител, който да познава дейността ѝ“, каза тя, след като тази седмица управляващите номинираха д-р Дечо Дечев за нов управител на НЗОК - в момента директор на столичната болница „Св. Иван Рилски“.   Съгласно приетите процедурни правила за избор на нов управител на НЗОК, сега тече 14-дневен срок, в който се събират различните документи, необходими, за да се представи кандидатурата на народните представители, каза Дариткова. „Във връзка с изтичането на този срок предполагам, че на следващата седмица ще може да се разгледат документите и да се изслуша кандидатът – първо в здравна комисия, като най-ранната възможна дата според нашите изчисления е 18 юли и ако здравната комисия одобри кандидата, и изслушването мине добре, след това в пленарна зала предстои ново изслушване на кандидата, за да се утвърди неговата кандидатура“, поясни депутатът от ГЕРБ..   Около кандидатурата на д-р Дечев се обединиха ГЕРБ и „Обединени патриоти“. Според тях той е човек с опит и подходящ за поста управител на НЗОК. Другите политически сили не представиха свой кандидат. „В биографията на д-р Дечев има управленски капацитет – достатъчен, за да се заеме веднага със сериозните предизвикателства в оперативното ръководство на НЗОК“, допълни тя.   При управлението на Петър Москов обаче Дечев беше отстранен от поста по време на отпуската си. Причината беше несъгласието му с цялостната политика на министъра. Конкретният повод беше, че в този момент Москов беше предложил обединение на деветте болници в карето на Медицинска академия и беше решил, че Дечев е против. Дечев се обяви и против въвеждането на идентификация с лични карти в болниците, тъй като клиниките можеха да регистрират пациенти с копие на документа. В крайна сметка Дечев беше уволнен и след това беше възстановен на поста при управлението на служебния министър Илко Семерджиев през миналата година. Дариткова подчерта още, че процедурата по избора на управител на НЗОК е достатъчно прозрачна, а самият механизъм – отговорен.   От левицата обаче възнамеряват да внесат предложения за изменения в начина на избиране на управител на НЗОК. Проф. Георги Михайлов от БСП каза, че управителят на Касата, който участва и в Надзорния съвет, трябва да има право на глас и контрол върху дейността на Надзорния съвет. „Касата не може да бъде с еднолично управление”, заяви Дариткова. „Управителят на Касата внася документите, които Надзорния съвет после разглежда и гласува. Смятам, че този механизъм на взаимоотношения разделят отговорностите. Касата не може да бъде с еднолично управление. Трябва да имаме Надзорен съвет, който да представлява широката общественост. Надзорният съвет е достатъчно обществено добре балансиран, за да кажем, че НЗОК е обществен фонд и от друга страна да може да има взаимен контрол между двете отговорни институции за управлението на фонда – от една страна оперативното ръководство, представено от управител и подуправител, от друга страна – Надзорен съвет. Ако колегите направят разумни и рационални предложения, ние сме склонни да ги подкрепим, защото наистина Надзорният съвет също трябва да носи отговорност за своите решения. Тук имаме единомислие с колегите от опозицията“, обобщи председателят на  здравната комисия в Народното събрание.    ", "date": "2018.07.08", "title": "Даниела Дариткова: Има сериозен преразход при заплащането на лекарства"}
{"url": "http://epicenter.bg/article/Borisov-prati-buket-na-Merkel-po-Li-Katsyan/158702/2/0", "text": "Специален букет за германския канцлер Ангела Меркел е изпратил премиерът Бойко Борисов по китайския министър-председател Ли Къцян, съобщиха от \"Дондуков\" 1. Преди малко премиерът Борисов е изпратил китайския премиер на летището, откъдето гостът замина за Берлин. Китайският гост бе в България са форума Китай - Източна Европа, известен като формат \"16+1\". Заедно с него бе и съпругата му Чън Хон. Премиерът Борисов изпрати и г-жа Хон с разкошен букет розово-червени рози.   Преди полета на Ли Къцян двамата премиери са обсъдили резултатите от срещата \"16+1\", съобщиха още от Министерския съвет.  ", "date": "2018.07.08", "title": "Борисов прати букет на Меркел по Ли Къцян"}
{"url": "http://epicenter.bg/article/Zhestoka-katastrofa-kray-Mezdra--TIR-pomete-tri-koli/158684/3/0", "text": "Жестока катастрофа край Мездра!   Към 10.55 часа тази сутрин на главния път Е-79, в района на моста преди Мездра, посока Видин, е станал пътен инцидент, при който има пострадали. По първоначални данни, ТИР с турска регистрация, по неизяснени засега причини, е ударил три леки автомобила, с румънска регистрация.   На мястото са екипи на Пътна полиция, пожарната, Бърза помощ. Организиран е обход за леките автомобили през селата Ребърково, Лютиброд, Паволче до Враца. Товарните автомобили преминават през Ябланица, Роман, град Мездра, Враца, информират от пресцентъра на МВР.        ", "date": "2018.07.08", "title": "Жестока катастрофа край Мездра! ТИР помете три коли"}
{"url": "http://epicenter.bg/article/Rekorden-glad-za-kadri-u-nas--70--ot-biznesa-tarsi-rabotnitsi-i-sluzhiteli/158677/4/0", "text": ". Бизнесът се оказа изправен пред най-големия недостиг на служители от 2011 г. насам. Резултатите са от проучване на „Менпауър”. Оказва се, че за 68% от фирмите в България имат проблем да попълнят свободните си позиции.   Оказва се, че в топ 10 попадат от заварчици до програмисти, шофьори, финансисти и инженери. Това са не само високообразовани специалисти, но и хора с много специфични умения и познания. Най-трудни кадри за намиране в България са още шофьори, служители за ресторанти/хотели , здравни специалисти, IT специалисти, търговски представители, мениджъри и директори, офис служители и счетоводители.      70% от бизнеса търси кадри. Основните причини са три - хроничен недостиг на работна ръка в страната (38%), липсата на твърди умения (24%) и липсата на опит (11%). Според проучването недостигът на таланти по света е стигнал най-високото си ниво през последните 12 години. . В световен мащаб най-сериозно е намирането на работници в икономически гиганти като Япония, Сингапур, Тайван и Хонконг.   На фона на малкото работодатели, които обучават хора без опит, фирмите все по-често крадат едни от други работници. Това изкуствено завишава заплатите в някои сектори, предупреждават експерти. Безработицата остава ниска, но кадри - няма.   Отсъствието на технически умения и липсата на опит са другите две важни фактора, които тревожат бизнесът. Хората с професии на бъдещето са малко и всяка фирма ги ухажва. Проблемът е ясен от години и се задълбочава. У нас трудно бизнесът би могъл да си внесе работници.   В битката за таланти с умения и опит препъни камък може да се окаже и заплатата. В САЩ и Великобритания работодателите публично обявяват какво е възнаграждението спрямо работата. У нас това не е масова практика и гладът за кадри се задълбочава.  ", "date": "2018.07.08", "title": "Рекорден глад за кадри у нас! 70% от бизнеса търси работници и служители"}
{"url": "http://epicenter.bg/article/Erdogan---parviyat-sultan-na-nova-Turtsiya/158681/11/0", "text": "Турция официално ще премине от парламентарна форма на управление към президентска на 9 юли. Реджеп Тайип Ердоган ще получи такива пълномощия, каквито не е имал нито един политически лидер на Турция преди него. Той ще положи клетва пред парламента.   Така Турция официално ще стане президентска република. 13 години изминаха, откакто Партията на справедливостта и развитието, чийто основател и лидер е Ердоган, започна преговори за влизането на Турция в Европейския съюз, които се ползваха по онова време с подкрепата на населението. Тогава изглеждаше, че в страната активно се развива демокрацията и свободата на словото. Но сега Турция възнамерява да даде в ръцете на своя все по-авторитарен, по-ислямистки и по-националистически президент невиждана власт.     Ерсин Калайсоглу от Центъра за политика в Университета Сабънджъ подчертава, че все още не е ясно докрай, как именно ще се промени системата на управление. „До момента вървят дискусии само за това как ще изглежда системата в общи черти. За момента нито обществото, нито политолозите знаят точните детайли“, смята Калайсоглу.   Ердоган подчертава, че президентската форма на управление съществува и в други големи демократични държави. Но новата политическа система в Турция значително се различава от съществуващата в САЩ или така наречената полупрезидентска република, каквато е Франция. Американският президент няма правото да разпуска Конгреса. Ердоган може да разпуска парламента и да насрочва нови избори. Във Франция парламентът назначава членовете на Конституционния съд. В нова Турция това ще бъде правено от президента.     Ерсин Калайсоглу посочва самодържавните признаци на президентската система за управление на Турция: „Както в американската, така и във френската системи има граждански общества. У нас то отсъства“. Освен това, Ердоган ще може в бъдеще редовно да издава президентски укази, имащи силата на закони, като заобикаля парламента. До момента той можеше да прави това само в условията на извънредно положение, което, впрочем, все още е в сила. Едновременно с това, Ердоган ще може във всеки един момент да лишава от пълномощия съдиите. Така че това едва ли ще бъде президентска система с независимо и безпристрастно правосъдие, смятат експертите.   Политологът Догу Ергил споделя страховете на своя колега Калайсоглу. Изключително важното за демокрацията разделение на властите и независимият съд на практика са ликвидирани, смята Ергил.     Открит остава въпросът дали „Народният алианс“, който партията на Ердоган създаде с Партията на националистическото действие (ПНД), ще съдейства за намаляването на напрежението в страната. Мнозина се страхуват, че твърдата позиция на ПНД по кюрдския въпрос и отричането на някои демократични ценности могат да създадат още по-силна националистическа атмосфера в Турция. Ердоган се нуждае от ПНД, за да има мнозинство в меджлиса. Тази ситуация може да създаде тежки пречки пред мирното решение на кюрдския проблем, а следователно и за хармонизацията с ЕС.   Много важен въпрос е и как ще се развиват отношенията на Турция със Запада.     През 1999 г. Турция стана официален кандидат за влизане в ЕС. На 3 октомври 2005 г. започнаха преговорите за присъединяване на страната към съюза. За последните 13 години почти не е постигнат никакъв напредък по този въпрос. След въвеждането на извънредно положение преди две години преговорите бяха на практика замразени. Докладчикът на Европарламента за Турция Кати Пири се обяви за официално прекратяване на преговорите за влизането на страната в ЕС. Докато отношенията на Турция с ЕС са заплашени от пълното замразяване, взаимоотношенията между Анкара и Вашингтон също преживяват един от най-тежките периоди в историята. Те се усложняват от няколко трудни въпроса за двете страни. Фетхуллах Гюлен, който Ердоган обвинява за преврата през 2016 г., живее в САЩ. Вашингтон сътрудничи в Сирия с кюрдските Отряди за народна самоотбрана, които Турция смята за терористична организация. Също така Анкара, въпреки протестите на НАТО, купува руски зенитно-ракетни комплекси С-400. Всичко това вкара турско-американските отношения в задънена улица.   Политологът Догу Ергил цитира в тази връзка скорошно допитване, според което турците се отнасят към САЩ по-лошо, отколкото към Иран. В турското общество все повече се разпространяват антиамерикански и антиевропейски настроения, които вече дори не зависят от политиката на Ердоган.      ", "date": "2018.07.08", "title": "Ердоган - първият султан на нова Турция"}
{"url": "http://epicenter.bg/article/Kontsertat-na-Lili-Ivanova-v-Plovdiv-na-9-yuli-se-mesti-v-zala-S-I-L-A/158682/6/0", "text": "Екипът на Лили Иванова разпространи следното съобщение:    ", "date": "2018.07.08", "title": "Концертът на Лили Иванова в Пловдив на 9 юли се мести в зала С.И.Л.А."}
{"url": "http://epicenter.bg/article/Zapochna-operatsiya-po-izvazhdaneto-na-detsata--blokirani-v-peshtera-v-Tayland/158663/7/0", "text": "Започна операцията по изваждането на 12-те деца и техния треньор по футбол от пещерата в Тайланд, където са блокирани от 23 юни, съобщи БТА, като се позова на световните агенции.   Екипите влязоха в пещерата в 10 ч. местно време (в полунощ българско), съобщи оперативният ръководител Наронгсак Осатанакорн пред репортери, цитиран от Би Би Си. Той е губернатор на провинция Чианг Раи и отговаря за кризисния щаб. Всички хора, чието присъствие край входа не било е жизненоважно, са били помолени да напуснат. Останали са само водолазните екипи, медицински екипи и служители по сигурността.    „Днес е големият ден. Момчетата са готови да посрещнат всички предизвикателства”, обяви губернаторът на провинция Чианг Раи Наронгсак Осатанакорн. Той отговаря за кризисния щаб.   За спасителната операция ще помагат 13 чуждестранни водолази, пет тайландски водолази, пет морски пехотинци, съобщава Ройтерс. Спасителните екипи от 3-4 дни са репетирали изваждането на момчетата.   Операцията обаче може да отнеме 3-4 дни. Но може и още днес в 21 ч. местно време (10 ч. източноамериканско време, 17 ч. българско време) да бъде изваден някой, каза ръководителят на спасителните дейности. Момчетата ще бъдат изваждани поетапно, като всяко едно ще е придружавано от двама водолази.   Единственият начин за изваждането им е през тъмни и тесни пасажи, пълни с кал и вода и със силни течения и недостиг на кислород. Момчетата и техният треньор са обучени да се гмуркат.   13 чуждестранни водолази и петима от тайландските военноморски сили участват в спасителната операция.   Смята се, че операцията може да продължи с дни. И блокираната група, и родителите на децата са били информирани как ще протече тя. Възможно е за по-продължително време да е необходимо децата да останат под вода. В същото време, те никога преди не са използвали водолазни екипи. Момчетата ще бъдат изваждани поетапно, като всяко ще е придружавано от двама водолази. Единственият начин за изваждането им е през тъмни и тесни пасажи, пълни с кал и вода и със силни течения и при въздух, в който кислородът не достига. Момчетата и техният треньор обаче са обучени да се гмуркат.   След извеждането им децата ще бъдат откарани в болница. Възможно е още тази вечер, в 21 ч. местно време (17 ч. българско време) да бъде изваден някой, каза ръководителят на спасителните дейности.   Вчера губернаторът Наронгсак Осатанакорн каза, че сега условията за изваждането на групата са най-подходящи – нивото на водата в пещерата е спаднало през последните дни и времето е благоприятно.       ", "date": "2018.07.08", "title": "Започна операция по изваждането на децата, блокирани в пещера в Тайланд"}
{"url": "http://epicenter.bg/article/65-veche-sa-zhertvite-na-prolivnite-dazhdove-v-Yaponiya/158664/7/0", "text": "62 вече са жертвите на проливните дъждове в Япония, предаде Ройтерс, цитирана от БТВ. Издирват се още 45 души. Заради наводненията, причинени от пороите, няколко милиона бяха принудени да напуснат домовете си.   На места в западните части на Япония валя три пъти повече от обичайното за юли количество дъжд. Японската метеорологична агенция каза, че в страната не е имало подобни дъждове.  Предупреждения за предстоящи проливни дъждове има за три префектури.    ", "date": "2018.07.08", "title": "65 вече са жертвите на проливните дъждове в Япония"}
{"url": "http://epicenter.bg/article/Nikolay-Mladzhov-razkriva-taynite-na-biznesa-s-Yaponiya/158586/10/0", "text": "Препрочитайки Исабел Алиенде попаднах на една фраза, която ще споделя с вас: „Искам да изживея един епичен живот. Такъв, който да изпиша с големи прилагателни, да задраскам скучните абзаци и да подчертая правописните си грешки!”. Точно към това се стремим и ние от „Покана за пътуване”.   Какво е първото, което ви хрумва, когато някой спомене Япония  - кимоно, суши, сакура, самурай, сепуко, гейша… После идва ред на анекдотите за японския начин на мислене.  , представител на концерна \"Хитачи\" и колекционер на произведения на изкуството.   От него ще научите защо един тост е по-важен за бизнеса от всички преговори, какво е да попаднеш в тамошен завод и по какви причини, когато си в Япония по работа не е прието да удължиш престоя си за удоволствие.   Играта на асоциации продължава! След като обогатихме представата ви Япония,  за какво се сещате щом чуете България? За рози, кисело мляко и красиви жени! Ще наблегнем на поредното потвърждение за последното.  . Дамата има сериозна професия – тя е инженер-енергетик и когато ходи на проверки от Министерството на енергетиката често гази в кал с гумени ботуши и каска. Между другото, точно в такова одеяние била, когато й се обадили, че е сред финалистките на Мисис България. Да участва в нашата надпревара я мотивирал мъжът й със случайно подхвърлена реплика. Когато след раждането на второто им дете влязла във форма като свалила 60 килограма той заявил „Е, сега остава и Мисис България да станеш”. Станала! А в Покана за пътуване разказва що за преживяване е конкурс за красота в Рига.   Покрай работата на баща си, който е дипломат, Ирина Белчева е израснала в различни държави, а във вените й тече коктейл от българска, руска и  благородническа австро-унгарска кръв. Сигурно и това е повлияло на решението на Мак Малик, организатор на конкурса „Мис и Мисис Глобал интернешънъл да покани в журито  нашето момиче, което ще лети за Йоханесбург през септември.    Когато през 1995 година гостувах на Джована Савойска, Йоанна Българска във вила „Янтра” в португалското градче Ещорил бившата царица ми показа лехата със здравец под прозореца си и с гордост сподели със сочния си  софийски говор „Непрекъснато поръчвам да ми носят коренчето от дома”. За нея, италианката, България беше останала дом.   в редовната ни рубрика \"50 места от българската история отвъд България\".   За Матера повечето българи чуха за пръв път, когато заедно с Пловдив италианския град бе обявен за Европейска столица на културата през 2019 година. И наистина каменното селище не е популярно като туристическа посока колкото Рим, Венеция или Флоренция. Напразно! Все пак нашенски крак, при това не кой да е, е стъпвал по древните калдъръми.  Матера е естествен декор за филма на Мел Гибсън „Страстите Христови” с участието на Христо Шопов като Пилат Понтийски и Христо Живков в ролята на Свети Йоан.  .   Милена Кънева е режисьор със световно име. От края на 80-те години на ХХ век работи като журналист за  агенция WTN, National Geographic, RAI, CNN. Срещала се е с Далай лама. Интервюирала е и друг Нобелов лауреат за мир -  легендарната бирманска опозиционерка Анг Сан Су Чи, докато е под домашен арест, както и най-известни имена от световното кино като постоянно акредитирана на фестивалите в Кан и Венеция от 1992 г. насам. Милена нашумя с документалния си филм Total denial (Тотал-но отричане),  награден лично от Вацлав Хавел и  отличаван на редица кино форуми).   Неотдавна български майстор бе обявен за живо съкровище на ЮНЕСКО. Старозагорецът Богдан Богданов замесва хляб по древни рецепти с жива мая и изворна вода. Той казва, че печивото има собствен звук – песента на хляба се чува, когато се разчупва коричката.   За жалост, българските потомци на месещите и наричащи баби не са били толкова чевръсти колкото италианците от Матера, които са превърнали тамошния хляб в световноизвестен ритуал. За постановка, посветена на него разказва Милена Кънева.  ", "date": "2018.07.08", "title": "Николай Младжов разкрива тайните на бизнеса с Япония"}
{"url": "http://epicenter.bg/article/Leh-Valensa-zove--quot-Roling-stouns-quot--Podkrepete-borbata-sreshtu-sadebnata-reforma/158666/7/0", "text": "Бившият полски президент Лех Валенса призова \"Ролинг стоунс\", които ще имат днес концерт във Варшава, да подкрепят борбата на поляците \"в защита на свободата\"  и против спорната съдебна реформа, предаде Франс прес, цитирана от БТА. Агенцията отбелязва, че Валенса е отправил този апел в разгара на споровете около съдебните реформи. Полша е раздирана от протести след като преди дни президентът на страната одобри закон на управляващата партия \"Право и справедливост\", според който една трета от съдиите във Върховния съд трябва да бъдат преждевременно пенсионирани и така на тяхно място да бъдат назначени удобни на властта магистрати.   Ако можете да кажете или да направите нещо, докато сте в Полша, това ще значи наистина много за тях\", написа Валенса във фейсбук постът, адресиран до \"Г-н Мик Джагър и \"Ролинг стоунс\". В посланието си до \"Ролинг стоунс\" Валенса добавя, че в \"Полша стават лоши неща\". Призивът на иконата на борбата срещу комунизма идва след като председателката на Върховния съд на Полша Малгоржата Герсдорф беше пенсионирана, тя заедно с други свои колеги отхвърли мярката и обяви, че ще продължава да изпълнява задълженията в служба на върховенството на закона. \"Това не е свобода\", пише още Валенса до \"Стоунс\" с главни букви, за да подчертае ставащото в страната му. \"Осмеляваме се да помолим за вниманието ви заради спомените на впечатляващи, смели хора, които се бореха за свободата в Източния блок\", пише още Валенса. \"При комунизма източноевропейците жертваха много заради свободата на словото. За свободата на изкуствата. Те разбираха, че за да защитават свободите, съдилищата трябва да бъдат независими от правителството...Вие познавате такива хора. Вацлав Хавел беше един от тях\", добавя Валенса. По думите му \"днес плодовете на тяхното дело са в опасност\".   През 1983 г. Валенса спечели Нобелова награда за мир като лидер на \"Солидарност\". Според висши партийни функционери на управляващата партия обаче той е скрит комунистически агент, който е работил под прикритие за режима.   Легендарната група свири за първи път във Варшава още през 1967 г. Те са една от първите западни банди, които имат концерт зад Желязната завеса.", "date": "2018.07.08", "title": "Валенса зове \"Ролинг стоунс\": Подкрепете Полша в борбата за свобода и против съдебната реформа"}
{"url": "http://epicenter.bg/article/Britanski-politsay-be-v-bolnitsa-zaradi-samnenie--che-e-izlozhen-na-novichok/158667/7/0", "text": "Полицаят, който беше приет в болница в английския град Солсбъри заради съмнения, че може да е бил изложен на действието на Новичок, е бил изписан. Изследвания са показали, че той не е бил в контакт с нервнопаралитичното вещество, предаде ДПА, като се позова на съобщение на болницата в Солсбъри. В изявлението се повтаря и уверението на здравните власти на Англия, че рисковете за широката общественост от инцидент, станал в Ейнсбъри миналата седмица, остават малки. Тогава мъж и жена се почувстваха зле и бяха приети в болницата в Солсбъри, след предполагаемо натравяне с Новичок. Инцидентът стана четири месеца след отравянето в Солсбъри с това вещество на бившия руски двоен агент Сергей Скрипал и дъщеря му Юлия.    ", "date": "2018.07.08", "title": "Британски полицай бе в болница заради съмнение, че е изложен на новичок"}
{"url": "http://epicenter.bg/article/Toplo-e--no-valezhite-i-gramotevichnite-buri-ne-spirat/158660/2/0", "text": "Атмосферното налягане е малко по-ниско от средното за месеца и още малко ще се понижи. Днес над по-голямата част от страната облачността ще е значителна, предимно купеста и купесто-дъждовна. В много райони ще има краткотрайни валежи и гръмотевични бури. Възможни са и градушки. На повече места и по-интензивни ще са явленията в Северна България и Родопите. Ще се появи слаб до умерен северозападен вятър и с него ще прониква по-хладен въздух. Максималните температури в повечето места ще са между 22° и 27°, в крайните югозападни и югоизточни райони, където ще има повече слънчеви часове – до около 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев.   Над Черноморието облачността ще е предимно значителна, купеста и купесто-дъждовна. На места ще превали и прегърми. Максималните температури на въздуха ще са 25-28°. Температурата на морската вода е 24-25°. Вълнението на морето ще е 2 бала. Над планините ще е облачно и много места ще паднат валежи, придружени от гръмотевици и временни усилвания на вятъра. На места, главно в Рило-Родопската и Централна Стара планина валежите ще са интензивни. Максимална температура на височина 1200 метра – около 17°, на 2000 метра – около 10°.  ", "date": "2018.07.08", "title": "Топло е, но валежите и гръмотевичните бури не спират"}
{"url": "http://epicenter.bg/article/Zatvaryat-stolichniya-bul---Hristofor-Kolumb--zaradi-remont/158661/2/0", "text": "От днес се затваря за движение бул. „Христофор Колумб“ в отсечката между източната тангента и ул. „Продан Таракчиев“ заради ремонт, който ще продължи около месец. Там ще бъде положена изцяло нова настилка, ще бъде изградено улично осветление и тротоари, каквито в момента липсват. По участъка ще се работи на 5 етапа. Автобусите, които се движат по булеварда – 84 и 184, няма да минават от там, а по Източната тангента, след което ще се прави десен завой по ул. „Мими Балканска“ и съответно към Терминал 1 и 2 на летище „София“. Ремонтът на този участък ще струва около 1 млн. лв. След ремонта на бул. „Христофор Колумб“, такъв ще започне и на бул. „Източна тангента“, който също ще бъде цялостно ремонтиран с нова настилка, пътни платна, тротоари, в отсечката между кръговото с бул. „Христофор Колумб“ и кв. „Христо Ботев“. Очаква се затруднение в движението. От Столична община препоръчаха на хората, които имат работа до летище „София“ или околните сгради да минават по бул. „Брюксел“. И за двете отсечки ремонтите ще продължат по около месец. За „Източна тангента“ ремонтът ще започне в началото на август и плановете са затварянето да стане в първата седмица на август. Очаква се първата седмица на септември абсолютно всичко да бъде отворено, за да може да бъде посрещнат нарастващият трафик през есента.", "date": "2018.07.08", "title": "Затварят столичния бул. „Христофор Колумб“ заради ремонт"}
{"url": "http://epicenter.bg/article/Dnes-pochitame-Sveti-Prokopiy--pokrovitel-na-pchelite/158662/2/0", "text": "На 8 юли Православната църква прославя св. великомъченик Прокопий - покровител на пчелите. Светият великомъченик Прокопий Кесарийски живее по времето на най-жестоките гонения на християните при император Диоклециан. Баща му бил християнин, но майка му вярвала в много богове и предала и на сина си вярата си. Прокопий станал александрийски военачалник, но веднъж, по време на буря, чул глас от небето и видял кръст над себе си. Поръчал да му направят такъв кръст и го носел винаги със себе си. След една от поредните трудни победи майка му го повикала да пренесе жертва на римските богове, но този път той отказал - кръстът вече бил неговата вяра. Увещавали го - и неговата майка, и императорът - да се вразуми и да се откаже, докато е още жив. Не се отказал и го достигнала съдбата на стотиците мъченици негови събратя.   През 303 г. бил затворен, мъчен и посечен с меч. Според едно предание заедно с Прокопий измъчвали и 20 девойки, новопокръстени християнки. Светецът им дал кураж и вяра, сватбата им с Божия син била висш дар, отреден не за всяка девойка, а само за избрани.   Оттогава насетне при всяка венчавка в църква се споменава и името на светеца Прокопий.   Народът нарича св. Прокопий пчелар, защото се смята, че е покровител на пчелите. На 8 юли пчеларите стават рано, още преди да е изгряло слънцето, докато пчелите са още в кошерите. Отиват при тях с две бели погачи (едната за Господ, другата за св. Прокопий), кадят пред кошерите хляба, намазват го с мед и после го раздават на съседи и познати за здраве и берекет и, разбира се, за добър мед. Кошерите се „подрязват\", което ще рече, че от всеки се отчупва по парче от медената пита. Този първи мед има магически свойства - с него се лекуват всякакви болести. Не се работи, за да не „изрови облак полето\". Жените пазят празника, за да растат децата живи и здрави. Днес имен ден празнуват Прокопи и Теофил.", "date": "2018.07.08", "title": "Днес почитаме Свети Прокопий, покровител на пчелите"}
{"url": "http://epicenter.bg/article/Koafyorat-na-parvata-dama-Desislava-Radeva-Tya-ima-strahotno-chuvstvo-za-humor/158670/2/0", "text": "Топкоафьорът Любен Николов е фризьорът на първата дама Десислава Радева, както и на много български звезди и дипломати. Пред bTV той разказа как се стигнало до промяната във визията ѝ.   Коафьорът сподели, че не се е притеснил от новината, че ще прави косата на първата дама. Бил развълнуван от тази възможност.     Той каза още, че решението за промяната в цвета на косата ѝ било негово: „Тя ми каза: „Любо, прави каквото решиш. Оставям се в твоите ръце“.   Относно това дали трябва да се съобразява с определени изисквания за визията на жената на президента той коментира: „Винаги е имало протокол. Правим това, което е нужно“.   „Тя има страхотно чувство за хумор. Влиза в салона, поздравява всички. Винаги има някой, който иска да се снима с нея. Интересното е, че повечето са деца“, допълни Николов.   За модните тенденции в прическите на дамите Любен Николов казва, че на мода се връщат каретата и късите коси.     ", "date": "2018.07.08", "title": "Коафьорът на първата дама Десислава Радева Тя има страхотно чувство за хумор"}
{"url": "http://epicenter.bg/article/Elenko-Bozhkov/158672/2/0", "text": "„Не трябваше да се задържа цената на природния газ, което направиха от КЕВР, защото това ще се окаже един много лош рикошет през октомври. Много вероятно е да има скок в цените на природния газ с около 25-27%, както стана през април 2017-а. Това от своя страна ще доведе до скок на топлинната енергия точно в отоплителния сезон, както и до скок на електроенергията за бита.” Това коментира в студиото на предаването „Събуди се“ по Нова телевизия Еленко Божков, енергиен експерт. Заедно с него темата коментира и проф. Атанас Тасев. \"Трябваше сега да има увеличение с 18% на цената на природния газ, защото може да последва скок с 25%-27% и да се получи едно шоково поскъпване на парно и ток“, подчерта Еленко Божков. Проф. Тасев напомни от какво зависи цената на газа. Той заяви, че за момента има тенденции на стабилизация на пазара на петрола. По думите му, ако България имаше много доставчици на газ и на пазара предлагането беше по-голямо от търсенето, тогава щеше да има и пазарен модел. Страната ни има един доставчик и затова не сме в този модел. Според Тасев това увеличение в момента не е фатално.   „Основният проблем в България – ако имаше правилна политика на доходите, нямаше да има такива проблеми. Хората са бедни, не сметките са високи“, добави проф. Тасев. Относно политическите вълнения около новите цени на тока, влезли в сила от 1 юли Атанас Тасев заяви, че няма понятие независимост, просто сега КЕВР има по-малка зависимост. По думите му, Иван Иванов многократно е споделял, че никой никога не му се е обаждал.    ", "date": "2018.07.08", "title": "Еленко Божков: Може да има шоково поскъпване на парно и ток"}
{"url": "http://epicenter.bg/article/Emil-Kabaivanov--Prevrat-v-SDS--Nyama-takova-neshto-/158676/2/0", "text": "Няма преврат в СДС. В това бе категоричен зам.-председателят на партията Емил Караиванов. Караиванов е и кмет на Карлово. Той гостува в в предаването по БНТ \"Денят започва с Георги Любенов\".   За преврат в партията заговори бившият й лидер Божидар Лукарски, след като на националната й конференция в събота за председател бе избран Румен Христов.   „В последната една година се натрупа напрежение, което беше породено от това, че тогавашният председател г-н Лукарски прекъсна контакта с партията, структурите, беше задушен и прекъснат нормалният политически разговор“, заяви в националния ефир Емил Кабаиванов. Зам.-председателят на СДС припомни, че СДС е най-старата демократична партия в България. Според него сега тя трябва да определи къде е мястото й в обединените демократични сили, какво е отношението й към управляващата коалиция и кои са най-важните решения за България, за да може да се развиваме в правилната посока.   Зам.-председателят на десницата категорично отрече тезата на Божидар Лукарски, че той е бил отстранен от управлението заради евентуалното политическо сътрудничество с партията на Валери Симеонов НФСБ. „Причината е, че докато г-н Лукарски беше председател на СДС, партията не функционираше като един нормален политически механизъм“, каза Кабаиванов.    ", "date": "2018.07.08", "title": "Емил Кабаиванов: Преврат в СДС?! Няма такова нещо!"}
{"url": "http://epicenter.bg/article/Mikroyazovir-prelya--dvizhenieto-po-AM--quot-Trakiya-quot--v-posoka-Sofiya-kray-Muhovo-e-ogranicheno/158678/2/0", "text": "Временно е ограничено движението по АМ \"Тракия\" в посока София край Мухово. Това съобщиха от Агенция „Пътна инфраструктура” (АПИ). Ограничението е от пътен възел „Мухово” до пътен възел „Ихтиман” поради преливане на микроязовир при 37-ия км. Движението се пренасочва по пътя София – Ихтиман.    ", "date": "2018.07.08", "title": "Микроязовир преля, движението по АМ \"Тракия\" в посока София край Мухово е ограничено"}
{"url": "http://epicenter.bg/article/Na-7-yuli-naselenieto-na-Balgariya-e-6-988-887/158679/2/0", "text": "Калкулаторът на ООН изчисли, че броят на българите е паднал под 7 милиона, съобщи БТВ. В студиото на „Тази неделя“ по БТВ стана ясно, че до 19 часа на 7 юли населението на България е 6 988 887. Ражданията от началото на годината са 34 105, а смъртността за същия период на време е 54 698. Вчера - 7 юли, са родени 140, починали са 224.   Населението на България се топи и някогашните мечти на социалистическото ни общество за 8-милионна и дори 9-милионния Българин днес са напълно разбити. Доц. Елица Димитрова от БАН като извод заяви, че семейната картина в България категорично се променя.    ", "date": "2018.07.08", "title": "На 7 юли населението на България е 6 988 887"}
{"url": "http://epicenter.bg/article/8-milionniyat-balgarin-mechtal-da-stane-kosmonavt--no-stanal-advokat/158680/2/0", "text": "Емил Хаджиев е 8-милионния българин – роден е на 2 април 1962 г. в Пловдив. Вече е на 56 години, а за това време нацията ни намаля под 7 млн. При раждането му семейството получило 5000 поздравителни телеграми. Една от тях била от съветския ръководител Никита Хрушчов.   Като дете Хаджиев е мечтал да стане космонавт, като повечето деца в България по това време. Станал е адвокат.   Това разказа самият той в предаването „Тази събота и неделя“ по БТВ. -милионният българин има две деца – дъщеря и син, родени през 1994 г. и 1996 г. Признава, че с жена му са ги отгледали трудно. Дъщеря му е компютърен специалист и засега иска да остане в България, синът му е музикант и не вижда бъдещето си у нас – смята да замине за Испания. Повечето близки на Емил Хаджиев живеят в чужбина.    ", "date": "2018.07.08", "title": "8-милионният българин мечтал да стане космонавт, но станал адвокат"}
{"url": "http://epicenter.bg/article/Krasimir-Karakachanov-otkriva-fotoizlozhba-za-140-godishninata-ot-sazdavaneto-na-Balgarskata-armiya/158683/2/0", "text": "Министърът на отбраната Красимир Каракачанов и началникът на отбраната генерал Андрей Боцев ще открият утре, 9 юли, фотоизложба по повод 140 години от създаването на Българската армия, съобщиха от пресцентъра на МО.   Юбилейната фотоизложба под надслов „В кадър – Българската армия днес\" се организира от Министерството на отбраната, съвместно  със Столична община. Тя ще бъде разположена  в Градската градина, пред Народния театър „ Иван Вазов“ от 9 до 23 юли 2018 г.   На 32 пана ще бъде включен снимков материал с исторически характер, който се предоставя от Военноисторическия музей, както и фотоси, отразяващи боеспособността на видовете въоръжени сили на Българската армия. Снимките представят демонстративни бойни действия в реална ситуация, участия в различни полеви учения, национални празници и ритуали. Автор на снимките от съвременния период е  фотографът на Министерството на отбраната Вяра Йовева.   На събитието е поканена да присъства и Йорданка Фандъкова, кмет на София.  ", "date": "2018.07.08", "title": "Красимир Каракачанов открива фотоизложба за 140-годишнината от създаването на Българската армия"}
{"url": "http://epicenter.bg/article/Slatinski--SDS-otdavna-izgorya--Pepelta-mu-be-razhvarlyana-s-mefistofelski-smyah-ot-Pozharnikarya/158685/2/0", "text": "  Може някой да ми се разсърди, но с този нов стар или стар нов лидер, трите букви показват и доказват, че там времето е спряло, само някакви призраци шетат, търсейки късчета плът от едно разпокъсано и разкъсано тяло без дух и без душа. \r\n \r\n \r\n \r\n Може би се надяват лентата да се завърти в обратната посока. И пак накрая да сме много и пак да има искряща вяра.   Само че трябва да помнят - дори да се завърти лентата обратно, тя ще стигне до момента, когато една шепа хора реши с отлюспваща страст: Да сме малко, но да сме истински, твърди, безкомпромисни, единствени и непотворими! Всъщност - да са те, другото и другите - кучата ги яли.   Тогава започна краят на началото. Или началото на края. Все едно.    А тези днес, дращейки с черни нокти по трите букви, всуе се надяват, че има полза от тях. Те отново и отново ще клатят брезичките и ще си въобразяват, че правят вятър. Защото са вятър работа. Изветрели.   Толкова много отиде на вятъра. СДС отдавна изгоря. Пепелта му бе разхвърляна с мефистофелски смях и окончателно на вятъра от Пожарникаря.    Винаги, когато множество сърца горят за една идея, накрая те изгарят - до едно. А на сцената се появява самодоволен и самовлюбен някой Пожарникар. За да сгрее ръчичките си над въглените, останали след яркото зрелище.    Той, Пожарникарят е отрицание на всичко онова, което някога бяха трите букви, дето сега мъркат покорни и се отриват о маншета на панталона му в очакване да им подхвърли нещичко в паничките и душичките.  Такъв е законът на живота. И така ни се пада!  ", "date": "2018.07.08", "title": "Слатински: Така ни се пада! Пепелта на СДС бе разхвърляна с мефистофелски смях от Пожарникаря"}
{"url": "http://epicenter.bg/article/Emil-Karanikolov--Provezhdaneto-na-sreshtata-ot-formata--16---1-quot--v-Sofiya-e-priznanie-za-Balgariya/158686/2/0", "text": "Провеждането в София на срещата от формата „16 + 1\" е признаване на България и региона като стратегически сектор. Оттук нататък следват и партньорство между компаниите. Има политически сигнал, че регионът е стратегически и китайските компании могат да работят с нашите. Изрично е подчертано, че всичко ще става по правилата на ЕС, за да не се разделя и България беше трибуната, откъдето това се каза – поредното постижение на българската държава“.   Това каза за предаването „Неделя 150“ по програма „Хоризонт“ на БНР министърът на икономиката Емил Караниколов.   „Това посещение е само началото. Ние им представихме транспортни и инфраструктурни проекти, които са трансгранични - за целия регион. Те бяха разгледани лично от държавния секретар на Китайската Народна Република. Проведе се и първата среща на междубанковите асоциации, има подписан договор за кредит между ББР и китайската Банка за Развитие за около милиард и половина, от които ще се възползват български малки и средни предприятия Това е началната стъпка. Няма как да очакваме на този форум всичко да бъде подписано. Още вчера започнаха срещите в Министерство на икономиката. Политиците трябва да създадат моста между бизнеса, а бизнесът трябва да се възползва. Имаме покана вече за изложението в Шанхай през ноември. То ще е само за стоки, които ще бъдат внасяни в Китай“.   Караниколов акцентира и върху споразумението, осигуряващо на производителите на тютюн достъп до китайския пазар. Споразумението е за 10 000 тона сушен тютюн. „Стокообменът между България и Китай е около 4 милиарда, от които отрицателното салдо на България е само 200 милиона. Тоест, стоките, които се вкарват от Китай, са с  200 милиона повече от тези, които ние вкарваме. По отношение на инвестиците обаче изоставаме. Това е факт. Около 170 милиона долара са инвестициите, което е изключително малко, но съм сигурен че сега ще бъдат променени В края на този месец ще дойде един от големите губернатори в Китай, който има бюджет от 300 милиона долара само за инвестиции в индустриални зони извън Китай и аз се надявам, че скоро това ще бъде променено.“   Китайците проявяват сериозен интерес към качествени хранителни продукти, каза още министърът. И подчерта: „Изрично казвам качествени. Китай иска качество,“ Високите технологии, инвестициите, индустриалното партньорство, селското стопанство, инфраструктурата, транспорта, туризма и енергетиката също са сфери, в които може да има сътрудничество.   „Само за миналата година от Китай са излезли 100 милиона туристи. Не всички, разбира се, са дошли в  Европа, но голяма част… Изпращаме туристическо аташе, за да може да презентира България. Премиерът на Китай каза, че е очарован от това, което е видял в Историческия музей… Аз мисля, че има какво да види китайският народ от България, а през културата, разбира се, ще развием и икономиката.“ В Централна и Източна Европа китайските инвестиции са много по-малки, отколкото в Западна Европа.   Запитан дали има риск Китай да инвестира само в инфраструктура, по която стоките му да минават към своята крайна цел - платежоспособната Западна Европа, министърът коментира: „Модернизацията на инфраструктурата води до повишаване на доходите и развитие на икономиката. Това е неизбежно! Давам пример България – знаете, където има магистрали, се развиват много добре икономически регионите, а където липсват икономиката е на по-ниско ниво.  Това е показателно и за Западна и Източна Европа. Там, където има добра инфраструктура, ще има икономика“. Икономиката се развива по-добре в тези региони на страната, където са обособени икономически зони, коментира още Караниколов и даде за пример Бургас и Пловдив. Работи се за премахване на дисбаланса. Повече инвеститори, осигуряване на повече пазари за бизнеса и намаляване на административната тежест са основите за да се подобрят доходите на работещите, убеден е министърът.   По време на българското председателство са сключени споразумения за свободна търговия с Астралия и Нова Зеландия, което в дългосрочен план се очаква да повиши износа от Европа за там с над 30% , изтъкна министърът.   По повод митата, които САЩ налага върху алуминия и стоманата и тезите,  че Европа трябва да преосмисли отношенията си към САЩ, той заяви: „Аз мисля, че Съединените Щати са наш партньор, както и всички други. Имаме интерес да седнем на масата и в диалог да решим всички казуси между нас, а не е да се правят тези извънредна мерки“.   Министърът даде актуални данни за растежа на българската икономика, които определи като „наистина положителни“: „През първото тримесечие на годината има нарастване на равнището на Брутния вътрешен продукт в България с 3,6 процента при 2,4 за ЕС средно. През май бизнес климатът в страната продължава да се подобрява с 2,1 пункта и безработицата, по данни на Евростат, намалява в момента с около 5%. Разбира се,  има много, много работа, но ние започнахме от  дъното и имаме. От началото на годината имаме сключени 11 сертификата за инвеститор „клас А“  - това са за около 600 милиона лева инвестиции.\"   В края на миналата година сключихме също за около 500 милиона, а за цялата година имахме доста: „Моето наблюдение е, че инвеститори, които са стъпили на българския пазар започват разширяване на своето производство. Не трябва да забравяме и българския бизнес, който също започва разширяване. Не трябва да гледаме само чуждестранните инвестиции. Проблемът с чуждестранните инвестиции и намалението им дойде поради факта, че те бяха тегли кредити от своите майки - компании и бяха взимали заеми. Миналата година покриха и кредити, платиха и дивиденти - оттам дойде това намаляване“.   \"Колкото повече инвеститори докарваме, толкова повече ще се повишат доходите. В един регион ми казаха: „Господин министър не ни водете инвеститори, защото ни откраднат работниците“. Колкото повече инвеститори започнат да се конкурират за тези работници, начинът е един - да повишават заплатите и да подобряват условията на труд. Това е нашата цел.\" „Ние вървим с балансирани темпове, но нашите показатели са реални и това се вижда от инвеститорите.“     ", "date": "2018.07.08", "title": "Емил Караниколов: Провеждането на срещата от формата „16 + 1\" в София е признание за България"}
{"url": "http://epicenter.bg/article/Krum-Zarkov-/158687/2/0", "text": "\"При обсъждането на доклада на КЕВР, лидерът на БСП Корнелия Нинова зададе конкретен въпрос на Иван Иванов - как и кога мисли да изпълни Закона за енергетиката. Той недвусмислено заяви, че комисията, която той ръководи, няма да изпълни закона. Затова ние реагирахме с искането за неговата оставка, защото това е отказ от изпълнение на служебните задължения ”. Това каза зам.-председателят на ПГ на „БСП за България” Крум Зарков пред БНР. Той добави, че от самото начало на аферата с ЧЕЗ и появата на никому неизвестна фирма, която иска да купи 1/3 от българското електоразпределение, КЕВР прави всичко възможно, за да не се произнася по тази сделка. „Това ни кара да мислим, че там има някакъв проблем”, каза още Зарков. Народният представител заяви, че левицата иска КЕВР да обясни ясно, притежава ли новият кандидат – купувач на ЧЕЗ техническата, финансова и материална експертиза да изпълнява лицензията на дружеството. „От  дебата за оставката на Иван Иванов имаше смисъл. С него показахме, че БСП няма да позволи темата за ЧЕЗ да бъде заметена в ъгъла. Иван Иванов трябва да знае, че законът не се тълкува, а се изпълнява. КЕВР рано или късно ще трябва да се произнесе по тази сделка”, категоричен бе Крум Зарков.     „ В средата на годината, няколко месеца преди приемането на новия бюджет, резки стъпки по промяна на акциз, като този за т.нар. бездимни цигари, не се предприемат”, заяви Крум Зарков. Той коментира, че или има сериозен проблем с бюджета, който не се показва, или има скрити интереси и опит за подпомагане на един от конкурентите. \"Става дума за изделия, които са с иновативен характер и имат отношение към общественото здраве. Навсякъде в Европа тези изделия се таксуват по-малко от останалите”, обясни народният представител. Той добави, че бомбастичното обявяване за 100% вдигане на акциза и противоречията в управляващото мнозинство по темата, не е сериозен начин за правене на бюджетна политика.    ", "date": "2018.07.08", "title": "Крум Зарков: БСП показа, че няма да позволи темата за ЧЕЗ да бъде заметена в ъгъла!"}
{"url": "http://epicenter.bg/article/Tsvetanov-zaminava-za-SASht--shte-uchastva-v-8-ata-Transatlanticheska-konferentsiya-na-mozachnite-trastove/158688/2/0", "text": "Председателят на ПГ на ГЕРБ и заместник-председател на партията Цветан Цветанов заминава на едноседмично работно посещение във Вашингтон. Там той ще участва в 8-ата Трансатлантическа конференция на мозъчните тръстове „В преосмисляне на голямата трансатлантическа сделка“. 8-ата Трансатлантическа конференция на мозъчните тръстове ще се състои от 8 сесии, които са посветени на: състоянието на ЕС и САЩ, влиянието на Брекзит върху САЩ и Европа, възможностите и предизвикателствата, създадени от новите технологии, както и трансатлантическите перспективи за технологиите. На форума ще се обсъждат още съвременните проблеми и предизвикателства за бъдещето на трансатлантическата търговия, бъдещето на НАТО и трансатлантическото споделянето на отговорности, трансатлантическо единство в свят на геополитическо съперничество и борбата с тероризма и трансатлантическата политика в Близкия Изток.   Преди участието си в 8-ата Трансатлантическа конференция на мозъчните тръстове, председателят на ПГ на ГЕРБ Цветан Цветанов ще се включи и в 9-ата Среща на върха на Трансатлантическата парламентарна група. Тя ще се проведе във Вашингтон на 10 юли 2018 г. (вторник), като участниците в нея ще коментират актуални политически теми, касаещи отношенията между ЕС и САЩ и международната сигурност. В рамките на работното си посещение във Вашингтон Цветан Цветанов ще проведе редица срещи с представители на правителствени и неправителствени организации от САЩ и Европа.    ", "date": "2018.07.08", "title": "Цветанов заминава за САЩ, ще участва в 8-ата Трансатлантическа конференция на мозъчните тръстове"}
{"url": "http://epicenter.bg/article/Iliyana-Yotova--Dnes-chesto-golemite-dumi-izmestvat-golemite-kauzi/158689/2/0", "text": "Много често днес големите думи изместват големите каузи. Не е достатъчно само да получим потупване по рамото отвън, да ни признаят от Европа, важно е и да се обърнем към проблемите на българските граждани. Това заяви вицепрезидентът Илияна Йотова в Ракитово, където бе официален гост на празника на града, отбелязван на 7 юли, съобщиха от прессекретариата на държавния глава. Според нея политиците са в дълг към българските граждани, защото истински лидери са онези, които се обръщат към проблемите на малкия човек и намират смисъл в това да помагат.  Жителите на Ракитово са пример, че когато има общи мечти и идеи родното място се развива, посочи вицепрезидентът. Много времена са минали от основаването на града, много неща са се променили, но едно остава неизменно – сплотеността на хората, подчерта Илияна Йотова. Тя припомни интересното минало на Ракитово - от древните траки и римляни, през Възраждането до наши дни. Имате уникален шанс да живеете на място, надарено не само с природа, но и с история, каза вицепрезидентът и допълни, че от Ракитово са тръгнали бележити българи – писатели, учители, лекари, музиканти и хората са най-голямото богатство на града. Илияна Йотова пожела на жителите на Ракитово Часовниковата кула - един от символите на града, да продължи да отмерва бъдещи успехи и поколения, които ще оставят по нещо от себе си.  Вицепрезидентът връчи плакет и грамота на тазгодишния носител на званието „Почетен гражданин” и почетни знаци на изявени жители на общината с принос в сферата на икономиката, образованието, културата, музейното дело. За своята ангажираност към Ракитовския край Илияна Йотова получи от председателя на Общински съвет Нина Димова символичен подарък – дърворезба от местен автор.  По-рано през деня Илияна Йотова се срещна с кмета на община Ракитово Костадин Холянов. ", "date": "2018.07.08", "title": "Илияна Йотова: Днес често големите думи изместват големите каузи!"}
{"url": "http://epicenter.bg/article/Merkel-podcherta-angazhimenta-si-za-povishavane-na-razhodite-na-Germaniya-za-otbrana/158669/7/0", "text": "Генералният секретар на НАТО Йенс Столтенберг призова Германия да увеличи разходите си за отбрана. В интервю за германското издание \"Билд ам зонтаг\", в навечерието на срещата на върха на алианса в средата на следващата седмица, Столтенберг похвали германското обещание да отделя повече пари за отбраната, но каза, че очаква от Берлин да направи още повече.   Той припомни, че страни от алианса са обещали да увеличат разходите си за отбрана до 2 процента от Брутния си вътрешен продукт до 2024 г. Германският канцлер Ангела Меркел подчерта своя ангажимент за чувствително повишаване на разходите на страната си за отбрана, предаде ДПА. Агенцията отбелязва обаче, че Меркел обаче е оставила открит въпроса дали Германия ще изпълни целите на НАТО - деликатна тема преди срещата на върха на Алианса другата седмица. \"Ние дължим на многото войници, които ни пазят в безопасност, добро оборудване\", заяви Меркел в седмичното си радиообръщение. Тя потвърди ангажимента на страните от НАТО да повишат до 2024 г. своите разходи за отбрана до 2 процента от Брутния си вътрешен продукт. Данни от Берлин показват, че ще има първоначално увеличение от процент и половина от Брутния вътрешен продукт. По този повод Столтенберг изрази надежда, че Германия ще се стреми да изпълни целта от 2 процента навреме. Американският президент Доналд Тръмп заплаши с последици, ако съюзниците не повишат разходите си за отбрана до целевото равнище от 2 процента, включително с евентуално оттегляне на САЩ от Алианса, отбелязва ДПА. \"Нуждаем се от НАТО през XXI в. - и като гаранция за нашата сигурност, и като трансатлантически съюз\", посочи в обръщението си Ангела Меркел, визирайки Съединените щати.        ", "date": "2018.07.08", "title": "Меркел подчерта ангажимента си за повишаване на разходите на Германия за отбрана"}
{"url": "http://epicenter.bg/article/Na-Ostrova-ne-zhelayat-Tramp--Gotvyat-mu-nay-mashtabniya-dosega--quot-protesten-karnaval-quot--/158671/7/0", "text": "Протестен карнавал очаква Доналд Тръмп във Великобритания, предават AFP и агенция \"Фокус\".   Серия от протести из цялата страна ще посрещнат американския президент Доналд Тръмп по време на четиридневното му пътуване във Великобритания от четвъртък, като организаторите се надяват да съберат една от най-големите демонстрации в страната от десетилетия след поредица от дипломатически разправии.   Разделящият обществото американски лидер, пристигащ след срещата на върха на НАТО в Брюксел, ще бъде предимно далеч от Лондон по време на обиколката, която се очаква да изкара десетки хиляди хора по британските улици.   \"Убедени сме, че ще има огромни демонстрации срещу Тръмп, където и да се появи\", каза Крис Найнам от коалицията \"Спри войната\", която помага за организирането на така наречения \"протестен карнавал\". \"Протестът срещу Тръмп ще бъде истински празник на разнообразието, което обичаме в Обединеното кралство - и ще даде силен сигнал, че неговото послание за омраза и разделение не е добре дошло в тази страна\".   Американският президент е непопулярен във Великобритания, където неговият остър стил и твърдата политика \"Америка на първо място\" предизвикаха недоволство в целия политически спектър и в обществото.   Той беше силно критикуван миналата година, включително от премиера Тереза Мей, след като сподели три предизвикателни анти-мюсюлмански видеозаписа, публикувани от крайнодясната група „Великобритания на първо място“.   Опозиционни парламентаристи, подкрепени от онлайн   да отмени поканата за държавна визита, когато се срещна с Тръмп във Вашингтон след инагурацията му през януари миналата година. \r\n \r\n \r\n \r\n", "date": "2018.07.08", "title": "На Острова не желаят Тръмп. Готвят му най-мащабния досега \"протестен карнавал\" "}
{"url": "http://epicenter.bg/article/Turskoto-pravitelstvo-osvobodi-oshte-blizo-19-hilyadi-darzhavni-sluzhiteli/158674/7/0", "text": "Правителството на Турция прие постановление в рамките на действащия режим на извънредно положение, въведен след неуспешния опит за преврат през юли 2016 година, на основание на който се освобождават още 18 632 души, заподозрени, че са участвали в организацията на ислямския проповедник Фетулах Гюлен, предава РИА Новости. Съгласно постановлението, публикувано в неделя в „Държавен вестник“, от Въоръжените сили на Турция са уволнени 6152 души, включително 3077 от сухопътните войски, 1126 от военноморските сили и 1949 от Военновъздушните сили. От службите за сигурност са освободени 8998 служители, 649 от които от жандармерията. Уволненията засегнаха и Министерството на правосъдието (1051 души), на образованието (658), Дирекцията по вероизповеданията („Дианет“) (240), Министерството на външните работи (38) и държавните университети (199). Освен това са закрити 12 обществени организации, три вестника и един телевизионен канал. Това е най-голямата група държавни служители, уволнени в рамките на едно държавно постановление, прието в условията на извънредно положение. По-рано президентът на страната Реджеп Таийп Ердоган заяви, че то може да бъде отменено на 18 юли, когато изтича поредния тримесечен срок на действието му.    ", "date": "2018.07.08", "title": "Турското правителство освободи още близо 19 хиляди държавни служители"}
{"url": "http://epicenter.bg/article/Merkel-poiska-poveche-NATO-na-Iztochniya-flang/158675/7/0", "text": "   Това представлява препотвърждение за актуалното състояние на Алианса и послание от най-влиятелния европейски лидер за бъдещата посока на движение на организацията, смятат от изданието. Някои европейски лидери и анализатори се опасяват, че президентът на САЩ Доналд Тръмп, който ще вземе участие във форума и в миналото определи НАТО като „остаряла“, ще се опита да подкопае допълнително Алианса, допълват от „Политико”.   „Предизвикателствата пред НАТО се промениха драстично през последните години“, отбеляза Меркел във видеосъобщение и обясни, че след анексирането на Крим от Русия и намесата ѝ в Източна Украйна сега е важно „фокусът да падне върху отбраната на Алианса“.     Много скоро след срещата на НАТО, американският президент заминава за Хелзинки, където трябва да се види (на 16 юли) с руския си колега Владимир Путин и това предизвиква опасения в някои, че Вашингтон може да предприеме ходове, които не е координирал със съюзниците си. „Разбира се, че искаме да имаме отговорни отношения с Русия“, подчерта Меркел в съобщението, като добави, че „именно за това ще продължим разговорите в рамките на Съвета Русия - НАТО“. Същевременно обаче Алиансът „трябва да покаже, че е готов да ни защитава“, категорична е Меркел.   Изданието смята, че на срещата в Брюксел, на 12 юли, е много вероятно Доналд Тръмп отново да поиска от съюзниците си да отделят договорените на срещата в Уелс през 2014 година 2% от БВП за отбрана.   Основна жертва на критиките му е Берлин, който в момента отделя по 1,24% от бюджета за армията и се очаква догодина делът на тези разходи да се увеличи до 1,31%. „Политико“ припомня, че по-рано тази година Меркел и германският министър на отбраната Урсула фон ден Лайен са уверили, че ще увеличат военните разходи на 1,5% от БВП до 2024 година, но не са посочили кога процентите ще достигнат до 2.  ", "date": "2018.07.08", "title": "Меркел поиска повече НАТО на Източния фланг"}
{"url": "http://epicenter.bg/article/Tryudo-se-izvini-na-zhena-za--quot-nepristoyno-quot--povedenie-predi-blizo-20-godini/158695/7/0", "text": "Бивша репортерка в канадски вестник каза, че канадският премиер Джъстин Трюдо й се извинил, след като тя разкрила, че той се държал по думи те й \"непристойно\" с нея преди близо две десетилетия, предаде Асошиейтед прес. Роуз Найт работела във вестник \"Крестън вали адванс\" през 2000 г., когато по време на отразяване на музикален фестивал в Британска Колумбия била \"опипана\" от Трюдо. Тогава той не заемал политически отговорни постове. Роуз Найт каза, че не планира други действия във връзка с \"инцидента\". Тя допълни, че отдавна е приключила кариерата си като репортер и че досега не е правила изявление по въпроса, защото се притеснявала да не засегне личния живот на семейството си. Трюдо пък каза, че уважава решението на Найт да говори за случилото се преди 18 години, но допълва, че спомените му за тяхната среща са други.      ", "date": "2018.07.08", "title": "Трюдо се извини на жена за \"непристойно\" поведение преди близо 20 години"}
{"url": "http://epicenter.bg/article/Sarbiya-shte-poluchi-edin-miliard-dolara-ot-Kitay-za-izgrazhdane-na-visokoskorostna-zheleznitsa/158696/7/0", "text": "Сърбия ще получи 943 милиона евро от китайски инвеститори за изграждането на третата част от високоскоростна железница, свързваща Белград с Будапеща, което трябва да подобри транспортните комуникации между региона и останалата част от Европа, пише скопското електронно издание „Фактор“, цитирано от \"Фокус\". Вицепремиерът и министър на строителството, транспорта и инфраструктурата на Сърбия Зорана Михайлович подписа съответния договор с китайските инвеститори на срещата в София. „Това е най-важният проект за региона в момента и тук не говорим само за Сърбия. С него се свързва Централна Европа с пристанището в Пирея в рамките на китайската инициатива „Един пояс – един път“, заяви Михайлович.   „Фактор“ коментира, че китайски и руски компании вече строят първите 75 километра от ж.п. линията, а с днешния договор Сърбия е поела ангажимент да построи още 108,1 километра, като работните дейности ще започнат през 2019 година.   Този проект, пише македонската медия, трябва да направи Сърбия влиятелна транзитна държава на европейския транспортен коридор номер 10.  ", "date": "2018.07.08", "title": "Сърбия ще получи един милиард долара от Китай за високоскоростна железница"}
{"url": "http://epicenter.bg/article/Putin-pozdravil-ruskite-futbolisti--Narekal-gi-geroi-za-igrata-sreshtu-Harvatiya/158697/7/0", "text": "Президентът на Русия Владимир Путин нарекъл руските футболисти герои, след като гледал играта им в мача с Хърватия снощи, съобщи РИА Новости. За това разказа пред медиите говорителят на Кремъл Дмитрий Песков.   \"Сборная\" отпадна на 1/4-финалите след драматична загуба от Хърватия с дузпи. По време на мача Путин два пъти се обадил на националния селекционер Станислав Черчесов. След часа той отново му позвънил и отбелязал „красивата, волева игра“ на отбора в този „исторически мач“. И отново поздравил отбора, треньорския щаб и всички, които имат отношение към играта на тима.   \"Путин гледаше мача, подкрепяше отбора. Нашите загубиха в един изключително красив и честен двубой. Всички играчи са невероятни. За нас те са герои. Те „умираха“ на терена. Гордеем се с тях\", каза още Дмитрий Песков.   Владимир Путин не беше на стадиона в Сочи снощи, но на мача присъстваше премиерът на страната Дмитрий Медведев. Той проследи мача в компанията на президента на ФИФА Джани Инфантино и държавния глава на Хърватия Колинда Грабар-Китарович.          ", "date": "2018.07.08", "title": "Путин поздравил руските футболисти! Нарекъл ги герои за играта срещу Хърватия"}
{"url": "http://epicenter.bg/article/Parvite-dve-momcheta-ot-blokiranite-v-peshtera-v-Tayland-izlyazoha-nevredimi/158698/7/0", "text": "  Шест от блокираните в наводнената пещера в Северен Тайланд момчета са изведени, съобщи високопоставен предтставител на медицинския екип на спасителната операция, цитиран от Ройтерс и БТА. По-рано днес властите започнаха опасната мисия по извеждането на 12-те момчета и треньора им от пещерата, където те бяха блокирани   Първитe две момчета от групата, блокирана в пещера в Тайланд, излязоха невредими, съобщиха по-рано местни източници.    Според очевидци момчетата сами са се придвижили до очакващите ги на изхода линейки, предаде за bTV журналистът Панчо Благоев, който живее в Тайланд. Рисковата операция по спасяването на момчетата започна по-рано днес и не е ясно колко време ще продължи. Първото момче се е появило на изхода на пещерата в 17:40 ч. местно време (13:40 ч. българско време). Второто го е последвало 10 минути по-късно. Двете деца са се отправили към медицинските палатки за първоначален преглед. Сред това ще се прецени дали да бъдат превозени в болницата в областния център Чанг Рай.   Около 7 ч. тази сутрин медиите бяха преместени на 2 км от входа на пещерата, за да не пречат на спасителната операция.   Преди около час шефът на оперативния щаб Наронгсак Осотанакорн, губернатор на провинция Чанг Рай, потвърди, че момчетата са напуснали кухината, в която се бяха укрили, и са поели по опасния път навън.      ", "date": "2018.07.08", "title": "Шест момчета вече са изведени от тайландската пещера (ОБНОВЕНА)"}
{"url": "http://epicenter.bg/article/Viena--I-sled-100-g--nyama-da-priemem-obratno-bezhantsi/158699/7/0", "text": "Австрия няма да приеме нито един бежанец обратно от Германия. Това предупреждение отправи австрийският вътрешен министър Херберт Кикъл пред местното издание \"Остерайх\", цитиран от БГНЕС и Нова телевизия.   \"Ние няма да приемаме, когото и да било, за когото не носим отговорност. Това е положението и точка\", каза Кикъл по повод изявлението на неговия германски колега Хорст Зеехофер, че \"ще накара Австрия да приеме споразумението за реадмисия за масово връщане на бежанци обратно по границите\". Кикъл съобщи, че е имал два разговора със Зеехофер и в тях е обещано, че няма да има връщане обратно на бежанци.   Вътрешният министър на Австрия изрази надеждата, че ще има разговор по този въпрос на германския канцлер Ангела Меркел с властите в Италия и Гърция. \"Всичко обаче трябва да бъде много ясно. Всеки договор, който ще бъде във вреда на Австрия, ние няма да го подпишем дори и след 100 години\", предупреди Кикъл и съобщи, че \"Австрия ще реагира на всеки по-строг германски контрол по границата\".  \"Ние по принцип ще увеличим контрола по южната си граница. По този начин Австрия ще помогне и на самата Германия. Така ние ще изместваме натиска по-далеч и един ден той да бъде там, където се намира и самият проблем - по външните граници на ЕС\", казва още Кикъл. Според него създаването на приемни центрове в Северна Африка е само средносрочно решение. В тях не може да се подават молби за получаване на убежище. Тези центрове трябва да бъдат управлявани от страните от северната част на Африка с финансовата помощ на ЕС, смята австрийският вътрешен министър Херберт Кикъл.     ", "date": "2018.07.08", "title": "Виена: И след 100 г. няма да приемем обратно бежанци!"}
{"url": "http://epicenter.bg/article/Zeehofer--Sporovete-v-koalitsiyata-priklyuchiha--Gledame-napred-/158700/7/0", "text": "След няколкото седмици на заплаха за разпадане на правителствената коалиция в Германия заради спорове по имиграционната политика вътрешният министър Хорст Зеехофер заявява, че дискусията е приключила и членовете на коалицията гледат в бъдещето, предадоха ДПА и БТА. В интервю за днешния брой на таблоида \"Билд\" Зеехофер, който е лидер на баварския Християнсоциален съюз (ХСС), заявява: \"Гледаме напред\". \"Винаги съм казвал, че предното стъкло [на автомобила] е по-голямо от огледалото за обратно виждане. Това е правило, което спазваме винаги\", подчертава той. Зеехофер смята, че няма основание да се разменят извинения между него и канцлера Ангела Меркел. \"Ние имахме спор по подробностите. Но по никакъв начин нямаше персонални атаки\", твърди баварецът. По думите му за него и за Меркел е било въпрос на \"дълг и отговорност\" да имат добро сътрудничество. \"Никой от нас не е поставял някога под въпрос бъдещето на коалицията. Ние се борехме за решаването на политически въпрос и накрая намерихме добро решение\", обяснява Зеехофер.   Запитан за отправената заплаха да подаде оставка, лидерът на ХСС отговаря, че това е \"история\".      ", "date": "2018.07.08", "title": "Зеехофер: Споровете в коалицията приключиха. Гледаме напред!"}
{"url": "http://epicenter.bg/article/Fronteks--Noviyat-migratsionen-pat-e-prez-Ispaniya/158701/7/0", "text": "Директорът на европейската гранична агенция Фронтекс Фабрис Леджери предупреди, че може да се отвори нов миграционен път между Африка и Европа, предаде ДПА, цитирана от БТА.   \"Ако ме попитате какво е най-голямото ми безпокойство в този момент, ще кажа Испания\", заяви той пред германското издание \"Велт\". Само през юни около 6000 мигранти са преминали през Западно Средиземноморие от Африка в Испания.  \"Ако броят продължава да нараства, този път ще стане най-важен\", предупреди Леджери. Години наред мигрантите през Средиземно море пристигаха в Италия, а после в Гърция. Испания бе на трето място. Нови данни на Международната организация за миграцията показаха, че през първата половина на миналата година 85 000 незаконни мигранти са стигнали в Италия, а 6500 в Испания, но през същия период на настоящата година 16 700 мигранти са стигнали в Италия, а в Испания са 15 600, което бележи увеличение. Леджери заяви също така подкрепа за обособяване на центрове в Северна Африка, където да бъдат докарвани спасени в Средиземно море мигранти. Идеята се зароди на срещата на върха на европейските лидери в края на юни.    ", "date": "2018.07.08", "title": "Фронтекс: Новият миграционен път е през Испания"}
{"url": "http://epicenter.bg/article/Pet-vagona-ot-patnicheski-vlak-sa-deraylirali-v-Turtsiya--ima-zhertvi/158712/7/0", "text": "Пет вагона от пътнически влак са излезли от релсите в Северозападна Турция, в район близо до гръцката граница, съобщиха турски медии, цитирани от Ройтерс.   Има ранени и загинали, но броят им не се уточнява. Според телевизия Си Ен Ен Тюрк инцидентът е причинен от рухнал мост.    ", "date": "2018.07.08", "title": "Пет вагона от пътнически влак са дерайлирали в Турция, има жертви"}
{"url": "http://epicenter.bg/article/Gen--Kircho-Kirov--Targovskata-voyna-mezhdu-Kitay-i-SASht-bi-mogla-da-sblizhi-ES-i-Kitay/158690/11/0", "text": "Британските власти се опитват да поддържат огъня срещу Русия с твърденията на вътрешния министър, че Москва използва Великобритания като бунище за отрови, заявява в интервю за \"Фокус\" бившият шеф на разузнаването ген. Кирчо Киров. Той коментира и форумът \"16 плюс 1\".   - Знаете ли, звучи куриозно и смехотворно, ако нямаше пострадали хора. Разбира се, далеч съм от мисълта, и аз, и сериозните анализатори, че Русия използва Великобритания като „бунище за отрови“. Това, което може да се каже в конкретния случай, е опитът за пряка връзка, която се хвърля между случаят „Скрипал“, бившия руски разузнавач от военното разузнаване на Русия Скрипал и неговата дъщеря, и този случай на отравяне. Една връзка, която, очевидно е, че се прави умишлено от британските власти. Засега е трудно да се кажа с каква цел, но най-малкото да се поддържа напрежението по отношение на Русия. Русия е най-малко заинтересована, особено в момента, от подобни скандали, в които да се преплита и да се свързва нейното име. В момента се провежда особено успешно организационно от руска гледна точка, пък и от международна гледна точка световно първенство по футбол на територията на Русия и най-малко в такъв момент някой от руските власти би си поставил задача да използва подобни действия, да провежда подобни действия, които биха ударили силно по имиджа на страната. Струва ми се, че това е опит на британските власти да продължат да поддържат, образно казано, огъня срещу Русия, напрежението срещу Русия и е трудно да се предположи с какъв край ще завърши всичко това. Видно е, че случаят „Сркипал“ лека-полека остана в миналото. Още повече да припомним на слушателите, че и той беше свързан със знаменателно за Русия събитие, а именно президентските избори в онзи период, преди няколко месеца в Русия, така че видимо и тук има някаква подобна връзка. И тя се корени в опита на британските власти да установят тази връзка между двете събития.   - Големият въпрос е, дали наистина е организирано такова отравяне. - Вижте, твърде много противоречия има във всичко това, което се случва, и твърде малко достоверна информация, за да се направят сериозни изводи. Големите противоречия започват с това, че най-напред беше обявено, че става дума за натравяне или за прекомерна употреба на дрога, на наркотици, след това постепенно някак си тази констатация беше променена и изведнъж се отиде към използването на отровата, на нервнопаралитичното вещество „Новичок“. Дори самото название „Новичок“ по един естествен начин хвърля връзката към Русия и това пролича и в изказванията на министъра на вътрешните работи на Великобритания и на неговия заместник, които призоваха Русия да даде отговор. Пита се във въпроса за какво да даде отговор Русия в конкретния случай? Кой има интерес? Аз мисля, че е възможно да се допусне, че в случая е заинтересовано британското правителство, защото имаме големия проблем на Британия, свързан с Брекзит, имаме големия проблем на Великобритания, свързан с двустранните отношения със САЩ, имаме големия проблем на Великобритания във връзката с излизането, с Брекзит, с ползването на големите масиви от разузнавателни данни, които са концентрирани в ЕС. В същото време ето сега предстои самит на НАТО, среща на НАТО на върха, други ден на 12-и, и, разбира се, особено важно, което бих желал да подчертая, предстои важна стратегическа среща, ако можем да го наречем така, на четири очи между президента на САЩ Доналд Тръмп и президента на Русия Владимир Путин. Всичко това очевидно не дава възможност на британското правителство да спи спокойно и опасенията, че е възможно да настъпи изменение в политиката на САЩ към Русия в някакъв неодобряван или неприеман от британското правителство вариант или очертаващи се тенденции, това би могло да бъде една от причините да се предизвика такъв скандал, който да заостри в негативен план отношението и вниманието към Русия в този момент.   - Особено на Балканите.   - Внушаваща респект сума. Знаете ли, вие ме хвърляте към много аспекти на развитието на международната обстановка.   - Аз се опасявам, че едва ли има единен център, но при всички случаи има интереси. И национални интереси, и тези интереси по един най-безпрекословен начин са демонстрирани от САЩ, от политиката на президента Тръмп, която има откровено интровертен характер. В този смисъл, ако приемем, че това може да бъде център, очевидно е, че около този център се въртят и всички други събития и акценти, върху които вие насочихте вниманието – нашето и на слушателите. Очевидно е, че това, което се случва във Великобритания, ще насочи политиката, усилията на британското ръководство към ангажиране с тези събития, с този случай на натравяне. Ще наблюдаваме вторично ангажиране на повечето от съюзниците на Великобритания по линия на НАТО. По линия на ЕС вече е малко по-трудно, защото Брекзит се явява стагниращо отношенията на Великобритания с ЕС условие. Но при всички случаи Великобритания ще се опита да ангажира срещу Русия вторично, както в случая със „Скрипал“, повечето от своите съюзници в НАТО. Възможно е вследствие на това Великобритания да поиска от своите съюзници допълнителни мерки към тези, които бяха предприети, както по случая „Скрипал“ по обявяване персона нон грата на служители от руски дипломатически мисии и друг вид външни представителства на Русия. Възможно е да поиска Великобритания засилване на санкциите срещу Русия. Друг е въпросът, как всичко това ще се възприеме и от САЩ, и от останалите съюзници по НАТО и по ЕС. Защото големият проблем в отношенията между САЩ и ЕС това са преди всичко икономическите фактори, икономическите взаимоотношения между двете страни. А що се отнася до търговската война Китай и САЩ, смело бих могъл да предположа, че на тази основа между ЕС и Китай би могла да възникне някаква платформа за взаимно разбирателство, което да е насочено към защитата на интересите на държавите от ЕС и интересите на Китай. Противно на налаганите от САЩ мерки, икономически и финансови преди всичко. Очевидно е, че можем да предположим, че за Русия известен печеливш ефект от всичкото това, което се случва, има като че ли в повечето случаи извън санкциите, които й налагат ЕС и САЩ, в повечето случаи не се явява страна до такава степен в тази търговска война, както са ангажирани Китай и ЕС. Въпреки че вчера или онзи ден и Русия наложи от своя страна някакви мерки по отношение на търговските отношения със САЩ. - Във всички случаи играта, която води САЩ и която, както вече казахме, има интровертен характер, насочен по посока преди всичко за защита на интересите на САЩ, има своята роля и своето място при създаването на такава група. Тук бих насочил вниманието към два акцента. Първото е, че тази група, трудно е да се каже, въпреки заявена само в писмо за намерение, трудно е да се каже как се вписва в рамките на общото споразумение, в т.нар. перманентно структурирано сътрудничество на ЕС, заявено в споразумение, или т.нар. ПЕСКО, заявено още в протокола, т.нар. Португалски протокол от 2009 г. и създадено по същество през декември миналата година от 25 държави от ЕС, в които като съосновател и учредител влиза и България. Това първо, тоест как се вписва тази група в общото споразумение за засилване на отбранителните способности на ЕС. Дали това способства, дали се противопоставя, трудно е, ние нямаме достатъчно информация и най-малкото струва ми се, че няма достатъчно такава информация в България, защото тази тема не беше експлоатирана и не беше поставяна на вниманието на Европа по време на българското европредседателство. Вторият аспект е именно какви са възможностите и критериите за участие в една такава група, така както са формулирани изначално в това писмо за намерение. И въпросът е, дали на тези критерии са в състояние да отговорят всички държави членки на ЕС.   - Точно това имам предвид. И дали това няма да насочи развитието на ЕС, да го разфокусира, да го разконцентрира в различни посоки по отношение на общите принципи за европейска сигурност и отбрана. Струва ми се, че това са основните акценти, върху които трябва да съсредоточим вниманието. И има и един трети много важен момент. Той е свързан с това доколко тази група и как тази група ще се вписва в рамките на общото взаимодействие между НАТО и ЕС. Защото известно е, че вдругиден предстои да се подпише, на 12-и на срещата на върха на НАТО, предстои да се подпише ново споразумение за сътрудничество между НАТО и ЕС, или поне така са първоначалните съобщения. И в този смисъл такава група се явява някакво междинно звено, което внася нови критерии, внася нови идеи, нови акценти в развитието на общото споразумение за европейска политика за сигурност и отбрана и във взаимоотношенията в НАТО: как ще се финансира това, до каква степен то ще е в унисон с принципите, залегнали в ПЕСКО за създаване на общи платформи на общи видове въоръжения, за увеличаване на разходите за отбрана до 2% от БВП. Всичко това са въпроси, които тепърва ще търсят своя отговор и ние в момента, както и да го коментираме, трудно можем да изкажем някакво по-обосновано предположение, как ще се развие тази инициатива. Съществува и опасението, че тази инициатива може да доведе до поставяне на допълнителни граници, допълнителни разграничения в рамките на ЕС. Така че ето много въпроси, малко отговори на този етап. - Аз мисля, че светът вече е далеч по-различен и основополагащите принципи на световното устройство, които бяха заложени в Ялта, като че ли са на път да изживеят своето значение. Особено при променената политика на САЩ, при развитието на света при тези нови обстоятелства вече липсва един от факторите в Ялтенското споразумение. А именно Съветският съюз, който се разпадна 1991 г., и Русия едва ли е в състояние докрай да поеме цялата тежест и всички отговорности, които носеше онази велика и вече не съществуваща държава на плещите си за съдбата на света. Но Русия така или иначе полага усилия да се превърне в един от центровете на тези концентрични кръгове, които вие определихте, и във всички случаи нейната роля, нейното влияние ще продължат да нарастват. А това е видимо и от политиката на президента Путин, и от реалното състояние на нещата на световната арена. Така че ще бъдем тепърва свидетели на опити за промяна на световното статукво. И тази промяна ще върви към развитието на света като свят с няколко центъра, а не само с един-единствен доминантен център с връх САЩ. - Въпросът е кратък, но отговорът е труден. Защото дори обстоятелството, че България не постави на своето внимание като председател на ЕС в този шестмесечен период факта за обсъждане на цялостното споразумение ПЕСКО, на тази структурирана програма или инициатива, както и да я наречем, въпреки че вече участва в три от програмите по това споразумение, е показателно, че нашата държава все още няма изработена сериозна политика и сериозни държавни концепции за своето място в този толкова сложен и изпълнен със съскащи от всички страни змии свят.  ", "date": "2018.07.08", "title": "Ген. Кирчо Киров: Търговската война между Китай и САЩ би могла да сближи ЕС и Китай"}
{"url": "http://epicenter.bg/article/Valentin-Radev-kam-shofyorite--Namalete-skorostta--za-da-se-priberete-zhivi-/158703/2/0", "text": "Шофьорите да намалят скоростта, за да се приберат жив. Такъв призив отправи министърът на вътрешните работи Валентин Радев чрез \"Канал 3\".   Апелът му е заради множеството катастрофи в днешния ден. Той предупреди, че метеорологичната обстановка е усложнена и е необходимо повече внимание. Самият министър се озова на мястото на събитието при една от катастрофите на магистрала „Тракия”, между 26-ия и 27-ия км в посока Пловдив. „Всички, които пътуват, да ни чуят, да намалят скоростта. 110 пише! Дори да намалят и повече, за да се приберат живи. Тук има катастрофа, на 37-и км има катастрофа. От тази страна има още една катастрофа”, обясни Радев. Той изтъкна и че много от младите шофьори карат неразумно. „Това момиче, което се е завъртяло с мерцедеса и което се е ударило с още две коли, няма 5 месеца шофьорски опит. И полицаят тук това ми каза - „Г-н министър, някой тренира ли ги в дъжд тези хора”. И той възмутен, че млади хора... – сега тези казаха, че не са карали с висока скорост, но се е получил аквапланинг и мерцедесът се беше обърнал”, обяви министърът на вътрешните работи. „За щастие няма нито една жертва за тези катастрофи от днес”, продължи Радев. „Съжалявам, че така се случва, нарочно направихме вчера брифинг, за да предупредим. Изненадвам се, че продължават да фучат с такава скорост. Моля ги чрез вас, да внимават със знаците. Пътят е хубав и може би това ги подвежда. Но щом капне дъжд, веднага да намаляват. На знака е написано ясно каква трябва да е скоростта при дъжд. Дори и да няма такъв, водата не се е оттекла. Да внимават с пътя”, отново призова Радев. И уточни, че за въпросния участък край 26-ия километър ще има разговор с регионалния министър Нанков, за да може да бъде допълнително обезопасен.   За участъка край Ихтиман, където временно магистралата бе затворена заради прелял язовир, той обясни: „Направено е каквото трябва, работи се. Направен е канал и водата си минава по обходен път. Това, което видях ме успокои. Аз точно отивах към този участък край Ихтиман и случайно видях тази катастрофа тук и затова ви благодаря, че чрез вас може да ги предупредим. Виждате какъв е трафикът в момента, продължава да вали, дано няма други катастрофи”, обобщи Валентин Радев.    ", "date": "2018.07.08", "title": "Валентин Радев към шофьорите: Намалете скоростта, за да се приберете живи!"}
{"url": "http://epicenter.bg/article/Stoyan-Mavrodiev--Vsichki-ni-zavizhdat-za-uspehite-na-foruma--quot-16-1-quot-/158704/2/0", "text": "„Може би част от нашата народопсихология е да се оплакване. Според мен китайските инвестиции са такива, каквото ние сме ги убедили да направят. Това, което се е случило в България до момента е в зависимост от нашите умения. Ако нещо не се е случило, е защото ние не сме успели да убедим китайските инвеститори.”   Така изпълнителният директор на Българската банка за развитие (ББР) Стоян Мавродиев коментира в предаването „Беновска пита” завършилата среща Китай - Източна Европа, известна като форум \"16+1\". „Мисля, че това, което се случи с финалното подписване на документа от двамата премиери е финал на едни усилия продължили повече от 7, 8 месеца, свързано с няколко посещения. Това е продукт на многомесечна работа на екип от много хора.  Това е безпрецедентно постижение за банковия сектор, за да се подпише за 1 милиард евро, с много ниски изгодни условия. Нямаме и разходи по транзакцията”, категоричен беше той. „Мисля, че резултатът и цифрите говорят сами за себе си. Договорът показва доверие към резултатите и успехите на правителството и премиера Борисов. Те вършат страхотна работа с този сектор. Аз мисля, че организацията беше на високо ниво. Китай беше отделил 2 милиарда евро за цяла Източна Европа, от които България взима 75 процента от средствата. Това са цифрите, които китайците обявиха. Подписано е официално споразумение. Другите колеги ни гледаха със завист и респект, че сме направили нещо толкова добро.  Българската банка за развитие ще продължи да подкрепя всеки успял българин, който държи на бизнеса си и си плаща на банките”, каза още Мавродиев. „Смисълът на този милиард и половина е да се развива икономиката на страната ни. Ще успеем да даваме по-ниска лихва за българските малки и средни предприятия и в същото време ще можем да участваме в големи инфраструктурни проекти като магистрали и пътища. Ние имаме огромен ресурс от 3 милиарда лева за развитие на бизнес”, обяви Стоян Мавродиев.      ", "date": "2018.07.08", "title": "Стоян Мавродиев: Всички ни завиждат за успехите на форума \"16+1\""}
{"url": "http://epicenter.bg/article/Ivaylo-Kalfin-/158705/2/0", "text": "Това, което прави американският президент Доналд Тръмп, е че пренарежда цялата парадигма на световни отношения след Втората световна война – това са отношенията между Европа и САЩ, а и след падането на Берлинската стена. Това каза в предаването „120 минути” по bTV бившият външен министър Ивайло Калфин.   „С политиката си той отново прави Русия важен и голям партньор на Америка, подценява влиянието на Европа, прави и Китай голям партньор, въпреки че с тази битка, в която влезе, ще видим какъв резултат ще има – според мен не особено добър за американската икономика”, заяви Калфин. Според него Европа трябва да спре да отговаря реактивно. „Китай отдавна има интерес към региона. България е последната страна от Балканите, която се включва с конкретни проекти. Вече има конкретни инвестиции и в Сърбия, и в Черна гора, в Гърция”, заяви още бившият външен министър.   „Надявам се да има някакъв резултат, въпреки че засега, като гледам какво става из региона, повечето големи числа, които се съобщават, бавно се постигат”, допълни той. „Ако тези инвестиции се случат, те ще станат по европейски правила, няма как да станат по друг начин. Но засега повече се говори, отколкото се върши”, отбеляза Калфин. Той посочи, че търговията между Китай и ЕС до голяма степен е облекчена и по-скоро големият проблем е с авторските права, със стоките менте, които се произвеждат в Китай и се продават в Европа.   По темата с проблемите и протеста на майките с увреждания у нас Калфин заяви, че върви спор този закон ли да се приеме или другият и в какъв срок, а всъщност цялата система трябва да се пренареди. „Преди това да се направи със закони, трябва да имаш ясна визия какво ще се случи и тази визия започва от критерия, по който се дава съответната експертиза човекът със заболяването какво може прави и с какво може да е полезен на обществото и на себе си. Това означава цялата система да се смени”, посочи Калфин. „Не бих казал, че това е скъпо. Скъпо е да се поддържа една система, която в момента харчи много пари, няма един човек доволен от нея и ражда непрекъснати сътресения”, отбеляза той. На въпрос дали тази реформа ще има жертви, Калфин заяви: „Може и да има, само че ако не се прави, жертви са хората, които протестират”. „Страшно грозно е когато политици, политически сили или държави институции използват мъката на тези хора”, подчерта още Ивайло Калфин. По думите му държавата трябва да предложи решението, а не да си пише рейтинга на техен гръб. Той уточни, че визира всички, „които се закачиха”. „Законът, който отдавна беше подготвен и не решава нищо на хората с увреждания, беше дописан от омбудсмана, а след това припознат и внесен от две от партиите – на Марешки и БСП. Това е заиграване с по-малко от 10% от хората с увреждания, и дори не им се решават всички проблеми”, заяви Ивайло Калфин, който е и бивш социален министър.    ", "date": "2018.07.08", "title": "Ивайло Калфин: Балканите отдавна интересуват Китай. България последна се включи с проекти"}
{"url": "http://epicenter.bg/article/Emil-Dimitrov-Revizoro--/158706/2/0", "text": "\"Докога ще лазят по нервите на премиера, да му правят пълзящ преврат!?\" С тези думи изрази възмущението си в ефира на БТВ депутатът от Обединени патриоти и шеф на парламентарната комисия за борба със сивата икономика Емил Димитров - Ревизоро. Той беше гост в „120 минути”. И продължи развълнувано: \"Те се виждат кои са тези хора! Те излизат по телевизията, пишат писма... В момента, в който казваме - ще бъде при НАП, от финансовото министерство казват - не искаме!\". Ревизоро коментира проектите за промени в закона за горивата и за акцизите. Според него противниците на закона за горивата наемат платени клакьори, които \"да вдигат шум под прозорците на Министерски съвет\". \"Не бъркайте Борисов! И понеже не могат да го подведат, се чудят какво да направят. Но много хора са подведени за законопроекта за горивата!\", продължи Ревизоро и подчерта: \"Целта е да се провали самият закон, да няма регистрация\".   Относно спорния проектозакон за горивата, той  каза още:  \"През цялото време чакаха да отговоря на Валери Симеонов и да стане вътрешнокоалиционен скандал. Как отговорил Емил Димитров на Валери Симеонов и обратното... С Валери Симеонов нямам скандал. Нищо лошо не казвам за господин Симеонов\".   \"Аз лобирам за всички - и за Лукойл, и за Ромпетрол... За всички лицензирани фирми!... А целият зор е, че протестът срещу закона е платен. Това са хора, които не искат малките бензиностанции да бъдат регистрирани. И понеже аз съм \"тежкия\" лобист за всички големи фирми, съм проблем\", отбеляза народният представител.     Ревизоро коментира и проектозакона за акциза върху бездимните цигари. Според него този акциз е \"нравствен данък\". Той не цели да създаде търговски предимства на едно дружество за сметка на друго или на един икономически оператор за сметка на друг.  Първоначалният отказ на Обединените патриоти да подкрепят вдигането на акциза на бездимните цигари, а след това промяната на решението им се дължи на поредната некомуникативност от страна на част от управляващите, допълни той. „Считат, че след като ги подкрепяш за всичко, не са длъжни да те питат. Там грешката беше, че Цветанов и Менда Стоянова не изговориха нещата, а решиха през главата и някои колеги се обидиха – защото ги пренебрегваш, а после от тяхно име го пускаш. Това е лоша комуникативност от страна на Менда Стоянова”. Проектозаконът разцепи управляващото мнозинството. Текстовете бяха внесени от ГЕРБ, НФСБ ги подкрепи, но ВМРО - не. Затова премиерът Борисов препоръча проектът да бъде изтеглен. Председателят на ПГ на ГЕРБ Цветано Цветанов свика заседание заедно с Обединени патриоти и коалиционните партньори решиха да преработят документа.   \"Може ли да обещаеш 300 лв. пенсия и когато трябва да ги събираш, да кажеш – няма да ги събирам от тези, а ще ги събираме примерно от инвалидите – който кашля по-малко ще дава на този, който куца повече\", коментира още казуса с вдигането на акциз по средата на годината Емил Димитров. И продължи по темата с акциза за върху бездимните цигари: \"Парите са в алкохол, цигари и горива. От алкохол не ги събираме, от цигарите като не ги събираме, от горивата имаме проблеми, така че откъде да дойдат тези пари?! Така че премиерът беше прав, Менда също е права, въпреки че съветниците, които дадоха в началото на годината параметрите, трябваше да предвидят, че ще се случи това нещо с тези цигари. Малките цигари защо не се облагат с по-малък данък, а се броят на късове. Все пак тук се брои всичко на късове – и дебела цигара, и малка цигара, и дълга, и къса се брои по един и същ начин. Тук не говорим за насипен тютюн на килограми. В Европа няма правила, така че ние сме свободни, докато в Европа не дадат, да си създадем. Трябвало е да го направим по-рано. Самите производители казват, че след 20 г. няма да произвеждат нормалните цигари, но те 50 г. рекламират нормалните и никога не са казали – Много са вредни, спрете, а казват – Много са добри, нашите са по-чисти\".    ", "date": "2018.07.08", "title": "Емил Димитров-Ревизоро: Докога ще лазят по нервите на премиера, да му правят пълзящ преврат!?"}
{"url": "http://epicenter.bg/article/Lilyana-Pavlova-stava-shef-na-Globalen-tsentar-za-partnyorstvo-s-Kitay/158707/2/0", "text": "Министърът за българското европредседателство Лиляна Павлова ще поеме нов отговорен пост - шеф на Глобален център за партньорство с Китай.   Премиерът Бойко Борисов и председателят на Държавния съвет на Китай Ли Къцян са изразили удовлетворение от постигнати резултати по време на срещите си в София. Това съобщиха от пресслужбата на Министерския съвет. Те са разговаряли преди отпътуването на Ли Къцян, който беше на официално четиридневно посещение в България. По време на визитата двамата правителствени ръководители са разговаряли за задълбочаване на двустранното сътрудничество и за възможностите за допълнително активизиране на бизнес контактите.   В разговорите Бойко Борисов и Ли Къцян са подчертали важността на договореностите в София - ангажираността на китайската страна към проекта АЕЦ \"Белене\", участието на Китай в реализирането на инфраструктурни проекти, съгласието за създаването на Глобален център за партньорство на държавите от ЦИЕ и Китай и подписаните документи за насърчаване на икономическото и търговското сътрудничество.  \"Успяхме да постигнем големи резултати не само в двустранните ни отношения. Срещата на върха на \"16+1\" също дава тласък за сътрудничество на едно по-високо ниво\", е заявил Ли Къцян. Българският премиер Борисов е предложил министърът за Българското председателство на Съвета на ЕС 2018 Лиляна Павлова да поеме организацията по създаването и управлението на бъдещия Глобален център за партньорство на държавите от Централна и Източна Европа и Китай.  В разговорите Бойко Борисов и Ли Къцян са посочили, че сътрудничеството в рамките на инициативата \"16+1\" има за цел да заздрави единството в Европа и да подпомогне развитието и реализирането на проекти в различни области между държавите от региона.          ", "date": "2018.07.08", "title": "Лиляна Павлова става шеф на Глобален център за партньорство с Китай"}
{"url": "http://epicenter.bg/article/Borisov-i-Li-Katsyan-dovolni-ot-rezultatite-sled-foruma--quot-16-1-quot-/158708/2/0", "text": "Премиерът Бойко Борисов и председателят на Държавния съвет на Китай Ли Къцян изразиха удовлетворение от постигнати резултати по време на срещите си в София. Те разговаряха преди отпътуването на Ли Къцян, който беше на официално четиридневно посещение в България, съобщиха от пресцентъра на \"Дондуков\" 1.   По време на визитата двамата правителствени ръководители проведоха разговори за задълбочаване на двустранното сътрудничество и за възможностите за допълнително активизиране на бизнес контактите. Бойко Борисов и Ли Къцян участваха и в седмата Среща на държавните и правителствени ръководители на страните от Централна и Източна Европа и Китай.   Премиерът Борисов разказа за изпращането на китайския си колега във фейсбук.   , написа в социалната мрежа той.   По време на разговора Бойко Борисов и Ли Къцян подчертаха важността на договореностите в София – ангажираността на китайската страна към проекта АЕЦ „Белене“, участието на Китай в реализирането на инфраструктурни проекти, съгласието за създаването на Глобален център за патрньорство на държавите от ЦИЕ и Китай (Global Partnership Centre of CEECs and China) и подписаните документи за насърчаване на икономическото и търговското сътрудничество. „Успяхме да постигнем големи резултати не само в двустранните ни отношения. Срещата на върха на „16+1“ също дава тласък за сътрудничество на едно по-високо ниво“, заяви Ли къцян. Българският премиер Борисов предложи министърът за Българското председателство на Съвета на ЕС 2018 Лиляна Павлова да поеме организацията по създаването и управлението на бъдещия Глобален център за партньорство на държавите от Централна и Източна Европа и Китай (Global Partnership Centre of CEECs and China).    ", "date": "2018.07.08", "title": "Борисов и Ли Къцян доволни от резултатите след форума \"16+1\""}
{"url": "http://epicenter.bg/article/Mladite-v-BSP--Tseliyat-politicheski-pat-na-politik-ot-GERB-e-izobrazen-v-edna-torta-Yuli-08--2018/158709/2/0", "text": "Целият политически път на политик от ГЕРБ е изобразен в една торта, се казва в отворено писмо на Младежкото обединение в БСП. Повод за акцията на червените младежи бе пищната торта с 500-еврови пачки от захарно тесто за рождения ден на депутата от ГЕРБ Георги Станков. Това бе повод младите социалисти да напишат отворено писмо до премиера Борисов. В него те посочват, че с неговото \"активно съдействие така изглежда вече българската политическа мечта.\" С тортата с пачките депутатът от ГЕРБ Георги Станков е отпразнувал 55-ия си рожден ден на 4 май.      ", "date": "2018.07.08", "title": "Младите в БСП: Целият политически път на политик от ГЕРБ е изобразен в една торта"}
{"url": "http://epicenter.bg/article/Mustafa-Karadaya--V-Balgariya-upravlyavat-dvoynite-standarti/158710/2/0", "text": "В България управляват двойните стандарти. Управляват хора, в чиито действия виждаме омразата, ксенофобията и разделението и все повече популизъм. Това каза председателят на ДПС на традиционния митинг-събор в местността “Баба Конду” край Търговище. За Европредседателството двойните стандарти също са факт, продължи Карадайъ. “Опозицията беше отговорна към Европредседателството, което не е нито на една партия, нито на управляващите, то е на България и Движението за права и свободи даде своя принос. Но по време на европредседателството властта в България се оказа опозиция на европейската идея и ценности, защото коалиционите партньори на ГЕРБ имаха анти-евроатлантическо поведение и призиви. Включително и за ревизия на членство ни в НАТО и ЕС”, заяви Карадайъ и упрекна управляващи за тяхното мълчание. За демокрацията също се прилага политиката на двойни стандарти, каза лидерът. Той посочи, че властимащите говорят за необходимостта от междуетническа толерантност, стабилност, мир и обединение само в чужбина, но в България правят точно обратното. Карадайъ припомни смяната на имена на местности в Стара Загора и във връзка с това заяви, че демокрацията в нашата родина има нужда от защита. Носителите и символът на демокрацията се нарича ДПС, защото обединението и единството са инструментите за защита на демокрацията. Днешната власт генерира несигурност и нестабилност в страната, заключи ораторът. Обединението и единството, заедността и толерантността, мирът и Движението за права и свободи нямат алтернатива, заключи Карадайъ.   Традиционният събор в свещената местност \"Баба Конду\" край търговищкото село Божурка е организиран от областния съвет на ДПС Търговище, събра хиляди празнуващи от областта и съседните региони. На него присъстваха още зам.-председателят на ДПС Янко Янков, членът на ЦОБ Рушен Риза, евродепутатът Илхан Кючюк, зам.-председателят на ПГ на ДПС Хамид Хамид, народните представители Имрен Мехмедова, Танер Али, д-р Хасан Адемов, Адлен Шевкед, Ихсан Хаккъ, Джейхан Ибрямов, Ерджан Ебатин и Елхан Кълков, областните председатели на Търговище, Варна, Силистра, Русе и Шумен - Хамди Илязов, Сали Табаков, Насуф Насуф, Дауд Ибрям и Айсел Руфат, д-р Дарин Димитров-кмет на гр. Търговище, Емине Якубова-зам.-кмет на гр. Търговище, Сабри Мехмедали-основател на ДПС в област Бургас, Гюнер Четин-представител на ДПС за район Тракия-Турция, Кемалеттин Авджъ-зам.-кмет на община Чорли, Ефраим Камберов-световен шампион по борба, общински кметове и общински председатели на ДПС, активисти и симпатизанти на ДПС от областта и страната.    ", "date": "2018.07.08", "title": "Мустафа Карадайъ: В България управляват двойните стандарти"}
{"url": "http://epicenter.bg/article/Krasteva--Delyan-Peevski-ne-se-strahuva-ot-zakona-za-mediite--toy-e-pomagal-za-nego/158711/2/0", "text": "Хигиената дори в работната среда е нещо много лично. Нашият закон има една амбиция и разчита на подкрепа за това да се даде светлина по отношение на финансирането на медиите. Когато преди 5 месеца се направи закона, с него решихме, че може да се даде възможност за регистрация, касаещ собствеността им, не само печатните издания, каза народният представител от ДПС Велислава Кръстева относно закона за медиите в предаването „Беновска пита” по \"Канал 3\".   Най-малкото е неравнопоставено издателят на списанието „Вълшебна бримка”, да бъде задължена да се декларира, а пък един куп други медии не са. Надявам се след приемането на 2-ро четене да се случи. След като беше предложен законопроектът, така или иначе ЕК препоръча държавите членки да декларират собствеността си. Ние като декларатори изпреварваме Европейския съюз , категорична беше тя. Налице е проблем, който трябва да бъде решен, защото той засяга пряко демокрацията. Трябва да се знае кой говори и защо, чии интереси защитава и как. Когато анонимно издание си позволи да клевети, да пуска черен пиар, лобистки кампании, те трябва да са длъжни да се осветлят. Всички ние имаме интерес да я има тази прозрачност, каза още Кръстева. Не случайно беше предложено да се даде максимален срок от 3 седмици, за да може да се породи дискусия. Ние вече работим по допълнения към предложението ни. Би било добре да се предвидят деклариране на дарения, получени кредити, финансирания по държавни проекти и т.н. Наблюдавах реакцията на медийни групи, които бяха най-гласовити последните няколко години по отношение на прозрачността. Същите тези се опитват да оказват натиск и изявления. Никой няма нито да пуска или да спира финансиране. Има други закони, които се занимават с това. Нашата цел е светлина, прозрачност и информираност. Друг е въпросът кой се страхува от това. Делян Пеевски работи заедно с нас по този закон. Не случайно, в зала ние получихме широка подкрепа, заяви още тя.      ", "date": "2018.07.08", "title": "Кръстева: Делян Пеевски не се страхува от закона за медиите, той е помагал за него"}
{"url": "http://epicenter.bg/article/Ohranitel-be-otkrit-martav-v-shahta-v-Partiyniya-dom/158713/2/0", "text": "Мистериозна смърт в Партийния дом. Охранител е издирван два дни от семейството си, преди да бъде открит мъртъв в шахта на новата сграда на Народното събрание, предаде БТВ.   Даниел Тасев е на 25 години, от две години е охранител във фирмата, която пази строежа на втората сграда на Народното събрание в бившия Партиен дом. Тръгва за нощна смяна в петък следобед и оттогава близките му нямат контакт с него. Роднините подават сигнал в полицията денонощие след изчезването. Тогава им се обажда и жена от охранителната фирма. „Тя казва – На нас ни се обадиха от Пето районно и ни казаха, че детето е паднало в шахта и е починало. И само това. Каква шахта, колко е дълбока, няма ли камери, кой може нещо да ти каже. Тя изказа съболезнования, с каквото иска да помогне, дори и парична сума, при което аз да ви кажа отказах. Аз просто искам да разберем истината”, категорична е Катя Еленкова, леля на загиналото момче. „Дали сам е паднал в дупката, дали някой го бутна и точно как е станало, това много ме интересува и ще се боря”, казва дядото на момчето Дамян Еленков. Охранителната фирма е \"Дефанс консулт\". Според Търговския регистър и Сметната палата  преди няколко години съдружник в нея е сегашният заместник-министър на труда и социалната политика Султанка Петрова. Тя бе и депутат от Патриотичния фронт.  „Не е собственик мъжът ми на фирмата, той е управител. Той е бил до 9:30 вечерта и е разговарял с охраната от НСО на портала на НС. Може би, когато се е прибирал към помещението да се е случил този инцидент. Вече един Бог знае подхлъзнал ли се е, какво е станало... Това, което съм предложила като подкрепа не е било по някакъв начин, за да подкупим или да направим нещо”, заяви в репортаж по БТВ Султанка Петрова. Главния секретар на парламента Стефана Караславова обясни, че строителната фирма, която прави преустройството на новата заседателна зала, наема охраната на строителния обект. Изборът на строителя е след обществена поръчка от 2016 г. на стойност 22 милиона лева. Според МВР по първоначални данни става дума за трудова злополука.     ", "date": "2018.07.08", "title": "Охранител бе открит мъртъв в шахта в Партийния дом"}
