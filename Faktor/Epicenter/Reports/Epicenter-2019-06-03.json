{"url": "http://epicenter.bg/article/Prelyala-reka-zatvori-chast-ot-E79--VIDEO-/184782/2/0", "text": "Заради обилните валежи към 19:00 ч. река Моравишка между Мездра и Враца е излязла извън коритото и е заляла пътното платно на Е79 в посока Мездра - Враца. Временно е ограничено движението на моторни превозни средства, като автомобилите се пренасочват по стария път Моравица - Руска Бяла, се казва в съобщение от областната администрация.   В обратната посока движението е разрешено. Екип от Община Мездра е на мястото и е констатирал, че нивото на водата е спаднало с 3 см, а върху платното се стичат ниски водни и кални маси, които предстои да се почистят.    По данни на дежурните в Областния съвет по сигурност, за час е било прекъснато електроснабдяването в с. Бели Извор и кв. „Кулата” и вече е възстановено.    Към момента няма данни за опасност за населението. ", "date": "2019.06.03", "title": "Преляла река затвори част от Е79 (ВИДЕО)"}
{"url": "http://epicenter.bg/article/Krizisen-shtab-zasedava-v-Plovdiv-zaradi-obilniya-poroy/184711/2/0", "text": "Министърът на вътрешните работи Младен Маринов пътува за Пловдив. Той ще инспектира създадената организация и предприетите действия от екипите на пожарна и полиция и ще направи оглед на щетите, нанесени от обилните валежи.  На място е и директорът на ГДПБЗН главен комисар Николай Николов.   Извънреден кризисен щаб заседава в сградата на Областната дирекция на МВР в Пловдив под ръководството на директора старши комисар Атанас Илков. Участват началникът на отдел ОП комисар Венелин Младенов, началникът на сектор Пътна полиция гл. инспектор Димитър Димитров, зам.-кмет по транспорта и обществения ред Златин Велев, кметовете на райони в Пловдив, директори на Общински предприятия \"Чистота\" и \"Градини и паркове\" Иван Стоянов и Стоян Алексиев, н-к отдел \"Обществен ред и управление при кризи\" в община Пловдив.   Над 20 патрулни полицейски коли са разположени по невралгичните точки в града. Има и дежурни екипи на ОП \"Чистота\" и почистващата фирма КМД. Усложнено е състоянието и са затворени за движение подлезите на Скобелева майка и Гладстон, бул. Марица юг под моста на УХТ, бул.Васил Априлов железен мост, Шести септември преди Адата до Макдоналдс, Найчо Цанов, части от бул. Санкт Петербург, бул. Освобождение до военните поделения, Коматевско шосе, участъци от бул. Христо Ботев от Сточна гара до бул. Източен.  Заради неработещи светофарни уредби на големите кръстовища, до отстраняване на аварията, временно се извършва и ръчно регулиране. Изгорели стрелки на жп гарата и влаковете се управляват на ръчен режим, като се движат със закъснение.  Четири екипа доброволци от \"Пловдив 112\" помагат за изтегляне на закъсали автомобили, информираха от пресцентъра на МВР.  Полицията предупреждава да не се използват подлезите в града до пълното им отводняване.  По пътя Асеновград - Чепеларе има паднали на платното камъни и там шофьорите трябва да карат с повишено внимание.  ", "date": "2019.06.03", "title": "Кризисен щаб заседава в Пловдив заради обилния порой! Младен Маринов пътува за града"}
{"url": "http://epicenter.bg/article/Zhivko-Todorov--GERB-e-v-kravta-na-Tsvetanov--ne-vyarvam--che-shte-prechi-za-razvitieto-na-partiyata/184712/2/0", "text": "Нормално е да има емоции във всяка такава раздяла. Но партията трябва да продължи напред и тя трябва да се развива. Така коментира раздялата на Бойко Борисов и Цветан Цветанов в студиото на БТВ кметът от ГЕРБ на Стара Загора - Живко Тодоров.   Той беше противник на подобни проекти - например БАСТА. Сигурен съм, че този човек няма да изневери на каузата, за която е работил. Премиерът с този тежък и важен ход гледа в хоризонта напред, да вади нови хора, които да променят партията, да я развият, посочи той.    Кметът на Стара Загора посочи, че Цветанов приема решението трудно, тъй като по някакъв начин изпитва носталгия и привързаност към структурите на ГЕРБ. Според Живко Тодоров комуникацията с бившия зам.-председател на партията трябва да продължи. \"Не трябва да правим българска работа и да има интриги и обругаване\", заяви Тодоров.   Попитан дали е човек на Борисов или на Цветанов, той каза: \"Аз съм влязъл по собствената инициатива в ГЕРБ и съм се работил и с Борисов, и с Цветанов, не съм човек на определена фигура, защото смятам, че сме в ГЕРБ, за да променяме България. Премиерът иска тази партия да я има и след 20, и 30 след години. Всеки е временно в политиката и в партията, няма вечни хора. Пред ГЕРБ има дълъг път и фронт, по който трябва да се работи.   По-важното е, че премиерът показа, че ГЕРБ е една отворена партия за млади и кадърни хора, които да променят и развиват партията\", аргументира позицията си кметът на Стара Загора.    По думите му   Всеки от членовете ѝ трябва да бъде много по-активен.   Трябва да се види кой носи доверието. Където има слаби резултати, те трябва да се анализират много задълбочено и да се види къде е проблемът, посочи кметът на Стара Загора.   Що се отнася до бъдещите местни избори, Тодоров посочи, че   Тя ще трябва да влезе в своите функции, да обикаля по районите, да правят срещи с хората.  Той е категоричен, че трябва да се правят промени в организациите. Да се извади най-доброто от всеки регион и той да бъде поставен начело на организацията. Трябва да се направи анализ за негативите в региона.   ", "date": "2019.06.03", "title": "Живко Тодоров: ГЕРБ е в кръвта на Цветанов, не вярвам, че ще пречи за развитието на партията"}
{"url": "http://epicenter.bg/article/Mladen-Marinov--Polovin-metar-voda-ni-deleshe-ot-zalivaneto-na-elektricheskite-tabla-na-NKZhI-v-Plovdiv/184739/2/0", "text": "Над 12 са били критичните точки в Пловдив по време на пороя, който се изля над града. Това съобщи на брифинг в Пловдив министърът на вътрешните работи Младен Маринов, предаде Радио „Фокус”- Пловдив.   „Една от тях е при управлението на НКЖИ в града, където половин метър вода само ни делеше от товa да бъдат залети всички елтабла, които да доведат до изключване на напрежението по линията, но се справихме отлично”, каза министърът.   Той благодари на всички от Кризисния щаб, които са работили през цялата нощ- районни кметове, областния управител, служители на пожарната, и на МВР. Младен Маринов посочи, че около 01.00 часа в Пловдив е пристигнал и директорът на ГДПБЗН главен комисар Николай Николов, който е следял отблизо ситуацията на терен, заедно с директора на Областната дирекция на МВР старши комисар Атанас Илков.   По думите на министъра ситуацията е била наистина критична и дори не е вярвал, че Пловдив ще осъмне без проблеми и че хората ще могат спокойно да стигнат до работните си места. „Очакват ни още валежи по прогноза, това може да касае цялата страна”, обърна внимание вътрешният министър и изтъкна, че службите остават бдителни и готови за реакции.   \"Очаква се съвсем скоро да бъде възстановено управлението на бариерите по жп линията в Пловдив, като в момента те са на ръчен режим. Все още в града не работят и два-три светофара\", поясни Младен Маринов. По думите му важното е, че няма човешки жертви, щетите са материални и ще бъдат описани и възстановени.   Маринов заяви, че Кризисният щаб, който бе създаден в Пловдив, е преценил, че не се налага обявяването на бедствено положение. \"Причините не трябва да се търсят в шахтите, защото това е нечувано голямо количество дъжд който е паднал в Пловдив за кратко време\", коментира вътрешният министър.   Допълнителни сили на Пожарните служби от Кърджали и София са реагирали и са се притекли на помощ в Пловдив. Благодарение на това в града няма сериозни нарушения на инфраструктурата.   Около 30 души, най-вече майки с деца, са били евакуирани и извадени от автомобилите им по време на снощния порой в Пловдив. Това съобщи на брифинг директорът на ГДПБЗН главен комисар Николай Николов. Имало е и евакуация на хора към по-високи етажи за осигуряване на безопасност на деца и възрастни хора, както и на лежащо болни.   Според Николов над 70 литра в час е падналото количество дъжд в Пловдив. „Това е изключително голямо количество дъжд, което се очакваше за два дни“, уточни Николов.     Министър Младен Маринов заминава за Казанлък и Велико Търново, където ще провери ситуацията след поройните дъждове. „От тук, заедно с главен комисар Николай Николов отиваме до Казанлък, а после до Велико Търново, където също паднаха обилни валежи”, каза Маринов. Той добави, че в Търново има притеснения с река Янтра, тъй като водите и се задържат високи, но не се покачват. „Трябва да се вземат превантивни мерки тя да не излезе от коритото си”, каза още министър Маринов.    ", "date": "2019.06.03", "title": "Маринов: Половин метър вода ни делеше от заливането на електрическите табла на ЖП управлението"}
{"url": "http://epicenter.bg/article/Vasil-Vasilev-razkriva-podrobnosti-za-kravniya-danak-i-enicharite/184741/2/0", "text": "Подбор на автентични исторически свидетелства за едно от най-жестоките издевателства над поробения български народ – насилственото отнемане на невръстните деца от християнските семейства, за да бъдат обрязани, ислямизирани и превърнати в безропотни изпълнители на султанската воля.       \"Във всички области, градове и крепости, подчинени на султата се вземат една десета част от момчетата християни. Вземат ги на възраст от 10 до 20 години, правят ги специални роби и стражи и което е още по-лошо – мохамедани.\"   \"Султанът обсади Ново Бърдо и го превзе. Младежите, които избра бяха на брой 320, а най-хубавата женска челяд – 704. Женската челяд раздаде на поганците, а младежите взе за себе си за еничари.\"   \"Султанът събира веднъж на няколко години третото, четвъртото или петото момче от всяко село или област. При това иска най-хубавите и най-способните, така че ако един баща и майка имат едно единствено дете и то е хубаво и чисто, вземат го...\"   \"И събраха тези християнски деца до 12 000, а понякога и до 20 000, от 5 до 10 години - по–големи от тях и по-малки не взимаха.\"   \"Българите били отделно кралство и царе си имали, но сега сега са подчинени на турците с тежко поданство. Дават им не само имотите, но и децата си, които събират като десятък за турския цар, а после ги турчат, защото не им вярват.\"   \"Както ви е известно, неверниците и мерзките жители на град Негуш, след като отказаха да предадат като еничари подходящите определени техни синове, се осмелиха да убият отиващия в града им за да извърши набирането на еничари Ахмед Челеби и неговите двама съпроводители. Накрая, като издигнаха знамето на бунта и въстанието, съставиха банда от сто и повече неверници под водачеството на омразния войвода Зисис Кара Димо и на синовете му Васил и Димитър… След това бе заповядано бюлюкбашията Реджеб ага да отсече главите на неверниците Зисис Кара Димо и на двамата му синове Васил и Димитър и да извърши съответното опозоряване по султанските улици на града.\"   \"Възнаграждение на Ахмед ага за пренасяне на главите на обесените неверници в Солун – 825 гроша.  Разходи за пренасяне в Солун на пленените и поробени неверници от Негуш, т.е. 29 жени и 40 мъже – 785 гроша.\"   \"Проклетият Селим само от България събрал 325 хиляди момчета от 10 до 13 години и толкова момичета, после ги завел в Одрин и там султанът ги потурчил и ги нарекъл нови ученици – еничари. После зло вършиха тези свободни еничари до султан Махмуд: после той едни изкла, други в морето удави и така малко ги смири и намали в годината от Христа 1828 и 31.\"   \"Башибозуците тласкали пред себе си изоставените деца, тези малки нещастничета, които вече били направили сираци. Те били продали много от тях и понеже вече не намирали купувачи, отивали да предлагат на друго място стоката си. Тези уморени и умиращи от глад деца не можели да следват палачите си и започнало избиването. Един жител обърнал внимание, че между тях можело да попаднат и синовете на европейци. А турската власт препоръчала достатъчно настоятелно да не се докосват до никой, който не е българин. Башибозуците обсъдили положението. Един от тях открил начин да не допуснат грешка. Той знаел ( само дяволът може да каже откъде ) че българите, които са източноправославни, се кръстят обратно на католиците, като докосват първо дясното си рамо, а после лявото.  Веднага нещастните деца били извиквани едно по едно, за да им заповядат да се прекръстят, което те нямали и време да довършат: ако след докосването на гърдите ръката се насочвала към дясното рамо, детето бивало безмилостно заколвано.\"  - Защо Европа убива българското производство?  - Защо управляващите превръщат историята в подметка за политиката си?  - Безобразията на властта ни заливат с мълниеносна скорост така, че предишните провали бързо избледняват. Да си припомним някои от тях.    ", "date": "2019.06.03", "title": "Васил Василев разкрива подробности за кръвния данък и еничарите"}
{"url": "http://epicenter.bg/article/Dushana-Zdravkova--Ostavkite-v-GERB-nyama-da-reshat-neshtata/184752/2/0", "text": "\"ГЕРБ спечели тези избори, но припомням че през 2007 година, когато още не бяха структурирани добре партийните звена, защото нямаше и 6 месеца от учредяване на партията, ГЕРБ имаха 5-има депутати, а сега – с впрегнат целият институционален механизъм, всички партийни структури, са 6. За каква голяма победа може да се говори\". Това каза за БНР Душана Здравкова - един от учредителите на гражданско сдружение „Граждани за европейско развитие на България“, а след това и евродепутат от партия ГЕРБ.   Тя коментира и ниската избирателна активност на евровота: „70% от българските граждани всъщност не вярват в партийния модел, не вярват в това, което им предлагат партиите въпреки огромния финансов ресурс, с който разполагат“.   Здравкова подчерта, че никога не е била член на партия ГЕРБ и обясни, че е само един от учредителите на сдружението. Относно намеренията на лидера Бойко Борисов да прочисти партията, тя коментира следното: „Аз съм гражданин. Партийната работа си е на функционерите вътре! Мен ме интересуват резултатите. Аз питам как ще се активизират тези 70%, които не гласуваха на тези избори? Как ще се направят европейските политики и политиките в една държава? Ще има ли визионери, ще има ли промяна във философията, в концепцията, защото само такава промяна може да доведе в промяна на модела. Всичко друго -  дали едни магарета ще бъдат заменени с други, дали 5, 15 или 55 оставки ще бъдат приети - това няма никакво значение, ако няма смяна на визията и на модела. Оставките няма да решат нещата. Ще ги решат, дотолкова и колкото се позволи на гражданите да участват. Все още съществува шанс - сдружението съществува, то е похлупено. … Може да се направи така, че отново да заработят клубовете в различните градове, може да се събере тази маса от хора с енергия, с граждански заряд, който да донесе промяната. Иначе вътрешнопартийната работа си е работа на партийните функционери“.", "date": "2019.06.03", "title": "Д. Здравкова: Дали едни магарета ще бъдат заменени с други, няма значение, ако не се промени моделът"}
{"url": "http://epicenter.bg/article/Momchilgrad-vazstanovyava-kontaktite-s-dve-pobratimeni-obshtini-i-s-Balgyoch/184756/2/0", "text": "Момчилград възстановява контактите си с 2 побратимени общини в Турция и с най-голямата изселническа организация \"Балгьоч\" - Измир. Това стана след тридневна визита на кмета на общината Сунай Хасан и председателя на общинския съвет Юмер Юсеин в югоизточната ни съседка. Двамата бяха придружавани от Хасан Йозтюрк, председател на сдружението на момчилградчани в Бурса и представители на ръководството на организацията, както и репресирания по тоталитарния режим Бюрхан Мутлу и Мустафа Йозтюрк, бивш кмет на община.   Делегацията участва в ифтар за 1 000 души в община Мендерес, Измир. Благотворителната вечеря беше организирана от местни бизнесмени и от община Момчилград в квартал \"Гюмюш Мастанлъ\".   В Измир делегацията, водена от Сунай Хасан, проведе среща с председателя на местната структура на \"Балгьоч\" Абдурахим Нурсой и техния управителен съвет. На срещата присъства и представителя на ДПС за Егейската част на Турция Исмаил Ватансевер. Бяха обсъдени възможностите за възстановяване на отношенията в различни сфери. Това съобщиха от община Момчилград.   Съвместни проекти и инициативи ще бъдат реализирани между Момчилград и побратимената община Борнова, Измир. Около тази идея са се обединили Сунай Хасан и кметът на турската община д-р Мустафа Ииду, общински съветници и бизнесменът Себахатин Ватансевер. Двамата кметове са на мнение, че по-активното сътрудничество ще е от полза и за Момчилград, и за Борнова, където живеят много момчилградчани.   След визитата на Сунай Хасан в Турция се рестартират взаимоотношенията и с побратимената община Байрямич, Чанаккале, която преди време изпрати писмо, че замразява отношенията си с Момчилград.   \"Намерихме много общи теми с новоизбрания ми колега Мерт Уйгун. Оптимист съм, че ще успеем да възстановим добрите отношения между Момчилград и община Байрямич\", заяви Сунай Хасан. Той определи тридневната визита като изключително ползотворна.   \"Освен всичко посещението ми в Турция беше и емоционално лично за мен. През цялото време бях придружаван от мои съученици, с които сме учили до 8 клас в Момчилград. Въпреки изминалите години и разстоянието, което ни дели, те продължават да милеят за родния край\", допълни Сунай Хасан.", "date": "2019.06.03", "title": "Момчилград възстановява контактите с две побратимени общини и с Балгьоч"}
{"url": "http://epicenter.bg/article/Chastichno-bedstveno-polozhenie-e-obyaveno-v-obshtina-Gorna-Oryahovitsa/184757/2/0", "text": "  Областният управител на Велико Търново проф. д-р Любомира Попова заедно с кмета на Горна Оряховица Добромир Добрев и директора на Областно пътно управление – Велико Търново Венцислав Ангелов бяха на проблемния мост край село Първомайци. Това съобщиха от пресцентъра на Областна администрация - Велико Търново.   Днес в 10.00 часа Александровският мост до Първомайци беше затворен. В същия час със специализирана техника започна почистване от събралите се наноси вследствие на обилния дъжд. Тази нощ част от дъгите му са били затлачени от клони и дънери, довлечени от реката. След преценка на ситуацията кметът на Горна Оряховица обяви частично бедствено положение. Почистването на моста ще продължи докато не бъде отстранена натрупаната маса в коритото на реката.   Междувременно областният управител проф. д-р Любомира Попова обменя информация по телефона с кметовете на населените места, за да се реагира бързо при проблем с повишаването на нивата на реките. Дежурните по област също докладват за нивата на реките в съседните на Велико Търново области.  ", "date": "2019.06.03", "title": "Частично бедствено положение е обявено в община Горна Оряховица"}
{"url": "http://epicenter.bg/article/BDZh--Vlakat-Sofiya---Varna-se-e-udaril-v-skali-v-rayona-na-gara--Stryama--nyama-postradali/184730/3/0", "text": "Влак по линия София-Варна се е ударил в скална маса и дървета в района на гара „Стряма“. Това съобщиха от пресцентъра на БДЖ, предаде агенция „Фокус“.   Инцидентът е станал около 4.30 часа. Скалите и дърветата са паднали върху релсовия път. Няма пострадали пътници. Превозният персонал не е бил засегнат.   Има повреди по локомотива. Създадена е организация за обслужване на влака с друг локомотив. Влакът вече в пристигнал в София.   Движението по линията е възстановено.", "date": "2019.06.03", "title": "БДЖ: Влакът София - Варна се удари в скали в района на гара „Стряма“, няма пострадали"}
{"url": "http://epicenter.bg/article/BNB-puska-v-obrashtenie-srebarna-moneta--Evlogi-i-Hristo-Georgievi-/184723/4/0", "text": "От днес Българската народна банка пуска в обращение сребърна възпоменателна монета „Евлоги и Христо Георгиеви“ от серията „Българско възраждане“, съобщават от централната банка.   Цената на монетата е 78 (седемдесет и осем) лева.   Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.   В периода от 3 юни до 5 юни 2019 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „Евлоги и Христо Георгиеви“ ще се продава без ограничения.", "date": "2019.06.03", "title": "БНБ пуска в обращение сребърна монета „Евлоги и Христо Георгиеви“"}
{"url": "http://epicenter.bg/article/D-r-Kaloyan-Metodiev--Za-da-otselee--Borisov-shte-prodalzhi-da-razchistva-partiyata/184721/11/0", "text": "    - Борисов си взима контрола върху партията, която 13 години управляваше през медиите, а не чрез структурите. Сега вече я управлява директно. Цветанов си изигра ролята и вече е необходим само като изкупителна жертва. Всичко случващо се е свързано с политическото бъдеще на Борисов, за което му трябват институционална стабилност, гръб и позитивен образ. Той знае, че изходът е много важен – сам често разказва за опита си с Тодор Живков и Царя точно в този аспект. Не случайно отскоро започна да говори, че е на 60 години, че търси наследник, че ще даде път на младите.     - Не мисля, че я решава. Дори изборната победа не я решава. Проблемът е системен, а Цветанов беше само част от върха на една пирамида, която е огромна по своите мащаби. Визирам не само висшия клир на партията, но и местни лидери, кметове, особено общинските съветници, които са в една привилегирована корупционна позиция на медийна сянка, съчетана с колективна безотговорност и разпределяне на огромни ресурси.   Борисов ще ги разчиства на всякакви нива и този процес ще е болезнен за мнозина. Парламентарната група на партията се оголи много и вече видимо е зле откъм експерти, оратори, мажоритарни имена, двигатели. Това ще усилва кризисните процеси, за които ме питате.     - На базата на логиката и европейските стандарти отговорът ми е - не. На базата на българската политическа реалност в момента не е напълно невъзможно. Видяхме, че Борисов се бори, включително и физически - на тия години не спа, а две седмици обикаля с джипката, когато усети, че властта му е в опасност.   Това показва само едно, че ще се оттегли единствено при нещо наистина форсмажорно. Много са факторите, както вътрешнополитически, така и външни, които могат да повлияят. При тази ситуация бих обърнал повече внимание на външните. Съюзниците му, с които демонстрира близки приятелски отношения и с които работи през годините, до един не са особено стабилни – Меркел, Вебер, Ципрас, Нетаняху, Ердоган, Вучич.     - Не. Те си бяха достатъчно обтегнати. Видя се кристално ясно на Националния съвет, който подреди листата за евровота. Така наречената вътрешна опозиция иска бърза писта към властта, а Нинова им пречи. Просто използват всяка възможност, за да реализират екзистенциалната си мечта за коалиция с ГЕРБ. Партия, ценности, принципи, морални категории изглеждат като неща, които не са водещи. Важното е, че младите депутати и активисти подкрепят Нинова. Бъдещето е тяхно, а втръсналите до болка стари муцуни, които се търкалят с десетилетия из публичното пространство, имат нулев съзидателен потенциал за политиката и държавата.     - Е, ако членовете на една партия не са партията в чист вид, тогава тези, които го твърдят, трябва да я напуснат със скоростта на бързия влак. Няма по-демократичен механизъм от прекия избор в една организация. Аргументите може да са други, но този със замазване на проблемите ми звучи като интелектуална импотентност. И е обида за членската маса. Явно има страх, защото инструментът на прекия избор ще ограничи силно политическото им брокерство .Това, което се опитва да направи тя, е вътрешна миниреформация. Историята е показала, че подобни процеси са свързани с тежки колизии.     - Няма такава – нито биографично, нито като подготвеност, нито като резултати, нито като претенция. Нито и като визия, като енергия дори. Отделен въпрос е, че вътрешната опозиция е изключително хетерогенна, с тежки наслагвания през годините и няма как да излъчи едно лице, което да я представлява. Приличат ми на едни деструктивни герои, чийто потенциал е единствено за някой компромат, някоя завера, някое интервю тип „плюнка“, но оттам нататък няма нищо смислено, което да родят. Между другото колкото повече ги хвали и подкрепя Борисов, толкова по-нелепо изглеждат.     - Един-единствен – в обществото трескаво се търсят политически алтернативи. На политическия пазар има глад за нещо ново, за освежаване. Виждате, че един честен човек като Минчо Христов успя да удари в земята като резултат цели две управляващи партии, визирам \"Атака\" и НФСБ, барабар с всичките им ресурси, вицепремиери и министри, телевизии, структури и т.н. Тоест има потенциал за пробив в държавата, за заобикаляне на официалните комуникационни канали, за нискобюджетна кампания в интернет.     - Да, очевидно двамата имат ролята на стимуланти за партийните структури и изборния процес, без пряк интерес към работа в Европейския парламент. ДПС си има своя вътрешна логика и начин на функциониране, който е далече от публичността. Това остава най-непрозрачната партия в партийната система.     - Не, те са част от управляващата коалиция. Отхвърлянето на президентското вето три дни след евровота, спасяването на кворума през целия месец май, избирането на Порожанов за министър, а и закъснялата му оставка са най-пресните доказателства. Балансьорът е Борисов, а плеядата около ГЕРБ се състои от \"Обединените патриоти\", ДПС и Марешки на повикване. ДПС е крепител на това правителство и единствено вербална опозиция на някакви виртуални националисти, които Карадайъ две години гони от правителството. Трябва да засилят говоренето едни против други, иначе съвсем ще лъснат за електоратите си.     - Първо, вече сме в кампания. Тази от евровота преля към местния. Видя се, че скандалите със строителството в София и Варна бяха интегрална част от полемиката за европейските избори. Този резултат на ГЕРБ се дължи до голяма степен на мотивацията и усилията на кметовете и общинските им съветници с цел да запазят местата си. Залогът е голям.   Местните власти като цяло се борят за оцеляване в една силно развиваща се антикорупционна парадигма в държавата, която още не е достигнала своя катарзис. Това, че двата избора са толкова близки, буквално около 20 седмици, е сигнал, че може да има съществени размествания. Избирателите често коригират, а не препотвърждават. В контекста на чистката в ГЕРБ, крамолите вътре в БСП, баталиите сред патриотите, разнородният състав на \"Демократична България\" и загряващите край пистата нови играчи, смятам че изборите ще са напрегнати, ожесточени и непредвидими.  ", "date": "2019.06.03", "title": "Д-р Калоян Методиев: За да оцелее, Борисов ще продължи да разчиства партията"}
{"url": "http://epicenter.bg/article/Dokumentalna-izlozhba--Moeto-uchilishte-140-g--v-moyata-Sofiya--Istoriyata-na-nay-starite-uchi/184769/6/0", "text": "Изложбата е част от програмата на Столична библиотека по случай 140 години от обявяването на София за столица и в контекста на Националната стратегия за повишаване на грамотността. Библиотеката на София вече четвърта година реализира кампанията   и огромният интерес на всички столични училища към образователната ни кампания доказва, че тя има устойчиво развитие. За тази си дейност Библиотеката на София получи връчваната за първи път награда на РУО – София-град за партньорство.   Столична библиотека притежава най-богатия документален и информационен архив за историята и развитието на София. Тази изложба допълва уникалните документи, които се съхраняват в него и ще бъдат включени в дигиталната платформа „Сердика”, за да бъдат достъпни до повече потребители.   Документалната изложба   представя шест училища, основани през 1879 г.:  е създадено като част от плана на Марин Дринов – първият министър на просвещението – за изграждане на учебното дело в България. ” е основано също с указ на Марин Дринов като Първа софийска държавна девическа гимназия, с която започва историята на средното девическо образование в България. е наследник на най-старото училище в Княжево. наследник на откритото през 1879 г. начално училище и  съхранява богатите традиции и възрожденския дух на първите си родолюбиви създатели.  – основите на училището във Враждебна се полагат след Освобождението на България първоначално в частни къщи.  – обучението в Челопечене първоначално се провежда в дома на учителя и килийното училище става основа за държавно.   Изложбата проследява пътя към знанието – от доброволчество и безвъзмезден труд до даряване на къщи за учебни цели. Някои първите възпитаници на училищата са българските литературни класици, литературни критици и историци, като:   и още много личности, чиито произведения се съхраняват в Столична библиотека. Интересно е разделението на мъжка и девическа гимназия и как десет години преди основаването на Софийския университет девическата гимназия подготвя първите начални учителки в България. Представени са артефакти от архивите на училищата като оригинален метален печат, Уверение и свидетелство за завършване на първа софийска мъжка гимназия с оригиналния печат на училището, първата ученическа униформа на Първа софийска девическа гимназия, ученическа книжка, лична ученическа карта, мастилница и още много интересни и малко познати неща, които учениците са събирали сами.   Откриването на изложбата е на   пред централния вход на Столична библиотека.", "date": "2019.06.03", "title": "Документална изложба „Моето училище 140 г. в моята София“: Историята на най-старите учи"}
{"url": "http://epicenter.bg/article/Tsipras-prizna-porazhenieto-si-na-mestnite-izbori/184714/7/0", "text": "Министър-председателят на Гърция Алексис Ципрас призна поражението на кандидатите на своята партия СИРИЗА във втория кръг на регионалните и общинските избори в Гърция, като заяви, че „човек трябва да знае как да печели, но и как да губи\", отбелязва \"Фокус\", цитирайки електронното издание на атинския ежедневник Kathimerini.  От столичния площад „Синтагма“ Ципрас подчерта, че важното е партията „да се върне обратно“ на пътя на успеха. Той поздрави победителите, като посочи, че между власт и опозиция може да има обща позиция по някои въпроси.  „Сега обединяваме силите си за най-важната от всички битки, тази за националните избори\", добави гръцкият премиер. Вотът ще се проведе в началото на юли. ", "date": "2019.06.03", "title": "Ципрас призна поражението си на местните избори"}
{"url": "http://epicenter.bg/article/Polugolata-fenka--prekasnala-finala-na-Shampionskata-liga--poluchi-predlozhenie-za-brak/184753/8/0", "text": "Полуголата фенка, която прекъсна финала на Шампионската лига, получи предложение за брак от нейния приятел. Той написа пост в профила си в Twitter, който гласи: \"Нямам търпение да се оженя за теб\".   Припомняме, че американският модел Кинси Волански се сдоби със световна слава само за една нощ, след като излезе почти без дрехи  на терена през първата половина на мача между „Ливърпул” и \"Тотнъм\" на финала на Шампионска лига в Мадрид.   Малко по-късно стана ясно, че излязла на стадиона, за да направи безплатна реклама на сайта на приятеля си – влогърът Виталий Здоровецкий, отбелязва Gong.bg. Но тя  донесе дивиденти и на самата нея.   За по-малко от 24 часа блондинката стана интернет сензация с над 2,5 млн. последователи в Instagram. А профилът й бе блокиран малко по-късно. Чрез пост в Twitter тя обяснява, че той е хакнат. А чувството от случилото се описа с думите: \"Най-откачените 24 часа в живота ми”.   Гаджето на Кинси Волански също има подобно преживяване. През През 2014 г. той нахлува на терена и прекъсва финала на Мондиал 2014, поради което има доживотна забрана за посещаване на спортни събития. ", "date": "2019.06.03", "title": "Полуголата фенка, прекъснала финала на Шампионската лига, получи предложение за брак"}
{"url": "http://epicenter.bg/article/Zrelishta-v-nebeto-prez-yuni---meteoriten-dazhd-i-yagodova-Luna/184725/10/99", "text": "Една интересна атракция през последните юнски нощи ще бъде метеорният поток Боотиди, активен от около 23 юни до 2 юли, с максимум за 2019 г. в нощта 27/28 юни около 01.00 ч. българско време.   Най-подходящото време за наблюдение ще бъде от началото на същата нощ до изгрева на Луната в 02:51 ч. (за София). Тогава Луната ще изгрее с 26% осветен диск – стара, с изтъняващ сърп след фаза последна четвърт. Активността на потока Боотиди е различна в годините и затова е непредвидима. Метеорите от потока са бавни и червеникави, навлизащи със сравнително ниска скорост в земната атмосфера (18 km/s). Но шансът да бъде фотографиран успешно бавен и ярък метеор е добър, затова любителите астрофотографи могат да опитат своя късмет в нощите около момента на максимума“, каза физикът Пенчо Маркишки от Института по астрономия с Национална астрономическа обсерватория при Българската академия на науките (БАН), цитиран от Агенция ”Фокус”.   ”Астрономическото лято ще настъпи на 21 юни в 18.54 ч. – денят на лятното слънцестоене, който е най-дългият в годината и на нашите географски ширини трае 15 часа и 20 минути. За сравнение, най-късият ден в годината – 22 декември, трае едва 9 часа и 3 минути. Точката на лятното слънцестоене се намира в съзвездието Бик (Телец), близо до границите му с Близнаци и Орион“, каза още Маркишки. Физикът обясни, че пълнолунието през юни, наричано някога от индианците в Северна Америка ”Ягодова Луна“, ”Розова Луна“, ”Медна Луна“ (на пчелния мед) или \"Горещата Луна“, ще настъпи на 17 юни в 11.31 ч.  ", "date": "2019.06.03", "title": "Зрелища в небето през юни - метеоритен дъжд и ягодова Луна"}
{"url": "http://epicenter.bg/article/Vanga--Shte-ima-mir-/184726/10/99", "text": "Предсказание, че ще избухне Трета световна война на пророчицата Ванга няма. Непоказван досега запис разкрива на бял свят точно думите на жената от Петрич. В лентата на сценариста Стоян Петров се чуват ясно думите на Вангелия, че ще има мир.  Години наред най-вече руски и турски медии няколко пъти разпространяват митично предсказание на пророчицата, че ще избухне война.  \"Третата световна война ке почне от Сирия.\" Точно тези думи излязоха преди две години и в няколко английски издания, разказвайки кога как Ванга прави предсказанията си.  \"Ванга никога не е казвала, че ще има Трета световна война или че Рим ще стане столица на халифата.\" Това потвърди и писателката Жени Костадинова, автор на пет книги за Ванга.  \"Тя никога не е прогнозирала по години. Тези нейни \"пророчества\", започващи от 2000 г. и стигащи до 5000 г., тръгнат от сайта на РИА \"Новости\" преди 6-7 години. Наскоро един турски блог си ги доизмисли и подмени, а в ерата на интернет всеки говори всякакви небивалици. Хората да бъдат внимателни, като четат такива \"новини\". Ванга е удобна чрез нея да се внушават всевъзможни послания\", казва още Жени Костадинова.  Макар да опровергава пророчеството за Трета световна война, новият филм \"Човек и феноме\" разказва и за други нейни предсказания.  Филмът ясно показва, че Ванга говори за Париж и катедралата Нотр Дам, но не и за изпепеляващ пожар.  Нотр Дам за нея обаче е сакрално място, може би най-важното на света. Цял живот е искала да отиде там, но Държавна сигурност не я пуска да излезе от България. Пред художника Любен Диманов пророчицата разказва как в предишния си живот е била дъщеря на фараонка и как духът на майка й от този живот я вика в Париж, за да се срещнат.  Режисьорът на филма Стоян Петров е горд, че е снимал и е получил автенични записи от нейни близки хора в Петрич. Вдъхновител на филма пък се оказва известният руски политик и шахматист Кирсан Илюмжинов, който навремето се среща с Ванга в Рупите и получава ценни напътствия от нея.  Това е вече вторият филм, който излиза тази година за Ванга, а се снимат в момента още няколко, както руски сериал, така и български филм. Според фондация \"Ванга\" големият брой ленти за нея изкривяват личността й. Така например в началото на годината руска продукция я обяви за милионерка, поставяйки въпроса къде са изчезнали нейните пари, в размер на 25 милиона долара по времето на комунизма.   Източник: Новини.бг", "date": "2019.06.03", "title": "Ванга: Ще има мир!"}
{"url": "http://epicenter.bg/article/Golyamata-dashterya-na-printsesata-na-Monako-se-omazhi-za-filmov-produtsent/184735/10/84", "text": "Шарлот Казираги - голямата дъщеря на принцеса Каролина, се омъжи вчера за френския филмов продуцент Димитри Расам в Монако. \r\n \r\n За сватбения си ден булката избра сива рокля с брокат на Ив Сен Лоран, украсена с три панделки. Тоалетът е с дължина до средата на бедрата със стилен вълнообразен завършек. Затворената рокля с дълги ръкави е съчетана с бели сандали на висок ток и елегантни каишки около глезените.   Расам носеше стилен костюм в синьо, съчетан с бяла риза и вратовръзка в по-светъл син нюанс.   От двореца Принсие разпространиха и още една сватбена фотография на двойката, на която Казираги носи изчистена бяла рокля от сатен с голи рамене и V-oбразна цепка. Роклята е прибрана в талията, а надолу пада свободно с усещане за допълнителен обем и висока цепка по средата. Тоалетът е съчетан със стилно колие и нежна гривна. Шарлот заложи на свежа визия с умерен грим. Димитри заложи на бяло сако с черна папийонка, а косата му е пригладена назад.   Двамата имат малък син Балтазар, който се роди през октомври миналата година. Шарлот има и по-голям син Рафаел от комика Гад Елмалех, който е на пет години.   Димитри Расам е син на актрисата Карол Буке и френско-ливанския продуцент Жан-Пиер Расам, починал на 44-годишна възраст. Димитри Расам продуцира \"Малкия принц\" - един от най-успешните френски анимационни филми в света.   Шарлот Казираги е на 32 години, а Димитри Расам - на 37. Те се сгодиха в началото на 2018 г., припомня АФП.   Шарлот Казираги е 11-ата по ред за наследяване на монакския престол.   Източник: Дир.бг", "date": "2019.06.03", "title": "Голямата дъщеря на принцесата на Монако се омъжи за филмов продуцент"}
{"url": "http://epicenter.bg/article/Ivo-Hristov--Na-tezi-izbori-ochakvah-GERB-da-se-srine-napalno/184713/2/0", "text": " От гледна точка на историята това е едно морално поражение. Истината е, че очаквах ГЕРБ да се срине напълно, защото няма общество, което да толерира корупцията, но се оказва, че българското общество е някаква аномалия. Това сподели в сутрешния блок на БТВ избраният за евродепутат от листата на БСП Иво Христов.  \" . Има прекалено много свидетелства за принуда, натиск, корпоративен вот. Имаше манипулации на твърде много нива. Не бяха честни и почтени тези избори\", сподели още Христов.  \" . Омерзителен е начинът, по който той бе низвергнат. Виждате, че за него сега говорят високомерно и го изхвърлиха на бунището на ГЕРБ.   \"Гледам този проповедник на любовта, бивш охранител, със своята фланелка - небръснат, който обяснява как е бил братовчед си преди време, а сега е бил противниците си, обграден от охранители. Той говори кой сеел омраза. Кадрите опровергават посланието му\", коментира Иво Христов думите на премиера Бойко Борисов, че БСП са излъчили омраза по време на предизборната си кампания.   \"Той  /Борисов/ хвърля пачки в Ямбол, а там загуби. Ако някой спечели на тези изборите, това бе Цветанов. Той бе низвергнат, изхвърлен на бунището на ГЕРБ. Цветанов трябва да създаде фракция \"ГЕРБ бушони\", коментира още Христов.   Според него, когато президентът има позиция срещу корупцията, тя е срещу обществен порок, а когато ГЕРБ реагират като опарени - то е, защото са се припознали.   и заключи, че резултатът от изборите не е демотивирал лидера на БСП Корнелия Нинова, а точно обратното.   Партийната тема на БСП я знаем. Има вътрешни конфликти, противоречия и пренаредена листа.   Това са проблеми на БСП. Апатията на хората е предизвикана от друг - чисто битов феномен. Изборите са за 17 човека, които отиват в ЕП и ще получават високи заплати. Това дразни всички, но европеецът мисли да гласува, за да има този вот добър резултат за него\", каза евродепутатът от левицата, като добави, че битовата логика надделява над политическото действие. \"Чух се с президента, отношенията ни са идеални от самото начало. Той ми честити победата, а и продължавам да работя по стратегическите теми. Не я съветвам Нинова, защото не съм партиен член, но обменяме мнения, за последно обсъждахме изборните резултати. \", каза в заключение Иво Христов.  ", "date": "2019.06.03", "title": "Иво Христов: Не Борисов спечели вота за ГЕРБ, а този, който контролираше комисиите - Цветанов"}
{"url": "http://epicenter.bg/article/Aleksandar-Yordanov-iztakna-prinosa-si-za-pobedata-na-GERB/184715/2/0", "text": "Аз се шегувах, че където е Александър Йорданов, там е и победата. Но така и стана. Беше сигурно, че коалицията ГЕРБ и СДС ще спечели евроизборите. Това заяви Александър Йорданов от ЕНП в сутрешния блок на България он ер. Той бе шести в листата на ГЕРБ-СДС. „Беше логична коалиция от европейска гледна точка. Ние се обединихме в името на една много по-голяма цел. За нас тази цел беше да изпратим повече евродепутати от България в ЕНП“, разкри той.   „ГЕРБ като управляваща партия постигнаха голям и безспорен успех. Това е и знак за стабилност на правителството. Останах с много добри впечатление от Цветан Цветанов. Никога преди това не бях контактувал с него, но щом това стана, видях, че това е човек организатор, който много добре познава кадрите по места. Дори знаеше имената им и се усещаше едно много добро отношение. Но не знам отвътре какво е било в ГЕРБ. Тази афера „Апартаментгейт“ оказа влияние върху резултатите от евроизборите и имаше конкретна медийна атака срещу ГЕРБ, но въпреки това и на този фон те успяха. Важно бе и включването на премиера Бойко Борисов. Той се показа как изглежда от европейска гледна точка какво се случва и се прави в България. Той си е в правото като премиер на държавата да показва успехите“, каза Александър Йорданов.   „Видяхме и големия провал на БСП. Преди изборите Корнелия Нинова постоянно се показваше по телевизиите, а сега изчезна. Има сериозни проблеми в нейното поле“, категоричен бе той.  ", "date": "2019.06.03", "title": "Александър Йорданов: Шегувах се, че където е Александър Йорданов там е и победата. Но така и стана!"}
{"url": "http://epicenter.bg/article/Dimitar-Ganev--Ako-Borisov-tragne-na-voyna-sas-strukturite--tya-shte-bade-bratoubiystvena/184716/2/0", "text": ", но такива индикации няма, каза в сутрешния блок на Нова телевизия политологът Димитър Ганев.  На този етап не се дават такива индикации.  добави той.  Въпросът не опира само до личността. Това с Цветанов е само началото на сериозен процес –  , заяви Ганев.  . Но със сигурност ще има промени в структурите, коментира политическият анализатор.   \"  Той си повярва прекалено много.\" Това каза социологът Кольо Колев за оттеглянето на Цветан Цветанов в сутрешния блок на Нова телевизия.  \"  Той си повярва, че може сам да прави политики, които да не съгласува. Цветанов вкара Борисов в една камара проблеми. Например битката с президента Радев\", кометира причините довели до оставката на Цветанов, Кольо Колев.  \"Поведението на ДПС показва, че си е направило анализ, че няма предпоставки за предсрочни парламентарни избори и то се ориетира към консенсус с останалите политически представители. По думите му въпреки че след евроизборите депутатът от ДПС Делян Пеевски се появи в парламента, няма основание да си мислим, че настъпва някакъв нов етап в поведението му. ДПС минава в нов курс – да има консенсус на няколко политически сили по определени каузи. Това е възможност ДПС да бъде глас в каузи като такива с намаляването на ДДС на хляба, лекарствата и книгите, които ще срещат високо обществено одобрение, коментира Ганев.    \"Никой в БСП не знае какво ще се случва. За това е свикан и този конгрес. БСП не е в най-добрата си кондиция. По-скоро Корнелия Нинова ще запази мястото си като председател и евентуално може да запише още една загуба на сметката си\", коментира Ганев.", "date": "2019.06.03", "title": "Димитър Ганев: Ако Борисов тръгне на война със структурите, тя ще бъде братоубийствена"}
{"url": "http://epicenter.bg/article/Anastasiya-Stoycheva-ot-NIMH-obyavi-prognozata-si-za-yuni/184717/2/0", "text": "Месец юни ще премине с валежи около и над нормата в Западната част на България, докато в източните райони валежите ще са по-малко. Температури от 30-35 градуса се очакват чак в края на месеца.   Това заяви в сутрешния блок на БНТ синоптикът в НИМХ Анастасия Стойчева. Снощи до 21.00 часа в Пловдив валежът беше 69 литра на квадратен метър и продължи да вали до полунощ с допълнителни количества 10 литра на квадратен метър. Тази нощ в много райони продължи да превалява дъжд. В Русенско паднаха 34 литра на квадратен метър, по около 20 литра около Стара планина, Подбалкана, Предбалкана, в Северозападните райони. Днес там се очакват най-значителни валежи, заяви Анастасия Стойчева.   Тя допълни, че тези дни ще сме в неустойчива въздушна маса, при която ще се развива купесто дъждовна облачност. В Източните райони почти без валежи. Най-значителни ще са валежите в Северозападна България. Във Видинско се очакват над 50 литра на квадратен метър. Месец юни ще премине с валежи около и над нормата в Западната част на България, докато в източните части с по-малко валежи. В първото десетдневие ще има валежи и гръмотевични бури, като температурите най-често ще се между 23 и 28 градуса. Тези явления ще са предимно в Западна и Централна България. Второто десетдневие на юни отново ще има краткотрайни валежи, но те ще отслабват и температурите ще се повишават. В последното десетдневие на месеца се очакват тези явения да са рядкост. Най-високите температури ще са между 30 и 35, но чак в края на месеца.  ", "date": "2019.06.03", "title": "Анастасия Стойчева от НИМХ обяви кога идва лятото!"}
{"url": "http://epicenter.bg/article/Menda-Stoyanova-za-Tsvetanov--Nyama-nezamenimi-hora-/184718/2/0", "text": "Изборите ги спечели партия ГЕРБ, спечели ги правителството. Бойко Борисов беше уникален на тези избори, защото излезе на терен. Това заяви депутатът от ГЕРБ и председател на бюджетната комисия в парламента Менда Стоянова в предаването \"Тази сутрин\" по БТВ.  Незаменими хора няма, Цветан Цветанов е прекрасен организатор, каза още Стоянова. Тя препотвърди казаното от лидера на партията, че трети зам.-председател няма да се избира, а ще се засили работата на Изпълнителната комисия на ГЕРБ.  Партията ГЕРБ вече 10 години е на власт, не сме чак толкова млада партия и бих казала, че някои хора се поизмориха, натрупаха рутина, а всяко управление се нуждае от нови, млади хора, каза още Менда Стоянова.  Не виждам причина за рокади в кабинета, каза тя. Менда Стоянова бе категорична, че не трябва да има преразглеждане на коалиционното споразумение.  Хората на изборите казаха, че искат ГЕРБ да продължи да работи, заяви още Стоянова. И подчерта, че ГЕРБ са победили и БСП, и президентските хора в листата. Който загуби изборите, естествено, че ще говори за манипулации. Те още преди изборите говореха за манипулации, готвеха се да ги загубят, каза по адрес на социалистите Менда Стоянова. И изтъкна успешното развитие на икономиката. Това искат хората да продължи, бе нейният извод.    ", "date": "2019.06.03", "title": "Менда Стоянова за Цветанов: Няма незаменими хора!"}
{"url": "http://epicenter.bg/article/Dimitar-Stoyanov--Menda-Stoyanova-ne-znae--che-stava-vapros-za-nedostroena-bolnitsa-v-Yambol/184719/2/0", "text": "Главният секретар на президента Димитър Стоянов реагира веднага на интервюто на Менда Стоянова по БТВ, в което тя заяви, че държавата се развива добре, правителството е стабилно, а премиерът е помогнал за болницата в Ямбол, докарана до фалит от предишните правителства.     \"Менда Стоянова: Нека се види кой е докарал болницата (в Ямбол) до такова състояние.  Госпожата даже не знае, че става въпрос за недостроена болница, но това не й пречи да коментира убедително.   \"На правителственото заседание утре ще бъдат одобрени необходимите средства за завършване на сградата, увери премиерът Бойко Борисов. Той изрази учудване, че за 40 години не се е намерила воля за довършване на болницата в Ямбол и за осигуряване на нормални условия на лечение.\"   \r\n Иначе строителството на болницата е започнато преди 40 г., а 10г. от тях са управлявали днешните велможи. Но те не знаели за това. Това е признание за отдалечеността на човека от народа от проблемите на самия народ, а признанието му, че \"няма осигурени нормални условия за лечение\" е доказателство за водената политика.\" \r\n", "date": "2019.06.03", "title": "Димитър Стоянов за Менда Стоянова: Тя не знае, че става въпрос за недостроена болница в Ямбол"}
{"url": "http://epicenter.bg/article/Reka-Yantra-izleze-ot-koritoto-si-vav-Veliko-Tarnovo-/184720/2/0", "text": "Река Янтра излезе във Велико Търново от коритото си. Водата е стигнала до портите на историческата църква „Св. 40 мъченици“ и има опасност да я залее, съобщава БНР.  Свикан е общинският кризисен щаб.  Цяла нощ река Янтра е повишавала драстично нивото си от валежите и планинските притоци, които са вливат в нея. Водата всеки момент ще влезе в двора на църквата \"Св. 40 мъченици\". Хората и властите са изкарали безсънна нощ. Отстраняват се автомобилите от улиците в най-ниския великотърновски квартал \"Асенов\", за да започне поставянето на чували с пясък, които като диги да защитят имотите на хората, заяви кметът на Велико Търново Даниел Панов.  \"В момента сме под критичната точка на водата на река Янтра с един метър. Имаме готовност, Гражданска защита от 3 часа са по критичните точки, допълни още той.  Все още няма залети къщи, няма и пострадали хора.  Нормализирана е обстановката в община Елена, където вчера при поройния дъжд пострадаха три села и част от общинския център.  Засегнатите имоти са отводнени, няма пострадали хора.  Материалните щети на уличната мрежа не са големи и общината ще успее да се справи със собствени сили, каза кметът на Елена Дилян Млъзев.", "date": "2019.06.03", "title": "Река Янтра излезе от коритото си във Велико Търново "}
{"url": "http://epicenter.bg/article/Boris-Popivanov--Dialogat-mezhdu-Boyko-Borisov-i-Tsvetan-Tsvetanov-priklyuchi-okonchatelno/184722/2/0", "text": "Диалогът между Бойко Борисов и Цветан Цветанов вече приключи, наблюдаваме един завършен етап на отношения, продължили дълго за кратките срокове, в които текат приятелства в българската политика. Това каза в интервю за предаването „Добро утро, България“ на Радио „Фокус“ политологът Борис Попиванов.   „Цветан Цветанов напусна всичките си постове и не мисля, че има вариант той да се върне под една или друга форма, нито смятам, че ще бъде допуснат да играе някаква задкулисна роля, използвайки влиянието си, контактите си с парламентарната група или местни структури и местни органи на властта. За мен Борисов е теглил чертата и смята оттук нататък да продължи без своя верен съратник.   Едно решение, което със сигурност не е било лесно. Ние виждахме, че Борисов се подготвяше за това решение дълги месеци на няколко поредни етапа, за всяка от които той предприемаше поредна стъпка, било като действие, било като говорене по адрес на Цветанов, изчакваше да види какви са реакциите и до каква степен е стъпил на здрава почва. След това продължаваше нататък, за да стигне до този финален етап веднага след резултатите от европейските избори“, отбеляза политологът.   Борис Попиванов допълни, че през последните години Бойко Борисов е настоявал в неговите ръце да се концентрират нишките на външната политика на България. „В последните години, особено в третия си мандат, Борисов много настояваше в неговите ръце да се концентрират нишките на външната политика на България и никакви външнополитически ходове, действия и послания да бъдат предприемани и изговаряни без неговото знание и съгласие, а Цветанов нееднократно си позволяваше да предприема действия, които заварваха Борисов неподготвен, включително и по случая Скрипал. Тези действия загатваха за твърде голяма самостоятелност от негова страна.   Твърде много той разчиташе на подкрепа в страната и задокеанските си партньори да бъде недосегаем, но точно тази недосегаемост му изигра лоша роля“, добави той.   Най-големият шум се концентрира около БСП, но най-големите промени предстоят в ГЕРБ, каза още политологът.   „Най-сериозните нападки и критики се концентрират в БСП, от левицата не би следвало, според мен да се очакват сериозни драми, преди всичко, защото партията е в опозиция и защото добре съзнава, че допълнително форсиране на разделенията ще бъде вредно за всички, а не просто за един или друг лагер. Независимо от това, което чуем през предстоящите седмици и месеци от левицата, основните развития на кадрова основа ще се случат след местните избори с оглед на редовния конгрес на партията. Докато от ГЕРБ бързат“, каза Борис Попиванов.   Той допълни, че промените в ГЕРБ и концентрирането на властта в ръцете на Бойко Борисов се случват с оглед на местните избори поради, което в партията напрежението ще бъде най-голямо именно сега.   БСП трябва да бъде по-адекватна на обществените настроения и да представи ясна перспектива за изход, заяви Борис Попиванов.   „Усилията трябва да продължат по същия начин, по който БСП правеше опити и досега. Партията трябва да уплътни своята политическа заявка с много по-категоричен израз на воля за това, че не само иска, но и може да управлява, че е в състояние да предложи защита на българските граждани и най-вече, предвид големите страхове и опасения в българското общество, че ситуацията е несигурна и нестабилна, и че винаги може да се променя към по-лошо, да успее да ги обеди, че няма да се случат големи сътресения и преобразувания, които да доведат до по-лошо състояние.   Левицата трябва да докаже, че е в състояние да изрази стабилността и възможността за бавна и постепенна промяна в интерес на хората. Партията има документите и дневния ред, който е до голяма степен и същия като този на българското общество, но все още й липсва убедителност на самата заявка, така че да бъде припозната като носители.   Предимството на БСП е, че на този етап други носители не се появят“, обясни Борис Попиванов.   Той каза още, че поведението на лидера на БСП в оставка Корнелия Нинова е характерно за политическото й присъствие до момента. Тя не обича да заема защитна позиция и да предприема отбранителни ходове, а всеки момент взима инициативата в свои ръце и изненадва опонентите си, обясни той, като уточни, че тези тактически ходове биха й донесли успех.   Новоизбраният депутат от левицата Елена Йончева трябва да вземе отношение по случващите се събития у нас в момента, особено след като тя беше най-атакуваният кандидат за евродепутат в хода на кампанията, добави политологът.  ", "date": "2019.06.03", "title": "Борис Попиванов: Диалогът между Борисов и Цветанов приключи окончателно"}
{"url": "http://epicenter.bg/article/Andrey-Novakov--Razdelenie-v-parvite-na-GERB-ne-mozhe-da-ima--toy-e-samo-edin/184724/2/0", "text": "Разделение в първите не може да има, защото той е само един. Сигурен съм, че г-н Цветанов няма да го допусне, защото той не е такъв. Оставката не е катаклизъм. До колкото го познавам не вярвам, че той ще направи нова партия или нещо, за да разцепи партията. Това заяви новоизбраният евродепутат Андрей Новаков пред БНТ, като допълни, че сега Изпълнителната комисия ще засили своите действия.   По думите му \"Апартамент гейт\" е подействало отрезвително. \"Скандали винаги ще има, важно е как се реагира. Ясно се видя, че ние можем да носим отговорност и който е сбъркал си понася своята отговорност, защото за нас е по-важно как върви България\", заяви Новаков и благодари за доверието към ГЕРБ, което ясно е показано на спечелените избори.   Евродепутатът допълни, че анализа за ГЕРБ е направен и ще работят затова да подобрят резултатите, а това става единствено с работа. Там където има проблеми, сигурно ще има реформи, но ГЕРБ продължава по-добре и напред.   За своята работа, Новаков разкри че е поискал място в комисията по транспорт и бюджет, за да довършат работата по пакета \"Мобилност\", а в бюджетната комисия отново ще работи затова страната ни да получава допълнително финансиране.   \"Ако позволим да се разцепи бранша, каквото чувам, че се случва, няма да излезем на добър край. Със сигурност има проблем, но съм два пъти по-сигурен, че пакета \"Мобилност\" не е решение\", допълни Новаков и подчерта, че работи за българската позиция, каквато е, че тези мерки вредят.", "date": "2019.06.03", "title": "Андрей Новаков: Разделение в първите на ГЕРБ не може да има, той е само един"}
{"url": "http://epicenter.bg/article/Boyan-Chukov--Hibridnata-voyna-e-nadgrazhdane-na-klasicheskite-vaorazheni-sili/184728/2/0", "text": "Хибридната война е надграждане на класическите въоръжени сили. Това каза в интервю за предаването „Добро утро, България“ на Радио „Фокус“ Боян Чуков, външнополитически съветник в две правителства, анализатор и експерт по международна сигурност.   Боян Чуков добави, че хибридната война не е някакво ново откритие, а съществува отдавна, като се проявява в различни сектори с геополитическа цел.   „Ако има държава, която има съвършени механизми и оръжия за водена на хибридна война това са САЩ. Всички останали са много назад и не могат да се сравняват с американците. При САЩ всичко е поставено на научна основа, има много средства, които се отделят в тази посока. Но хибридната война, която се води сега, това е войната, която води Третият райх преди да започне Втората световна война. Една голяма част от експертите на Третия райх отиват в САЩ и споделят технологиите, които имат, начините, по които се манипулира общественото мнение, начините, по които е бил обработван германският народ“, обясни той.   Боян Чуков допълни, че според френски експерти понятието хибридна война е заместило битката със световния тероризъм. В България няма център, който да работи задълбочено по въпросите на хибридната война, каза още той. По думите му хибридната война не се води само срещу противника, тя се води още срещу съседи и стратегически съюзници. Глобалните фактори имат винаги желанието да моделират вътрешнополитическата обстановка в страните, които представляват за тях интерес и по този начин да поддържат латентно безволево обществено мнение, което при дадена медийна атака да бъде насочено в определена посока, добави експертът по международна сигурност.   Хибридната война е безпределната същност на международните некинетични сблъсъци, които имат геополитическа проекция, каза още Боян Чуков.   „Понятието хибридна война е един семантичен локум и в него всеки си вкарва каквото си пожелае. Няма общоприета дефиниция за хибрината война, това понятие се появява през 1998 година в разработките на Робърт Уолкър и през 2002 година на Уилям Немет. По-късно, през 2000 година, за хибридна война говори генерал Джейм Матис и полковник Франк Хофман. Изведнъж в международните анализи рязко започва да влиза думата хибридна война след 2014 година, когато Крим е обратно интегриран в рамките на Руската федерация“, обясни Боян Чуков. По думите му хибридната война е инструмент на геополитиката и в случая хибридната война има за цел да се влезе в геополитическото пространство на страната противник.   „Понякога човек, извършвайки нещо в резултат на дадена ситуация, залага основите на хибридната война, която ще бъде след столетия. Например, 1704 година британският адмирал Рурк отива да завладява Кадис в Испания. Тогава има сблъсък между морските армади на англичаните и испанците, неуспешна е неговата атака. Тогава, минавайки покрай една скала, оставил там 200 войника, впоследствие това се оказва Гибралтар. Години след това от тази точка англичаните имат възможност както да влияят на Испания, така и да се контролира цялото Средиземноморие“, добави експертът.   По думите на Боян Чуков хибридна война може да има в различни сектори – дипломатически, икономически, исторически, археологически. „В областта на борбата с корупцията също може да се води хибридна война. След като корумпираш елита на дадена страна, ти създаваш механизъм, с който да се бориш срещу корупцията, но го контролираш ти, контролираш хората, които изпълняват твоите поръчки и селективно вкарваш в затвора тези корумпирани, които не се вписват в твоя геополитически вектор. Затова битката за главен прокурор дали в ЕС или в друга страна е изключително важна, защото през него могат да се налагат една или друга посока на геополитическо развитие на страната“, каза още специалистът.  ", "date": "2019.06.03", "title": "Боян Чуков: Хибридната война е надграждане на класическите въоръжени сили"}
{"url": "http://epicenter.bg/article/Aktiviraha-Operativno-zveno-kam-MOSV-zaradi-valezhite-v-stranata/184731/2/0", "text": "Във връзка с регистрираните валежи през изминалото денонощие, както и обявено от НИМХ предупреждение от първа степен (жълт код) за интензивни валежи, придружени с гръмотевици в областите Видин, Враца, Монтана, Ловеч, Плевен, София, Пазарджик и Пловдив, е активиран 24-часов режим на работа на Оперативното звено за предотвратяване на опасности от вредното въздействие на водите към МОСВ и в четирите Басейнови дирекции в страната. Два пъти дневно ще се предоставя обобщена информация за състоянието на язовирите, състоянието на реките по поречия с данни за критични нива и аварийни ситуации, данни за критични участъци по диги и укрепителни съоръжения, както и постъпилата информация за засегнати населени места от вредното въздействие на водите.", "date": "2019.06.03", "title": "Активираха Оперативно звено към МОСВ заради валежите в страната"}
{"url": "http://epicenter.bg/article/Rumen-Hristov--Shte-rabotim-za-chlenstvoto-na-Balgariya-v-evrozonata-i-Shengen/184733/2/0", "text": "Спряхме похода на БСП към властта. Такава оценка направи на изборите за ЕП председателят на СДС Румен Христов на първата пресконференция на партията след вота.  От СДС сме изключително доволни. Отново десницата запази своето преобладаващо мнозинство в Европейския парламент. В ЕП ще имаме седем представители на десницата - 6 от ГЕРБ и СДС и един от \"Демократична България\". Това означава, че България ще даде повече десни депутати, повече депутати в ЕНП, отколкото дава Холандия със своя десен премиер, обяви Румен Христов. Той посочи, че има потенциал СДС постепенно да започне да се възражда.  Искаме да поздравим Александър Йорданов за неговото избиране за член на Европейския парламент. СДС е най-старата демократична формация в България и има отново представител в Брюксел. Искаме да работим в групата на ЕНП преди всичко за повече интеграция, за обединена Европа, за членството на България в еврозоната и Шенген, обяви Христов.  Той отбеляза, че на последната си конференция СДС си е поставил целта българите да са европейски граждани с европейски доходи, за което също ще работи в ЕП. Веднага бихте запитали как би станало това? То би могло да стане след като нашите представители в ЕП работят за запазване на средствата, които влизат като кохезионна политика в България и за разумно харчене, заяви председателят на СДС.  На повечето места на местните избори най-вероятно ще бъдем заедно с ГЕРБ, каза Христов, като уточни, че съюзът с ГЕРБ е бил за евроизборите. Това бяха едни много трудни избори. Избори, в които не чухме дебат за ЕС. Дебатираха се само вътрешнополитически цели, бяха обърнати във вот на недоверие към правителството. Тежка кампания, която в началото стартира с превес към БСП. Благодарение на мобилизацията на ГЕРБ, основната роля на тези избори е ГЕРБ. Видях една много организирана партия. Видях какво бяха направили те на местата на техните срещи. Включването на премиера Бойко Борисов по-активно допринесе за промяна на тренда в началото на кампанията. Водили сме бегли разговори на тази тема. Очевидно е, че когато един съюз работи добре, той би могъл да се развива. Най-вероятно да се развива. Ние имаме едно решение, което дава свобода на нашите местни структури да решават по какъв начин ще се явят на есен за местните избори, като забраната е към БСП и ДПС. На повечето места най-вероятно ще бъдем заедно с ГЕРБ. Това го искат нашите структури и структурите на ПП ГЕРБ. Местната власт е изключително важна, подчерта още Христов.  Дори опонентите в лицето на левицата ни поздравиха за добрия резултат, заяви Христов, като посочи, е е благодарен на всички, които са гласували за СДС и ГЕРБ, защото те са имали нужда от припознаване на техния вот. Що се отнася до \"Демократична България\", разбира се, че е по-добре тези гласове да не отидат към БСП, както беше на парламентарните избори, уточни още председателят на СДС. Христов каза, че месеци са водили преговори с \"Демократична България\", но условията поставени от тях са били унизителни за СДС. Да, безспорно, ако ние бяхме заедно, щяхме да имаме със сигурност двама и повече депутати, каза още той, но посочи, че в политиката освен емоционално трябва да се работи рационално.  Активирахме отново твърдите ядра на ГЕРБ и СДС, но и на голямата периферия, която беше обезверена, каза Владимир Кисьов, член на Националния съвет на СДС. Пазете това, което сме извоювали като относителна свобода тук в България. Ако не го пазим ние живите, няма как някой друг да се бори отново за свободата. Благодарение на СДС и борбата в самото начало всички българи пътуват безвизово, нещо, което се забрави от всички. Смея да твърдя и имам самочувствието, че съм бил основен играч в премахването на визите за българите. Не трябва да допускаме да излизат от землянките хора, които биха ни върнали отново в подобно положение. Миналата година и тази година това, което се случи в България, трябва да е за урок за всички нас - да си пазим свободата и ценностите, и да мислим за бъдещето на Европа, каза още Владимир Кисьов.  Приветстваме, че \"Демократична България\" също има представител в ЕП, иска или не ще работи с другите десни евродепутати, каза избраният за евродепутат Александър Йорданов. От създаването си СДС винаги е бил противник на БСП, т.е. това не е някакво моментно хрумване, случайно позиция и прочее. Винаги нашият интерес е бил да се победи БСП. Когато не сме можели сами да го направим, сме търсили коалиция. Така например на изборите за 38-о НС СДС направи коалицията ОДС. Сега отново влязохме в съюз за тези избори и влязохме със съюз с дясно-центристка политическа партия ГЕРБ. Мнозина в печата коментираха и продължават да коментират, но го отдавам на нормална политическа глупост, дали са дясна партия ГЕРБ или не. Кой е дясна партия не решават за съжаление българските журналисти. Погледът за това вече е европейски, защото сме в Европа. Кандидатът за председател на Европейската комисия от ЕНП Манфред Вебер, когато дойде в София в предизборната кампания именно като десен кандидат се срещна не с някой друг, а с ПП ГЕРБ и СДС. В Зала \"Арена Армеец\" помните това събитие и по този начин много ясно означи кои от европейска гледна точка са десните в България, заяви Йорданов.  Той каза, че приветства и се радва на избирането на Радан Кънев също за член на Европарламента. Разбира се, очакването беше \"Демократична България\" да постигне много по-голям успех, ако съдим по тяхното говорене, показване, многото платени реклами, каквито от наша страна от СДС не сте видели. Много усилия хвърлени с прогноза за много силен резултат за съжаление явно са се разминали очакванията с реалността, но въпреки това ние приветстваме, че \"Демократична България\" също има представител, посочи Йорданов.  ", "date": "2019.06.03", "title": "Румен Христов: Спряхме похода на БСП към властта"}
{"url": "http://epicenter.bg/article/Prof--Plamen-Kirov/184736/2/0", "text": "На изминалите избори за Европейски парламент се отбеляза един сериозен проблем - много голям брой грешки, които е трябвало да бъдат отстранявани: грешки между преброяването в районните избирателни комисии (РИК) и повторното въвеждане в ЦИК, които вече са около 5 000. При парламентарните избори през 2017 са били 3000 при по-висока избирателна активност.   Това заяви в предаването \"Сутрешен блок\" на БНТ юристът проф. Пламен Киров, бивш конституционен съдия. \"От 3000 да скочи на 5000 това е вече тенденция и трябва да се вземат мерки. Освен това имаше много сбъркани протоколи - около 2000. Запознах се със сканирани изборни протоколи, от които не успях да разбера какъв е изборният резултат. Не знам ЦИК как е отстранявала грешките - сигурно са гледали звездите, за да видят резултата, защото от кова, което има на хартия не е ясно\", заяви проф. Пламен Киров. Той посочи, че това е картината в отделни секции и едва ли би могло да се отрази върху генералния резултат.   Но отбеляза, че европейските избори са \"лесни\", защото има национална листа в сравнение с парламентарните, където има 31 листи за всеки регион и особено в сравнение с местните.   За организацията на изборите проф. Михаил Константинов, също гост в студиото, писа много добър 4.5. Той посочи, че на места машините не са отчели преференциите, които за евроизбори трудно би променило резултата, но при местни избори не е така. Там всеки глас е важен, особено в малки общини с по сто гласоподаватели, където един глас сменя кмета.   Основният дефект е слабото обучение на някои комисии. Сред причините за това е и подмяната на членове в последния момент без подготовка. В момента се прави анализ на машинното гласуване, което според проф. Константинов не е било много сполучливо, имало е доста проблеми. Където е имало машини, упражнилите правото си на вот по този начин са са 27%, толкова, колкото и през 2016, когато имаше 500 машини, подчерта той. Подкрепя предложението на председателката на ЦИК за отпадане на квадратчето \"Не подкрепям никого\" от изборната бюлетина, което е \"пълна глупост\" според математика.  Според проф. Пламен Киров ЦИК като цяло се е справила с организацията на изборите, но има тенденции, които трябва да отчетат, защото през октомври предстоят местни избори, които са най-трудните за провеждане. Подкрепи оценката на проф. Константинов за слабата подготовка на секционните избирателни комисии. \"Това се повтаря като мантра, ние го констатираме, обаче никакви мерки не се вземат\", подчерта юристът.  ЦИК трябваше да избърза с методическите указания, особено с това за машинното гласуване. При представяне на указанието за машинното гласуване 4 дни преди вота се предполагаше, че ще има проблеми и такива имаше, посочи проф. Киров.  Бившият конституционен съдия обърна внимание, че в момента машините за гласуване са със заличена памет, при положение, че срокът за обжалване на изборите е двуседмичен. Освен това в едномесечен срок Конституционният съд се произнася по законността на изборите, ако има спорове. \"Сега, ако някой оспорва, Конституционният съд откъде ще вземе информация, за да се произнесе? От някакви флашки, в които има информация, но не е ясно дали е точно тази, която би била в паметта на машините\", каза юристът.  ", "date": "2019.06.03", "title": "Проф. Пламен Киров: На вота имаше над 5000 грешки при преброяването, през 2017 г. бяха 3000!"}
{"url": "http://epicenter.bg/article/Neno-Dimov--Kam-momenta-nyama-informatsiya-za-preleli-yazoviri-i-reki/184737/2/0", "text": "Към момента няма информация за прелели язовири и реки. Това каза пред журналисти министърът на околната среда и водите Нено Димов във връзка с активираното оперативно звено заради обилните валежи в страната, предаде Агенция „Фокус“.   „Тази сутрин в 8.45 е активиран щабът за наблюдение. Очаквам актуална информация след около един час. Информацията към сутринта, от язовирите, които се наблюдават от Министерството на околната среда и водите, това са големите и значими язовири, е че няма никъде преливане“, посочи той.   „На критичните точки на реките също няма преливания. Това е информацията от 9.00 часа. В 12.00-12.30 очаквам да имам обобщена информация. Два пъти дневно ще даваме информация – по обяд и след 16.00 часа. Ще има непрекъснато наблюдение“, добави Димов.   По думите му към момента служителите от басейновите дирекции са на критичните точки, за да наблюдават ситуацията.   „Това, което знаем, е че в Южна България, около Пловдив, е най-сериозно положението. Ние следим постоянно прогнозите и сме в контакт с НИМХ. Очаква се валежи да има и в Северозападна България, така че там, където има прогноза, там са и наблюденията. Ресурсът, с който разполагаме на терен и хората там докладват за ситуацията“ поясни министър Димов.   Още през март месец сме предприели превантивни мерки във връзка с дъждовния сезон, каза още Нено Димов във връзка с активираното оперативно звено заради обилните валежи в страната.   „Превантивните мерки ги предприехме още март, когато издадох разпореждане до всички басейнови дирекции и районни инспекции да проверят проводимостта на реките след зимния сезон“, припомни той. „Да направят съответните предписания към кметовете, където респективно те са отговорни, и към областните управители. След това тече един процес на изпълнение и проверка\", обясни Димов.   \"При всички положения мога да кажа, че има места, където не са изпълнени предписанията. Повечето в страната бяха изпълнени. Сега ще видим каква ще бъде ситуацията“, отбеляза той. „От март сме започнали да се готвим за този период със съответните изисквания от институциите, които отговарят за проводимостта на реките. За язовирите през цялото време сме предвиждали необходимите обеми, така, че да гарантираме необходимите нива за питейни нужди и промишлени цели“, поясни той.   „Все пак никой не може да привиди колко ще бъдат валежите. Съобразявали сме се с прогнозите, които има. Към момента нямаме информация за нещо, което да е проблемно в страната“, добави министър Димов.   Относно опасенията, че река Янтра във Велико Търново може да прелее, той коментира: „Във Велико Търново няма пострадали хора или къщи, които да са наводнени“. По думите му щабът се активира, когато има реална необходимост. Министър Димов припомни, че ведомството отговаря само за големите язовири на територията на страната.  ", "date": "2019.06.03", "title": "Нено Димов: Към момента няма информация за прелели язовири и реки"}
{"url": "http://epicenter.bg/article/Priyanka-Chopra--Megan-e-zhertva-na-rasizam-ot-strana-na-britanskite-medii/184742/10/100", "text": "\r\n Докато Меган Маркъл се въздържа да говори срещу британската медия, заради ролята си в кралското семейство, няма кой да спре нейната приятелка Приянка Чопра да го стори. В ново интервю за \"The Sunday Times\", съпругата на Ник Джонас обсъди критиката на пресата срещу херцогинята на Съсекс. \r\n   \r\n \", сподели актрисата. \r\n   \r\n Според Чопра несправедливото отношение на медията се дължи на това, че не може да приеме жена с различни корени за кралска особа. \r\n   \r\n \r\n \r\n   \r\n Относно слуховете за вражда между двете, Чопра отрече. \r\n \r\n   \r\n \r\n", "date": "2019.06.03", "title": "Приянка Чопра: Меган е жертва на расизъм от страна на британските медии"}
{"url": "http://epicenter.bg/article/Melaniya/184755/10/84", "text": "Доналд Тръмп и съпругата му Мелания пристигнаха на официална държавна визита във Великобритания.  . А минути по-късно Доналд и Мелания    Първата дама на Америка бе заложила на втален костюм от две части - късо сако и пола с дължина под коляното в снежнобял цвят.   дело на майстора на аксесоарите дизайнера и моделиер Херве Пиер. Несъмнено изящна комбинация, подчертаваща елегантността и финеса на г-жа Тръмп.     Английският кралски протокол е сред най-строгите в света. От изключителна важност е езикът на тялото и цялостната визия.    Всеизвестен факт е, че Елизабет предпочита ярки цветове и често залага на тях, включително приемайки световни лидери.   Това пролича и при днешната среща със семейство Тръмп.   Под връхната дреха се подаваше цветна рокля с флорален мотив. Елизабет Втора бе добавила и любимия си аксесоар - широкопола шапка с цветни орнаменти, решена в основния цвят на тоалета й.    По принцип   трябва да носят черен или тъмносин костюм с бяла риза и черна въртовръзка. Това се счита за най-официалното дневно облекло.    Според официалния протокол   пък трябва да носят рокля със задължителна дължина до средата на коляното. Освен това е добре толетът да е едноцветен, като предпочитани нюанси са черно, сиво, тъмносиньо, кафяво, бежово. Недопустими са ярките светли тонове. Каквато и да е показност е излишна – не се допускат голи рамене, дълбоко деколте и прозрачни материи. Не се изполват кадифени тъкани, тафта, дантела или блестящи орнаменти. Освен това е добре облеклото да не е плътно прилепнало към фигурата на дамата. Задължителен елемент са телесните чорапи или чорапогащник, дори и в летните месеци.   Косата на дамата завършва цялостната й визия. За официални поводи препоръчителна е прическа на кок, но позволено е и свободното й движение с леки къдрици в краищата.    В същата цветова комбинация се отличаваше и творението на Херве Пиер върху главата на Мелания.     По време на престоя си в Лондон Тръмп ще се срещне с британския премиер в оставка  на което той отговаря с нескрито съчувствие към болката й от напускането на \"Даунинг Стрийт\" 10.   Въпреки взаимните симпатии, неловките срещи няма да бъдат спестени на височайшия гост. Още преди Тръмп да стъпи на английска земя редица политици побързаха да обявят, че ще бойкотират официалната вечеря, а    Нека не забравяме и друга среща, може би най-важната, предвидена в графика на държавния глава на САЩ -     които ще се състои в двореца в Лондон в понеделник вечер.   Да не забравяме всеизвестният факт, че   Право на специалните срещи получават само изтъкнати общественици.    Фактът, че Елизабет Втора провежда подобно мероприятие в чест на първото семейство на САЩ на фона на протестите относно политиката на президента на територията на Острова несъмнено се тълкува като повече от добър знак. При това не всеки държавен глава с визита в Лондон получава подобна привилегия.     Макар вчерашният първи официален вечерен да не може да се сравнява по своята пищност с чаената церемония от 13 юли /петък, 13-ти/ 2018-та година.", "date": "2019.06.03", "title": "Елизабет II посрещна Тръмп в Бъкингам, Мелания блесна в тоалет на Долче и Габана (Снимки, Видео)"}
{"url": "http://epicenter.bg/article/Shakira-se-izpravya-na-razpit-v-sada-po-obvineniya-za-ukrivane-na-danatsi-/184767/10/100", "text": "Колумбийската суперзвезда Шакира ще бъде разпитана от съда в Испания за предполагаемо укриване на данъци в четвъртък, шест дни по-рано от първоначално предвиденото, съобщи съдът.   Изслушването, което бе насрочено за 12 юни, ще започне в четвъртък в 10:00 ч. (08:00 централно гринуичко време) в съда в Esplugues de Llobregat близо до Барселона, където певицата живее с партньора си, футболиста на Барселона Жерар Пике.   42-годишната певица е заподозряна в неплатени данъци в Испания, чийто жител е между 2011 и 2014 г., според прокурорите. Случаят обхваща само периода от 2012 г. до 2014 г., тъй като срокът за съдебно преследване на предполагаемите данъчни нарушения през 2011 г. е изтекъл.   В течение на отношенията си от 2011 г. с Пике, от когото има двама сина, Шакира официално се превърна в гражданка на Испания през 2015 г. Дотогава беше жител на Бахамите. Представителите на Шакира настояват, че до 2014 г. тя е спечелила по-голямата част от парите си в международни турнета и не е живяла повече от шест месеца годишно в Испания - предпоставка за официален данъкоплатец в страната.   Със своя стил - микс от латински и арабски ритми и рок влияния, Шакира е една от най-големите звезди на Латинска Америка, с големи световни хитове като \"Hips Don't Lie\" и \"Whenever, Wherever\".    Източник: Нова.тв", "date": "2019.06.03", "title": "Шакира се изправя на разпит в съда по обвинения за укриване на данъци "}
{"url": "http://epicenter.bg/article/Nad-300-talantlivi-detsa-uchastvaha-v-parvata-natsionalna-Asambleya--Zemya-na-detsata-/184778/10/0", "text": "Над 300 деца от всички 28 области в България взеха участие в първата националната Асамблея „Земята на децата“, която се проведе в Националната спортна академия в София на 1 юни 2019 година.   Грандиозното събитие бе открито от детския радиохор, който изпълни химна „Детска планета\", написан специално за Асамблеята от композитора Ясен Обретенов, по музика на Пеньо Иванов. Бяха прочетени и поздравителни адреси от държавните институции и организации, които подкрепиха първото издание на детската асамблея.   В емоционално обръщение към участниците и гостите, Ваня Ламбева, организатор и  председател на сдружение „Дива Земя“ заяви:  „Горда съм, че децата на България днес са заедно, обединени от идеята да покажат своите таланти. Мечтая второто издание на форума да е с международно участие. Вече работим по този проект и се надявам той да е в полза за по-добро бъдеще и реализация на тези талантливи млади хора, които да получат реализация не само в личния си живот, а да бъдат посланици за доброто на цялата земя. Точно затова се спрях на това име – „Земята на децата“ и искам да посветя проявата на моя баща, който цял живот беше дипломат и лице на България пред света“, каза Ваня Ламбева.    За участниците в първото издание на националната Асамблея „Земята на децата“ времето премина неусетно в рамките на два панела - художествен пленер и спортно-щафетни занимания, в които младежите взеха участие съвместно с представители на НСА и НХА. Част от творбите на младите таланти ще бъдат използвани за бъдещите благотворителни прояви на сдружение „Дива Земя“. Сред гостите на Асамблеята бе и композиторката Вида Пиронкова, която празнува рождения си ден с децата на България.   „Подкрепата на толкова много институции и популярни лица от света на бизнеса, спорта, изкуството ни дават самочувствието, че не сме сами и това, което правим има смисъл. Благодаря на всички които застанаха до нас и повярваха, че начинанието ни е  ни е водено само от добри намерения, без комерсиални подбуди “, казва Ваня Ламбева и благодари на Областна администрация на Софийска област, на НСА „Васил Левски“ в лицето на проф. Пенчо Гешов,  Комисията за закрила от дискриминацията, НХА, Пожарна безопасност и защита на населението, БЧК, Софийска община, Министерство на културата, Министерството на образованието,  Министерство на младежта и спорта, Лайънс клуб София Витоша в лицето на г-жа Весела Вацева, на адв. Биляна Тончева, адв. Искра Стефанова, на продуцента Меги Савова.   На всички популярни лица от областта на бизнеса, науката, изкуството и спорта, сред които гимнастикът Йордан Йовчев, художниците Ромео Смилянов, Людмил Веселинов, Валентин Кардамски, Петър Пиронков, физикът Теньо Попминчев, тв водещата Елизабет Методиева, Вида Пиронкова, Орлин Горанов, Силвия Кацарвоа, Кристина Димитрова и др.    ", "date": "2019.06.03", "title": "Над 300 талантливи деца участваха в първата национална Асамблея „Земя на децата“"}
{"url": "http://epicenter.bg/article/Papa-Frantsisk--Polititsite-nikoga-ne-biva-da-vsyavat-omraza-ili-strah/184727/7/0", "text": "Политиците не бива никога, никога да всяват страх или омраза, а вместо това трябва да вдъхват надежда, заяви тази вечер папа Франциск в самолета на връщане към Ватикана от Румъния, предаде ДПА.   Той призова европейците да преодолеят разделенията и границите в отговор на въпрос, зададен му конкретно за италианския крайнодесен лидер Матео Салвини, но Светият отец изтъкна, че тези думи се отнасят за всички. \"Трябва да помогнем на политиците да са честни, да не водят кампании с фалшиви лозунги, с клевети и скандали, които всяват омраза и страх. Това е ужасяващо, политиците не бива никога, никога да всяват омраза или страх, а само да вдъхват надежда, защото ние трябва да водим тази страна към надеждата, а не да всяваме страх в нея\", каза папа Франциск, съобщи БТА.   Европа не бива да се поддава на песимизма или на идеологиите, за да не се допусне връщане към разделената и войнствена Европа от 1914 или от 30-те години на миналия век, продължи той.   \"Моля ви, нека да не се връщаме там, нека се поучим от историята\", каза папата.   Той предупреди, че има опасност Европейският съюз да изгуби своето влиянието и самата си същност като обединен блок, ако неговите политически лидери не съживят мечтите на бащите основатели на съюза, предаде Асошиейтед прес.   \"Да се молим за Европа! Европа има нужда да бъде самата себе си, да има своята идентичност и единство, да преодолява разделенията и границите. Виждаме граници в Европа и това не е благотворно. В този момент Европа е атакувана не с оръдия или бомби, а с идеологии\" добави Светият отец, цитиран от Франс прес.", "date": "2019.06.03", "title": "Папа Франциск: Политиците никога не бива да всяват омраза или страх"}
{"url": "http://epicenter.bg/article/Tramp-otkzva-da-se-sreshtne-s-kmeta-na-London--narekal-go--quot-globalna-zaplaha-quot-/184729/7/0", "text": "Президентът на САЩ Доналд Тръмп заяви, че може да се срещне с бившия британски външен министър Борис Джонсън по време на официалното си посещение във Великобритания, предаде ТАСС.   \"Той е мой приятел\", заяви Тръмп, допускайки възможност за среща с Джонсън. Президентът на САЩ заяви, че може да се срещне и лидера на партия \"Брекзит\" с Найджъл Фараж. Тръмп разкритикува кмета на Лондон лейбъриста Садик Хан, който определи президента на САЩ като \"глобална заплаха\". Тръмп заяви, че не е заинтересован от среща с Хан, съобщи Агенция \"Фокус\".", "date": "2019.06.03", "title": "Тръмп откзва да се срещне с кмета на Лондон, нарекъл го \"глобална заплаха\""}
{"url": "http://epicenter.bg/article/Tereza-Mey--Vizatata-na-Tramp-v-London-shte-podobri-otnosheniyata-mezhdu-dvete-strani/184732/7/0", "text": "\r\n Британският премиер Тереза Мей очаква с нетърпение предстоящото държавно посещение на американския президент, като се надява, че то ще допринесе за укрепването на отношенията между двете страни, съобщиха от кабинета на Мей.  Министър-председателят заяви, че посещението на американския държавен глава ще бъде възможност за по-нататъшно укрепване на тясното партньорство между Обединеното кралство и САЩ.  Доналд Тръмп вече направи няколко коментара, още преди пристигането си във Великобритания. Той каза, че следващият министър-председател на страната трябва да \"се откаже\" от опитите си да сключи договор за Брекзит с ЕС, ако Брюксел не успее да отговори на исканията от Обединеното кралство. Тръмп призова Лондон да \"съди\" ЕС, за да даде на Великобритания по-големи \"боеприпаси\" в преговорите за Брекзит.  Тридневното посещение на американския държавен глава започва в понеделник. По време на визитата той ще трябва да се срещне с кралица Елизабет II и да разговаря с Тереза Мей.  Очаква се самолетът му да кацне на летище Станстед в Лондон около 9 часа британско време /11 часа българско/.  Кралица Елизабет Втора ще даде държавен прием в Бъкингамския дворец в понеделник вечерта за президента и първата дама Мелания Тръмп, а програмата на американския държавен глава ще започне с разходка в Уестминстърското абатство. След това той ще се срещне с принц Чарлз и съпругата му Камила на чай.  Претендент за премиерския пост във Великобритания готов да отложи Брекзит до края на 2020 г.  На държавния прием пък към президента Тръмп и кралица Елизабет втора ще се присъединят принц Уилям и съпругата му Кейт, херцог и херцогиня на Кеймбридж. Херцогинята на Съсекс Меган Маркъл няма да присъства заради раждането на сина си Арчи, който е на по-малко от един месец. Очаква се и кралицата, и Тръмп да произнесат речи пред гостите на приема, сред които са видни американци, живеещи във Великобритания.  Във вторник сутринта президентът Тръмп ще се срещне с британския премиер Тереза Мей и крупни бизнесмени на закуска. След това държавният глава ще отиде на Даунинг стрийт за разговори с Мей, а малко по-късно двамата ще дадат съвместна пресконференция.  В сряда Доналд Тръмп ще посети Портсмут, за да се включи в честванията за 75-тата годишнина от Десанта в Нормандия. След това заминава за Ирландия, където ще се срещне с ирландския президент Лео Варадкар.  В цяла Великобритания са планирани протести по време на тридневното посещение на Тръмп, включително и демонстрации в Лондон, Манчестър, Белфаст, Бирмингам и Нотингам.  Протестиращите срещу визитата на Доналд Тръмп организират „национална демонстрация“, която ще започне в 11 часа местно време във вторник на площад Трафалгар.  Полицията в Лондон обяви, че е мобилизирала изключително опитен екип, който ще се грижи за безопасността на американския президент по време на посещението му. Полицейската операция за визитата на държавния глава миналата година е струвала почти 18 милиона британски лири.  Източник: БГНЕС \r\n", "date": "2019.06.03", "title": "Тереза Мей: Визатата на Тръмп в Лондон ще подобри отношенията между двете страни"}
{"url": "http://epicenter.bg/article/SASht--Rusiya-i-Izrael-sklyuchvat-golyama-siriyska-sdelka-/184734/7/0", "text": "Среща на представители на САЩ, Русия и Израел в Ерусалим вероятно ще сложи край на противоречията между трите сили за Сирия.  Според арабското издание \"Аш Шарк ал Аусат\" съветникът на американския президент Доналд Тръмп по сигурността Джон Болтън, секретарят на Съвета за сигурност в Москва Николай Патрушев и шефът на Съвета за национална сигурност на еврейската държава Мейр бен Шабат ще подпишат документ за политиката на Вашингтон, Москва и Тел Авив към близкоизточната страна.  Предвижда се САЩ да признаят сирийския президент Башар Асад за легитимен ръководител в Дамаск и да престанат да настояват за неговото отстраняване от власт. Русия се задължава да предприеме конкретни стъпки към възпиране на действията на Иран в Сирия. Русия и САЩ също поемат ангажимент да подкрепят в името на сигурността в Близкия изток правителство на Бенямин Нетаняху, независимо от резултатите от резултатите от предсрочните избори за парламент през септември.  \"Еврейската държава се задължава да не изпраща допълнителни военни подразделения в оспорваните между Дамаск и Тел Авив Голански възвишения и да не строи еврейски селища в региона\", посочи още изданието, цитирано от израелската редакция на нюзру.  САЩ от началото на бунтовете срещу Асад през 2011 г. се бяха обявили за свалянето на сирийския лидер от власт. Москва и Техеран са основни съюзници на Асад.    ", "date": "2019.06.03", "title": "САЩ, Русия и Израел сключват голяма сирийска сделка? Башар Асад оцелява"}
{"url": "http://epicenter.bg/article/Semeystvo-Tramp-pristigna-na-ofitsialna-vizita-vav-Velikobritaniya-/184738/7/0", "text": "Доналд Тръмп пристига на официална държавна визита във Великобритания. Американският президент и съпругата му ще бъдат посрещнати тържествено от кралица Елизабет Втора. Посещението на Тръмп предизвиква недоволство на Острова. Редица политици обявиха, че ще бойкотират официалната вечеря, а кметът на Лондон е в открита война с милиардера. Още преди президентът да кацне в британската столица Хан написа в Twitter, че Великобритания не трябва да „разпъва червен килим за Тръмп”.   Държавният глава му отговори със следния пост: „Садик Хан, който според всички данни е свършил ужасна работа като кмет на Лондон се отнесе глупаво и „лошо” към визитата на президента на САЩ, който към момента е най-важният съюзник на Великобритания. Той е коравосърдечен загубеняк, който трябва да се фокусира върху престъпленията в Лондон, а не върху мен”. \r\n \r\n \r\n \r\n Недоволството е предизвиквано от политиката на Тръмп по редица въпроси, но и от последните съвети, които американецът даде на Лондон как да управляват страната.    Все пак на Тръмп ще бъде спестена неловка среща с Меган Маркъл. Двамата американци си разменяха нападки в медиите преди време, но съпругата на принц Хари няма да бъде на официалните събития, защото е в майчинство.   Източник: Нова.тв", "date": "2019.06.03", "title": "Семейство Тръмп пристигна на официална визита във Великобритания "}
{"url": "http://epicenter.bg/article/Severna-Indiya-schupi-termometrite--temperaturite-skochiha-do-50-gradusa-po-Tselziy/184740/7/0", "text": "  През май 2016 година в Раджастан беше регистрирана най-високата температура в Индия - 51 градуса по Целзий. Индийският метеорологичен институт заяви, че топлата вълна ще се задържи до една седмица в щатите Раджастан, Махаращра, Мадхя Прадеш, Пенджаб, Харяна и Утар Прадеш.   В столицата Ню Делхи, където температурата премина 46 градуса по Целзий, беше издаден червен код, а жителите бяха посъветвани да не излизат през най-горещите часове на деня. Няколко големи града съобщиха за недостиг на вода, тъй като езерата и реките започват да пресъхват. Земеделските производители получават вода само на всеки три дни за добитъка си. Повече от 40% от Индия е изправена пред суша тази година, предупредиха миналия месец експерти от Индийския технологичен институт. Годишният мусон, който обикновено носи голяма част от необходимия дъжд в Южна Азия, закъснява със седмица и се очаква само да удари южната част на Индия на 6 юни. Според синоптиците обаче, тази година ще има по-малко дъжд от средното.  ", "date": "2019.06.03", "title": "Северна Индия счупи термометрите, температурите скочиха до 50 градуса по Целзий"}
{"url": "http://epicenter.bg/article/Boris-Dzhonsan-obeshta-Velikobritaniya-da-napusne-ES-na-31-vi-oktomvri--ako-stane-premier-/184747/7/0", "text": "Борис Джонсън, считан за основен претендент в надпреварата за следващ премиер на Великобритания, обеща да изведе страната от Европейския съюз на 31-ви октомври със или без сделка, стартирайки кампанията си за лидер на управляващата Консервативна партия чрез видео послание, предава БНР.  Настоящият премиер Тереза Мей трябва да подаде своята оставка в петък (7-и юни), след като тя не успя да осъществи Брекзит навреме, оставяйки след себе си разделена нация и парламент без консенсус относно пътя напред на петата по големина икономика в света.  Борис Джонсън, бивш външен министър, който подаде преди време оставка в знак на протест срещу начина на водене на процеса на Брекзит от страна на Тереза Мей, е фаворит на букмейкърите да спечели надпревара за лидер на Консервативната партия и за следващ премиер на Обединеното кралство.  \"Ако поема управлението, ние ще излезем от Европейският съюз на 31-ви октомври с или без сделка\", заяви той във видео, публикуван в Туитър, даващо начало на неговата кампания за нов партиен лидер, съобщава Ройтерс.  Видеото, което представлява сбор от клипове на Джонсън, в които той разговаря с гласоподавателите, както и негов монолог, изпратен директно до Камерата на представителите, е първият му истински залп в лидерската битка, наброяващата досега 13 претенденти и можеща да отнеме два месеца, преди да бъде определен крайният победител.  \"Намалете някои данъци и ще получите повече пари\", заяви той, като същевременно настоя за повече инвестиции в образованието, инфраструктурата и здравеопазването. \"Сега е моментът да обединим нашето общество и да обединим нашата страна. Да изградим инфраструктурата, да инвестираме в образованието, да подобрим околната среда и да подкрепим нашата фантастична здравна система\", каза той.  През изминалия уикенд президентът на САЩ Доналд Тръмп, който пристигна тази сутрин на държавна визита в Обединеното кралство, заяви пред британска медия, че Борси Джонсън \"би свършил много добра работа\" както премиер-министър.", "date": "2019.06.03", "title": "Борис Джонсън обеща Великобритания да напусне ЕС на 31-ви октомври, ако стане премиер "}
{"url": "http://epicenter.bg/article/Bombadzhiyata-ot-Lion--Iskah-da-vseya-strah/184750/7/0", "text": "Исках да всея страх, това е казал мъжът, заложил бомбата в центъра на южния френски град Лион, предаде РИА Новости.  24-годишният алжирец пред съдия е заявил, че неговата цел не е била да убива хора. \"Аз исках да създам у хората чувството, че те са беззащитни. Заради това хвърлих самоделното взривно устройство на оживеното място\", е посочил още Мохамед Хишем Меджуб. Той също е признал, че се е възхищавал от \"Ислямска държава\".  Нелегалният имигрант от африканската страна е допълнил, че нарочно е оставил улики, довели до неговото залавяне. \"Мисията ми е да остана в затвора, където ще мога да приобщя други хора към свещената борбата срещу неверниците\", е заявил той.  Междуб бе хвърлил бомбата край популярна в Лион пекарна и ранил 13 души.", "date": "2019.06.03", "title": "Бомбаджията от Лион: Исках да всея страх"}
{"url": "http://epicenter.bg/article/Kralitsa-Elizabet-Vtora-posreshtna-Tramp-i-Melaniya-pred-Bakingamskiya-dvorets--Video-/184760/7/0", "text": "Доналд Тръмп и съпругата му Мелания пристигнаха на официална държавна визита във Великобритания.    Американският президент и съпругата му бяха посрещнати тържествено от кралица Елизабет Втора.   Посещението на Тръмп предизвиква недоволство на Острова. Редица политици обявиха, че ще бойкотират официалната вечеря, а кметът на Лондон е в открита война с милиардера.   Още преди президентът да кацне в британската столица Хан написа в Twitter, че Великобритания не трябва да „разпъва червен килим за Тръмп”. Държавният глава му отговори със следния пост: „Садик Хан, който според всички данни е свършил ужасна работа като кмет на Лондон се отнесе глупаво и „лошо” към визитата на президента на САЩ, който към момента е най-важният съюзник на Великобритания. Той е коравосърдечен загубеняк, който трябва да се фокусира върху престъпленията в Лондон, а не върху мен”.   Недоволството е предизвиквано от политиката на Тръмп по редица въпроси, но и от последните съвети, които американецът даде на Лондон за управлението на страната.    Все пак на Тръмп ще бъде спестена неловка среща с Меган Маркъл. Двамата американци си разменяха нападки в медиите преди време, но съпругата на принц Хари няма да бъде на официалните събития, защото е в майчинство.   Източник: Нова.тв ", "date": "2019.06.03", "title": "Кралица Елизабет Втора посрещна Тръмп и Мелания пред Бъкингамския дворец (Видео)"}
{"url": "http://epicenter.bg/article/Yunker-pred-Evropeyskiya-savet--Nyama-smisal-podalite-ostavka-evrokomisari-da-badat-zamestvani/184761/7/0", "text": "Председателят на Европейската комисия Жан-Клод Юнкер е заявил на извънредното заседание на Европейския съвет миналата седмица, че няма смисъл еврокомисарите, подали оставка, за да станат евродепутати, да бъдат замествани. Това съобщи днес на пресконференция говорител на ЕК, предаде БТА.   Няма сериозни причини за такова кратко време комисарите да бъдат сменяни. В предишни комисии еврокомисари, подали оставка в последните дни от работата на ЕК, не са били замествани, поясни говорителят.   Еврокомисарите сами решават дали да заемат евродепутатските места, след като бъдат избрани в ЕП. Те трябва да съобщят решението си до датата на свикването на новия ЕП на 2 юли, уточни говорителят. Той поясни, че няма срок преди 2 юли, в който еврокомисарите да оповестят намеренията си.   Юнкер ясно заяви, че работата ни е приключила и че законодателните предложения на тази ЕК вече са направени, отбеляза говорителят. Той добави, че според Юнкер назначаването само за няколко месеца на заместници на подалите оставка еврокомисари носи значителна цена от гледна точка на заплати, работни кабинети и пенсии.   Според утвърдената практика задълженията на комисарите, подали оставка, се разпределят на останалите еврокомисари, останали на работните си места. Юнкер тези дни даде интервю, в което потвърди виждането си, че ЕК няма нужда от 28 еврокомисари, защото за тях няма достатъчно задачи.", "date": "2019.06.03", "title": "Юнкер пред Европейския съвет: Няма смисъл подалите оставка еврокомисари да бъдат замествани"}
{"url": "http://epicenter.bg/article/Frenskiya-senat-reshi---Notr-Dam--tryabva-da-bade-vazstanovena-v-originalen-vid-/184762/7/0", "text": "Парижката катедрала “Нотр Дам” трябва да бъде реставрирана в оригинален вид – това е решението на Френския сенат, предадоха сметовните агенции.  През април известната катедрала беше обхваната от най-опустошителния пожар в историята й. Покривът изгоря напълно, а пламъците успяха да съборят и кулата-копие на постройката. Веднага, след като огънят бе угасен, се появиха идеи катедралата да бъде възстановена, като й се придаде модерен вид.  Но гласуваният от сената закон на практика спира конкурса за реставрация, обявен от френския премиер Едуар Филип. Критиците на решението коментираха, че кулата-копие, която се срина в пожара, също не е била част от оригиналната конструкция на катедралата.  След като щетите бяха оценени, френският президент Еманюел Макрон заяви, че църквата ще бъде възстановена напълно, като ще бъдат разгледани и модерни варианти за реставрацията й.  На 27 май френските сенатори гласуваха закона, който ще позволи реставрацията на “Нотр дам” да започне, но в него включиха клауза, която е категорична – катедралата трябва да бъде възстановена в оригинален вид.  Макар повечето парижани да са доволни от този развой на събитията, много световни архитекти изразиха разочарованието си от това решение. Реставрацията на сграда от ранга на “Нотр дам” в модерен вид щеше да бъде уникално архитектурно предизвикателство.  След пожара се появиха и много предложения за модерен вид на катедралата.  Гласуваният закон на практика спира конкурса за реставрация, обявен от френския премиер Едуар Филип. Критиците на решението коментираха, че кулата-копие, която се срина в пожара, също не е била част от оригиналната конструкция на катедралата. ", "date": "2019.06.03", "title": "Френския сенат реши: „Нотр Дам” трябва да бъде възстановена в оригинален вид!"}
{"url": "http://epicenter.bg/article/Kremal-nastoyava-za-ofanziva-na-ruskata-armiya-v-siriyskiya-grad-Idlib/184772/7/0", "text": "Кремъл настоява за офанзива на руската армия срещу \"терористи\" в последната джихадистка крепост в Идлиб, след като американският президент Доналд Тръмп призова Москва да спре \"тази касапница\". Кремъл подкрепя сирийската правителствена офанзива в Идлиб, въпреки протестите на САЩ и Турция, предаде АФП, цитиран от БГНЕС.   Тръмп заяви в неделя, че Сирия и Русия трябва да спрат с бомбардирането в Идлиб.   Говорителят на руския президент Владимир Путин Дмитрий Песков отговори днес, че бойците на Идлиб са насочени срещу цивилни граждани и московски войски. \"В Идлиб има доста голям брой терористи и бойци\", каза Песков пред репортери. \"Терористичният огън в Идлиб, разбира се, е неприемлив\", добави той. \"Предприемат се мерки за неутрализиране на стрелкови позиции. \"Той каза, че Русия и Турция координират позициите си по отношение на ситуацията.   Песков каза миналата седмица, че отговорност на Турция е да се погрижи борбата да приключи в Идлиб и повтори това и днес. \"Светът наблюдава тази касапница. Каква е целта, какво ще ви донесе това? СТОП!“, написа Тръмп в Туитър.   Сирийските НПО осъдиха в петък международното бездействие в условията на нарастващо насилие в северозападния регион. Освен че убиха десетки цивилни граждани, неотдавнашните бомбардировки от сирийски и руски сили в северозападната Сирия са изтласкали 300 000 души към турската граница.", "date": "2019.06.03", "title": "Кремъл настоява за офанзива на руската армия в сирийския град Идлиб"}
{"url": "http://epicenter.bg/article/Partiite-v-pravitelstvoto-na-Merkel-se-sabraha-za-speshni-pregovori/184775/7/0", "text": "Критични часове на преговори в Германия. Партиите в правителството на канцлера Ангела Меркел се събраха спешно след оставката на лидера на Социалдемократите. Андреа Налес се оттегли заради недоброто представяне на партията й на изборите за Европейски парламент. Решението й предизвика трус на върха в Берлин и повдигна въпроса за оцеляването на коалицията на Меркел на фона на надигащите се гласове за раздяла между двете партии. Дали правителството на канцлера ще продължи да управлява до края на мандата през 2021 г. зависи от новия лидер на Социалдемократите, коментират германските медии.   Източник: Нова.тв", "date": "2019.06.03", "title": "Партиите в правителството на Меркел се събраха за спешни преговори"}
{"url": "http://epicenter.bg/article/-quot-Ne-vazmozhnoto-zavrashtane-quot--ili-patyat-na-tvoretsa-mezhdu-Chikago-i-Sofiya/184779/6/0", "text": "Завръщането като очакване, завръщането като мираж ... Завръщане с отворени сетива за нови знания, за нови емоции! Онова чувство, с което артистът стъпва обратно в своята Родина. То може да му носи импулси за творческо вдъхновение, но може да носи и тъга от срещата с „Нея, Родината“. Защото разстоянията са ежедневно преживяване и очакване за завръщане.   Когато се взрем в творчеството на Василен Васевски, български художник, който от двадесет години живее и се развива в Чикаго, се откроява деликатния профил на човек, стъпващ в „своята земя“. Но той идва вече получил оная мечтана свободна лекота, с която е полетял и „щастливее“, облян с надежда и светлина.   Преминал през дълго пътуване към себе си и себепробуждане, той  представя пасторални живописни  творби, изпълнени с общочовешки послания за единение, за силата на красивото,  за важността на изконното и родното.   Василен Васевски е от онази категория художници, своеобразни циркулиращи артистични  които допринасят значително за обогатяването на културната сцена както у нас, така и в Чикаго. Или казано метафорично, с тази изложба  „ ” се завръща „ ” по най-възможния, творчески начин, за да представи плодовете на своята, както той я определя,  своеобразна „градина на мира“. От тези живописни откровения струи силна, но нежна светлина – истинска и въздействаща.   ***   В един вдъхновяващ американски филм с едноименното заглавие „Stop-Loss\" фокусът се поставя върху най-важните, изконни общочовешки ценности – стойността на семейството, на приятелството, на честността и морала. По оригинален начин в творчеството на Васевски са вградени подобни сюжети и теми, а именно - семейният уют, спокойствието, нежността и любовта, обагрени и огряни от силата на светлината. А тя е намерена, уловена и изразена с лекота. Меките цветови решения, овалността на движенията и нежната ритмичност в картините на Васевски са израз на търсеното (не!)възможно завръщане у дома и към себе си. Очаквано и изживявано всеки ден и всеки час отвъд Океана, години наред.   А то, завръщането не е толкова далеч, колкото изглежда географски – на хиляди километри – завръщането у дома е завръщане всеки ден в семейството, в грижливо пазената представа за България, в срещата с най-близките любими хора, които крепят твореца и го даряват с любов – така необходима за нови творчески вдъхновения и посоки.         Изложбата ще бъде открита на   от проф. Чавдар Попов, доктор на изкуствознанието, който е написал специална биографична книга за твореца „ .  ", "date": "2019.06.03", "title": "\"(Не)възможното завръщане\", или пътят на твореца между Чикаго и София"}
{"url": "http://epicenter.bg/article/Zhaltopavetniyat-lobizam-triumfira--za-Tsetska-ne-mozhe--za-Radan-mozhe/184749/11/0", "text": "    Малък скандал кацна през уикенда в опустялото следизборно гнезно на татковината ни. Социологът и бивш кандидат-кмет на София Михаил Мирчев алармира в социалните мрежи, че на Радан Кънев и “Демократична България” неправилно е даден евромандат – чрез манипулация с гласовете “Не подкрепям никого”. ЦИК отвърна, че проф. Мирчев не е чел методиката за изчисление на резултатите. Политически наблюдатели изнамериха методиката, провериха я и установиха, че комисията е права. Така животът в гнездото продължи по план – щъркели, кукувици и други оправни пернати се стягат за полет до Брюксел, а тия, дето се провалиха, се готвят да си скубят перушината.   Казусът обаче е много интересен. И не датира от днес. Мирчев и забележките му въобще не са интересни в него. В казуса иде реч за лобизъм и погазена принципност. Не от друг, а от най-яростните борци за чиста и свята република – жълтопаветните.   Ето за какво точно става дума. Обясняваме схематично, защото няма смисъл четящите да се давят в прагове, квоти, пропорции, алинеи и видове бюлетини:   През 2016 г. бе въведено задължително гласуване в България. То важи за всички видове вот, като първият предстоящ бе президентският. Депутатите решиха да дадат възможност и за протестна опция, въвеждайки квадратчето “Не подкрепям никого”. Как влияят тези гласове обаче при изчислението на резултата на кандидатите? Има два варианта.   Първият – слагат се в общия куп с действителни бюлетини;   така обаче се появява проблем с малките партии, тъй като бариерата за влизане в български (4%) и европейски парламент (5.88%) става по-висока в реални гласове – може да не я прескочат. Вторият вариант е бюлетините “Не подкрепям никого” да не се пресмятат при определене не резултата на участниците. Така обаче на президентския вот единият от участниците получаваше предимство, очакваше се това да е Цецка Цачева. Как точно плевенската прима се уреждаше с бонус? Ами така: тя бе сочена от социолозите за победител, а ако “Не подкрепям никого” се вадят при пресмятането на резултата,   ще й трябват по-малко реални гласове   да прескочи на първи тур бариерата от 50% подкрепа. Обобщено нещата са такива: ако протестният вот се брои, вдигат се прагове и квоти; ако не се брои, падат.   При обсъжданията на тези въпроси в Изборния кодекс ГЕРБ настояват за първия вариант, тоест “Не подкрепям никого” да участват в пресмятането на резултата. Дали са искали да прецакат някоя малка партия занапред, или пък са се страхували от скандал “Служебна победа на Цецка”, не се знае – но Данаил Кирилов и Цветан Цветанов са против да се игнорира протестния вот при калкулацията. Обратно, загрижен за интереса си, коалиционният им партньор “Реформаторски блок” настоява “Не подкрепям никого” да се вадят при изчисленията. Особено упорит е Димитър Делчев от РБ. ГЕРБ се съгласяват, практически заради активността на Делчев.   Точно преди президентския вот обаче лумва скандал. Медии и политолози разбират, че Изборният кодекс дава предимство на фаворита, според всички това е Цачева. Настава огромно негодувание. ГЕРБ се защитават, че не по тяхна воля е въведена промяната, но никой не ги чува. В 12 без 5 изборното законодателство е преправено, за да няма бонус за Цецка. Но как? Промяна гласи, че при мажоритарни вотове гласовете “Не подкрепям никого” ще участват при общата калкулация, но ще се вадят при пресмятането на резултата при парламентарни избори.   Дребните сметки, плод на бурната любов между ГЕРБ и РБ   тогава, триумфират – и Цачева не получава бонус за успокоение на обществото, и щенията на РБ са удовлетворени.   Така се стигна до днес, когато проф. Мирчев установи, че “Не подкрепям никого” помага на Радан Кънев. Просто след изваждането им прагът от 5.88 пада, така “Демократична България” го преодолява. Мирчев помисли, че е станала шашма. Няма шашма. Има двоен стандарт. Има и жълтопаветно снишаване - правилата не може да работят за Цецка, обаче за Радан може.   “Гласуваш срещу всички, получаваш Кънев” –   този резултат дължим на успешния партиен лобизъм преди 3 години. Но щом мандат взема “правилен” кандидат, който ще променя Европа и света за доброто на всички ни, трябва да си траем. Иначе сме хора на Путин.   По абсолютно същия начин през 2017 г. “Не подкрепям никого” помогна на “Воля” да влезе в Народното събрание. Ама Марешки не беше ли човек на Путин? Нищо, важното е Радан да е евродепутат за ужас на раненото статукво.   Гласуването в България в момента е задължително по закон. На практика обаче не е, тъй като малко след приемането му Конституционният съд събори глобите. Но кой точно настояваше да се въведе задължително гласуване?   Кой докара тази глупост?   Чия е кашата? Забравихме ли – едни хора се търкаляха по жълтите павета през 2013 г. с искане за референдум. Един от въпросите му бе за задължително гласуване. Президентът Плевнелиев желаеше референдума, а по паветата се търкаляха тия, чиято принципност е с размерите на едно паве.      ", "date": "2019.06.03", "title": "Жълтопаветният лобизъм триумфира: за Цецка не може, за Радан може"}
{"url": "http://epicenter.bg/article/Stana-li-Botev-zhertva-na-naprezhenieto-v-GERB-/184745/11/0", "text": "Вчера беше 2 юни, ден в който България скланя глава пред подвига на Ботев и падналите за нашата свобода. По традиция честванията са национални, а техен център е град Враца. Също така по традиция открай време в града се следи кой важен държавник ще го уважи, качвайки се на Околчица.   Казвам това като врачанка, която помни „атентата“ срещу Тодор Живков на 1 юни 1980 г. Заради Горуня Враца така и не беше от обичаните от властта традове, но след този случай Живков направо го „забрави“. Рангът на гостите, идващи за тържествата на Околчица, започна да пада. А нововъведенията, които също се откриваха по традиция в навечерието на 2 юни, да стават все по-малко. Това обиждаше хората от града.   След 1989 г. всичко се промени. На тържествената заря на 1 юни на площад „Христо Ботев“ във Враца се е случвало да присъстват и президентът, и премиерът, и почти всички депутати. Онзи ден президентът Румен Радев отдаде почит на Ботев.   Но на следващия ден на Околчица видяхме едно унило тържество не само заради дъжда. Заради отношението. Кметът Калин Каменов и врачанският митрополит Григорий изглеждаха някак смутено, сякаш до последния момент са чакали важни гости, които нито са дошли, нито са се обадили да обяснят защо отсъстват.   В същия този \"Ден на Ботев\" премиерът Борисов сътвори пореден рекорд – направи на живо стрес тест на кметовете, по собствените му думи, като обиколи 7 населени места, включи се он лайн 9 пъти от страницата си във фейсбук и всеки, който поиска, можеше да види как министър-председателят инспектира училища и пътища в Нова Загора, после в Сливен и Котел, след това обикаля котелските села Ябланово, Тича, Соколарци, Филаретово. А хората му се радват, радват и той се радва на тази тяхна радост.   Всичко би било прекрасно, ако не беше 2 юни, Денят на Ботев. Борисов можеше да се качи на Околчица, след това да обиколи Враца заедно с кмета Калин Каменов, който е от ГЕРБ, да се порадва на асфалтираните наскоро улици и подменената настилка в центъра на града. А после, след като е направил стрес-теста на врачанския кмет, ако иска да обиколи и селата наоколо, където, убедена съм, хората също щяха да му се радват, а кметовете да го развеждат гордо наоколо.   Но това не стана. За врачани отговорът е ясен - „виновен“ е Цветан Цветанов. Цветанов се качваше на Околчица на всеки 2 юни с бодрата крачка на физкултурник и цялата чета депутати и активисти от ГЕРБ гледаше да не изостава в темпото. Организацията на ГЕРБ във Враца минава за цецовистка.   Но междувременно Цветанов вече е зам.-председател на ГЕРБ в оставка, на който му е казано да си мълчи (на 31 май) и да не се появява никъде. Но който още на следващия ден отиде в БТВ в най-гледаното време, за да каже, че само е „закачил шпайковете на стената“ и да създаде впечатлението, че всеки момент ще ги обуе пак.   Борисов явно искаше да заличи точно това впечатление. Да покрие медийно изявата на заместника си в оставка. И направи това, за което знае, че има изпитан ефект – седна зад волана на джипа. Не пое към Враца, нищо че е само на 100 км, щото нали местните ГЕРБ-ери са цецовисти.   Обиколката на премиера Борисов в неделя изненада медиите. Още повече, че те нямаше какво да излъчат като новина от нея и затова предаваха как му се радват хората (някои облечени с тениски ГЕРБ), а цигански оркестър му свири „Батальонът се строява“. И как Борисов повтаря ли повтаря безадресно, че  , че „   Този филм сме го гледали. С него Борисов едва ли отбеляза точки. Но създаде впечатлението, че знае как да наказва организациите по места, които не са му на сърце. Те и без това са притихнали в очакване на \"чистенето до дъно\".   Но в \"жертва\" падна и Денят на Ботев. Премиерът не отиде във Враца, но можеше на мине през Калофер, родния град на поета, в който също имаше тържества. Но не го направи. Може пък и там местната организация на ГЕРБ да е цецовистка, знае ли човек.    ", "date": "2019.06.03", "title": "Стана ли Ботев \"жертва\" на войната в ГЕРБ?"}
{"url": "http://epicenter.bg/article/Prof--Atanas-Tasev--Na-borsata-nyama-manipulatsii-s-tsenata-na-toka/184764/11/34", "text": "- Нека първо изясним какъв е смисълът на съществуването на работодателските организации. По дефиниция ролята им е да защитават изнеса и да съдействат за решаване на неговите проблеми. Това следва да се извършва компетентно, диалогично и уважително към държавните институции,а не от позиция на силата, което поражда напрежение в обществото.   Следва да не се забравя, че ние сме държава от ЕС и нашето законодателство инкорпорира европейските директиви и прилага регламентите на ЕС. Процесът на либерализация в енергетиката, в това число борсовата търговия, е изпълнение на тези документи. Всяко отклонение от европейските директиви и регламенти води до наказателни процедури.   Съгласен съм, че прохождащият борсов електроенергиен пазар на този етап е нестабилен. Наблюдават се периоди на относително ниски цени, които се редуват с периоди на високи цени. Този пазар е изключително труден за прогнозиране, но не както се предполага поради манипулиране на ликвидността на борсата, а главно поради отказ на потребителите да формират портфейл, базиран на двустранни договори. Те може да се около 80% форуърд сделки и коректор като например 15% платформа „Пазар ден напред“ и 5 % платформа „Пазар в рамките на деня“. Това разпределение може да варира около посочените числа, но не повече от 10%.   Цените на пазара се определят от търсенето и предлагането, но когато се нарушават посочените пропорции на потребителския портфейл и борсовите играчи се концентрират в обеми около 70% върху платформата „Ден напред, привлечени от ниските котировки, цените реагират мигновено и нарастват.   Увеличението на ликвидността на борсата по силата на измененията на Закона за енергетиката, които извадиха всички производители на пазара  ( с изключение на ВЕИ до 1 мегават )  не доведе до съществени промени във волатилността. Следователно за стабилизация на цените е необходимо потребителите да преминат към посочения по - горе модел, който масово се предлага в държавите с традиции в условията на либерализиран пазар. Наблюдавайки дейността на Българската независима енергийна борса  ( БНЕБ )  повече от 2 години, не мога да приема обвинението за манипулация. Борсата работа на платформата на норвежкия борсов оператор  NORD POOL SPOT.  На световните борси по същия начин се търгува злато, петрол, природен газ.   - Не виждам как това може да се случи. Ангажиментът на НЕК е главно към доставките на регулирания пазар. На сайта на БНЕБ ежедневно се публикува информация за план-графиците за ремонт и профилактика на основните мощности, определящи ликвидността на борсата, което прави възможно планиране и адаптация на потребителския профил на участниците на пазара. Това е гаранция за избягване на възникването на конфликт по графика търсене – предлагане.   Ликвидността на енергийната борса е осигурена от държавните производители ТЕЦ „Марица Изток 2“, АЕЦ „Козлодуй“ и НЕК. НЕК е задължен да продава всеки час между 500 и 700 мегавата на „Ден напред“ с начална цена 44,10 лв.за мегават. Това правило се спазва стриктно и НЕК не може да се обвинява в нарушение и манипулация. Публично беше дадена квалификация на държавните структури в енергетиката като организирана престъпна група. Без да коментирам абсурдността на тази квалификация, мога да кажа, че Министерството на енергетиката реагира на обвиненията за ниска ликвидност на борсата. Очаква се НЕК да предостави до 900 мегавата на час. С последното изменение за Закона за енергетиката на пазара допълнително ще бъдат предоставени около 1,5 тераватчаса.   Като едно от държавните дружества, обединени в структурата на Българския енергиен холдинг, основният предмет на дейност на НЕК е производство и централизирана покупки и продажби, както и снабдяване с електрическа енергия. С това НЕК се справя добре.   Функцията на Комисията за енергийно и водно регулиране  ( КЕВР )  е да осъществява мониторинг и контрол на пазара на електроенергия и да сигнализира, когато констатира нередности. Доколкото знам в момента ЕКВР извършва проверка именно на темата с високите цени около почивните дни в началото на май, като от енергийната борса са изискани документи за всички извършени търговски сделки в рамките на коментирания период. Недопустимо е да се твърди, че точно тези, които представляват държавата, извършват манипулация на пазара.   - Преди създаването й всички сделки се сключваха на платформите на държавните дружества – АЕЦ „Козлодуй“, ТЕЦ „Марица Изток 2“ и НЕК. Несъмнено централизирането на сделките на БНЕБ прави търговията прозрачна. Енергийната борса представлява централизиран пазар на едро на електрическа енергия и на нея имат право да участват единствено регистрирали се дружества, които са потребители, производители и търговци, притежаващи лицензия, която се получава след като са покрили множество критерии и предоставили сериозни обезпечения.   По мое мнение създаването на енергийната борса в България повлия благоприятно на енергетиката на страната като цяло. Чрез официалния сайт на борсата всеки заинтересован може по всяко време да се информира за продажните цени и количеството електрическа енергия, които са изтъргувани. Освен това създаването на БНЕБ беше ангажимент на страната ни към Европейската комисия, който БЕХ изпълни, за да подобри регулирането на процеса.   - Борсата стартира активна дейност през 2016 г. и считам, че функционира успешно. Несъмнено въвеждането на сегмента „В рамките на деня“ спомага за по-добра балансираност на пазара. Съседните пазари като Румъния, Сърбия и Унгария също предлагат търговия в „Рамките на деня“ и техният опит показва, че въвеждането на този тъп търговия се отразява положително на всички участници. Напоследък се говори и за обединение на пазарите „Ден напред“ и „В рамките на деня“ на държавите на Балканския полуостров, което според мен ще окаже положителен ефект на сектора и се очаква да доведе до стабилизиране на цените на БНЕБ. това ще увеличи интереса за участие на нея на повече големи международни компании.   Н заключение искам да напомня, че българската енергетика е пред решаването на сериозни проблеми, възникващи с решаване на съдбата на въгледобива и централите, работещи на въглища и за определянето на оптималния енергиен микс с хоризонт 2030-та и визия до 2050 г. Това изключва острото противопоставяне на потребители срещу производители, на ВЕИ срещу ядрената енергетика и обратно. Необходима е друга култура на потреблението, използване на съвременно методи за планиране и управление на потребление и генерация.   Време е бизнесът и енергетиците на потърсят консенсус на базата на цивилизован и експертен диалог. В противен случай още веднъж ще получи потвърждение една стара моя теза относно асиметричната корелация между стабилността на енергетиката и стабилността на държавното управление. Доказано от практиката, за да падне законно избрано правителство е необходимо съчетание на много и дестабилизиращи фактори или само една- нестабилна енергетика.", "date": "2019.06.03", "title": "Проф. Атанас Тасев: На борсата няма манипулации с цената на тока"}
{"url": "http://epicenter.bg/article/Kitayska-NPO-startira-mezhdunarodna-initsiativa-ot-Balgariya/184754/4/0", "text": "За първи път китайска неправителствена организация напуска пределите на Китай. Институтът RimPac избра България за първата си стъпка на Балканите. Заедно с Института по социология „Иван Хаджийски“, шанхайският тинк танк прави мащабна международна конференция, която продължава до пети юни в комплекса BlackSeaRama край Балчик. Целта е ясно послание за свободна търговия в Европа и по света.  Форумът с името „Пътят напред“ е под патронажа на вицепремиера Красимир Каракачанов. Участва и вицепремиерът Марияна Николова. Двамата откриват първата сесия утре (4 юни в 10 ч.). Основното експозе при откриването е на проф. Петър-Емил Митев. Приветствие идва и от кмета на Балчик Николай Ангелов.  В България специално за събитието идва проф. Гуо Лонг, президент на института RimPac, вицепрезидентът Нелсън Уонг, проф. Ша Ли Пинг, шеф на Департамента на международни въпроси и публични политики на университета в Тонгджи и много други представители на управленските, икономическите и научните среди в Китай.  Събитието е открито за журналисти. Участниците ще представят текущата ситуация в Китай и огромния проект „Пояс и път“. Във втория ден на конференцията започва кръгла маса.  От Балканите тук са проф. Йоргос Плиос, председател на Гръцкото социологическо общество, проф. Любиша Митрович, почетен професор на Института по философия в Ниш, румънският социолог Мирча Киву, а също и представители от Северна Македония, Албания и др.  Андрей Райчев, Кънчо Стойчев и Първан Симеонов също участват с доклади. Специални гости са Виктор Азманов – председател на Българо-китайската търговско-промишлена палата, Мартин Захариев – председател на Националния съвет по туризъм, Юлияна Гаджева – изпълнителен директор на Центъра за анализ и изследване на политическите рискове и много други. ", "date": "2019.06.03", "title": "Китайска НПО стартира международна инициатива от България"}
{"url": "http://epicenter.bg/article/Interkonektorat-Balgariya---Sarbiya-tryabva-da-bade-vaveden-v-eksploatatsiya-prez-2022-g-/184758/4/0", "text": "Междусистемната връзка България – Сърбия трябва да бъде въведена в експлоатация през 2022 г. Това потвърдиха енергийните министри на двете страни Теменужка Петкова и Александър Антич, съобщиха от пресцентъра на Министерство на енергетиката. Те разговаряха в Белград, където се провежда среща на върха, посветена на енергийната сигурност в региона.   Според единодушното мнение и на двамата, изграждането на липсващата инфраструктура е ключово условие за постигане на енергийна сигурност и конкуренция в газовите доставки за региона на Югоизточна Европа.   Министър Петкова информира своя сръбски колега за развитието на проекта за междусистемна връзка Гърция – България и припомни, че преди броени дни бе даден старт на нейното изграждане. Целта е връзката да бъде пусната в търговска експлоатация през 2020 г., което ще осигури получаването на договорените количества от 1 млрд. куб. м. природен газ годишно от находището Шах Дениз 2 в Азербайджан.   По-рано през деня министър Петкова обсъди с министъра на икономиката на Черна гора Драгица Секулич възможностите за двустранно сътрудничество в областта на енергетиката. ", "date": "2019.06.03", "title": "Интерконекторът България – Сърбия трябва да бъде въведен в експлоатация през 2022 г."}
{"url": "http://epicenter.bg/article/Angelkova--Mobilnite-grupi-na-ministerstvoto-na-turizma-veche-proveryavat-plazhovete/184763/4/0", "text": "На 1 юни мобилните групи вече започнаха да проверяват плажовете, съобщи днес във Варна министърът на туризма Николина Ангелкова, предаде БТА. По думите й контролът ще обхваща абсолютно всички ивици, включително неохраняемите. Особено бързо ще се действа при сигнали за липса на достъп до някои от плажовете, каза Ангелкова.   Тя уточни, че при проверките на мобилните групи около Варна вече са констатирани първите нарушения. Те са открити в комплекс \"Ривиера\". По думите на министъра на Златни пясъци всичко е по правилата.   При откриване на незаконни преместваеми обекти на неохраняеми плажове ще бъдат информирани кметовете на съответните общини, за да ги премахват, допълни Ангелкова. Тя припомни, че когато влязат в сила новите правила на закона за черноморското крайбрежие, министерството на туризма ще има право да санкционира нарушителите, като глобите могат да стигнат до 50 хиляди лева.   Край Варна днес министър Ангелкова извърши проверка по писмен сигнал на жители на село Осеново, които се оплакват от липсата на достъп до най-близкия плаж. Това е частен имот, но пешеходен достъп до морето трябва да бъде осигурен, посочи Ангелкова. Собственикът на терена обаче е заградил и двата достъпа до плажа, а на металните врати са сложени табели, че районът е свлачищен и опасен за преминаване.   Министерството не е информирано, че тук има свлачищни процеси и пътят е затворен, а това е закононарушение, посочи Ангелкова. По думите й, ако табелите са фиктивни, община Аксаково трябва да премахне преградите на пътя и да освободи достъпа до морето. Ако информацията за свлачището е истина, трябва да бъдат информирани всички институции, а общината да каже на хората.   Зам.-кметът на Аксаково Красимира Дянкова увери, че проверката по случая ще приключи до седмица. По думите й през 2014 г. собственикът на заградения терен е получил разрешително за строеж на укрепителни мероприятия, като проектът би следвало да е съгласуван с МРРБ. Министър Ангелкова съобщи още, че сигнали за ограничаване на достъпа до плажа има и за \"Русалка\", като проверката там предстои.", "date": "2019.06.03", "title": "Ангелкова: Мобилните групи на министерството на туризма вече проверяват плажовете"}
{"url": "http://epicenter.bg/article/Nikolay-Nankov--Kontsesioniraneto-vav-ViK-otrasala-ne-stoi-na-dneven-red/184768/4/0", "text": "Ясно разписани права и задължения, ясна регламентация по отношение на собственост, планиране, изграждане и експлоатация на инфраструктурата, начин на финансиране, повишаване на ефективността на услугата, така че тя да е достъпна като качество и количество предвижда нов Закон за водоснабдяването и канализацията. Това каза заместник-министърът на регионалното развитие и благоустройството Николай Нанков при участието си в дискусията на тема „За устойчиво развитие на ВиК сектора и достойни работни заплати на работниците и служителите“, съобщиха от пресцентъра на МРРБ.   Николай Нанков подчерта, че в новия закон се предвижда собствеността и управлението на активите да бъдат ясно аргументирани, като темата за концесиониране в отрасъла не стои на дневен ред.   Предвижда се и специален раздел с конкретни разпоредби за по-опростена процедура за регулиране качеството на услугата при максимална защита на обществения интерес и неотменим праг на социална поносимост, който е 2,5% от средномесечния доход на домакинствата в една област. Възможен вариант е и разделянето на регулаторния орган.   Създаването на предвидими финансови потоци е друг елемент, който се предвижда да залегне в законопроекта. Един от възможните варианти е въвеждането на фиксиран компонент в цената на предоставяната ВиК услуга. В момента тя се формира на база разходите за доставяне на питейна вода и отвеждане и пречистване на отпадъчни води. Ще се обсъждат варианти за служебно изменение на цената при промяна на някои структуроопределящи компоненти като минимална работна заплата, цена на електроенергията, на доставната вода и др.   Пред медии заместник-министърът коментира, че в новия закон за ВиК се предвижда да бъдат включени и водни помощи като част от раздела за социалния аспект на услугата.   В законопроекта ще бъде включено също и развитието на човешките ресурси в отрасъла чрез регламентиране на възможности за повишаване на квалификацията на работниците и служителите.   Нов Закон за водоснабдяването и канализацията няма да е панацея, но ще реши голяма част от проблемите в отрасъла, като ги постави на обективна основа. Очаква се той да уреди по по-добър начин обществените отношения в него, така че да се постигне баланс в отношенията между потребителите на услугата и доставчика.   Наред с глобалната визия за стабилност на отрасъла, с новия Закон за ВиК се поставят няколко основни цели. Чрез въвеждането на нови разпоредби трябва да се постигне съответствие с европейските директиви в областта на питейните и отпадъчните води, ефективност на предоставяните ВиК услуги и социална поносимост на цените, коментира още регионалният заместник-министър.   Концепцията за нов Закон за ВиК вече е разработена. През следващата седмица ще бъде сформирана работна група, която да работи по конкретни текстове на нормативния акт. Очаква се те да бъдат готови и подложени на обществена дискусия през есента и предложени на Народното събрание в края на годината.   В отговор на въпрос от медии за ситуацията в страната след падналите обилни валежи зам.-министър Нанков коментира, че нивата на стопанисваните от държавните оператори девет язовира за питейно-битово водоснабдяване се поддържат в съответствие с указанията на МОСВ и речните легла в разстояние на 500 м от язовирите са почистени.   Още през нощта е започнало разчистването на паднала земна маса по пътя Пловдив – Смолян. По-голяма част от нея вече е отстранена от платното, работата продължава. Движението се извършва безпрепятствено. Заради преливане на р. Янтра и увреждане на мост е ограничено движението по пътя Горна Оряховица – Първомайци. Очаква се да бъде отворен за движение до няколко часа, като в момента има обходен маршрут.   Дежурни екипи са в 24-часов режим на работа и при необходимост могат да съдействат за предотвратяване на щети и по общинска инфраструктура.  ", "date": "2019.06.03", "title": "Николай Нанков: Концесионирането във ВиК отрасъла не стои на дневен ред"}
{"url": "http://epicenter.bg/article/Spasiha-trima-premraznali-turisti-na-vrah-Botev/184743/3/0", "text": "Екипи на планинската спасителна служба от Калофер са свалили трима души от връх Ботев. Това съобщиха от Планинска спасителна служба (ПСС) към Българския червен кръст, предаде Агенция \"Фокус\".   Хората са били изтощени и премръзнали.   Тримата пострадали са български граждани. Екипите са им оказали помощ и са ги прибрали.   Към момента състоянието на туристите е добро.  ", "date": "2019.06.03", "title": "Спасиха трима премръзнали туристи на връх Ботев"}
{"url": "http://epicenter.bg/article/Tsatsarov-predlaga-grafik-za-izbor-na-negoviya-zamestnik-/184744/3/0", "text": "Πpeдлoжeниe нa Coтиp Цaцapoв зa пpиeмaнe нa „вpeмeви гpaфиĸ“ зa пpoвeждaнe нa пpoцeдypaтa зa избop нa нoв глaвeн пpoĸypop e тoчĸa пъpвa в зaceдaниeтo нa Πpoĸypopcĸaтa ĸoлeгия нa BCC в cpядa.  Cтaвa дyмa зa xpoнoгpaмaтa, ĸoятo ĸoнĸpeтнo, пo мeceци и дaти, paзпиcвa вpeмeвoтo paзпpeдeлeниe нa вceĸи eтaп oт пpoцeдypaтa. Tя e и пъpвaтa cтъпĸa ĸъм cтapтa нa чaĸaния избop зa нoв oбвинитeл №1 зa иднитe 7 гoдини.  Kaĸтo e извecтнo, пo зaĸoн пpoцeдypaтa зaпoчвa нe пo-paнo oт 6 и нe пo-ĸъcнo oт 4 мeceцa пpeди изтичaнeтo нa мaндaтa нa дeйcтвaщия глaвeн пpoĸypop, ĸaтo ce oтĸpивa c peшeниe нa Πлeнyмa нa BCC.   Зa тoвa вeчe няĸoлĸo пъти гoвopи пpeдcтaвлявaщият BCC Бoян Maгдaлинчeв, тaĸивa, cпopeд мaгиcтpaти, ca и виждaниятa нa Цaцapoв. Taĸa, пpeз лятoтo, пpeди cъдeбнaтa вaĸaнция тpъгнa и пpeдишният избop нa eдин oт „тpимaтa гoлeми“ – пpeдceдaтeля нa Bъpxoвния aдминиcтpaтивeн cъд.  Cлeд oтĸpивaнeтo нa пpoцeдypaтa, cлeдвaт нoминaциитe. Te ce пpaвят в чeтиpитe пopeдни зaceдaния нa плeнyмa, cлeдвaщи peшeниeтo зa cтapтa. B cлyчaя c глaвния пpoĸypop ĸaндидaтypи мoгaт дa издигaт минимyм тpимa члeнoвe нa Πpoĸypopcĸaтa ĸoлeгия и миниcтъpът нa пpaвocъдиeтo. Дaнaил Kиpилив oбяви, чe нямa дa нoминиpa нoв глaвeн пpoĸypop – дoceгa пpaвocъдeн миниcтъp нe e издигaл ĸaндидaти зa тpитe пocтa нa въpxa нa Teмидa, уточнява Дефакто. бг.  Cлeд изтичaнeтo нa cpoĸa зa нoминaциитe, пpeдлoжeнитe ĸaндидaти пpeдcтaвят пиcмeнa ĸoнцeпция, в ĸoятo излaгaт и личнaтa cи мoтивaция дa зaeмaт пocтa, ĸaĸтo и peд дpyги дoĸyмeнти, yдocтoвepявaщи изиcĸyeмия цeнз (виcшe юpидичecĸo oбpaзoвaниe), cтaж (минимyм 12 г.), cвидeтeлcтвo зa cъдимocт, мeдицинcĸo зa липca нa пcиxичecĸo зaбoлявaнe, имoтнa дeĸлapaция и дeĸлapaция зa чacтeн интepec.  Koмиcии нa Πpoĸypopcĸaтa ĸoлeгия – пo aтecтиpaнeтo и ĸoнĸypcитe и eтичнaтa, пpoвepявaт дoĸyмeнтитe и изгoтвят зaĸлючeния дaли ĸaндидaтитe oтгoвapят нa зaĸoнoвитe изиcĸвaния, ĸaĸтo и дaли имa дaнни, пocтaвящи пoд cъмнeниe тexнитe нpaвcтвeни и пpoфecиoнaлни ĸaчecтвa, ĸвaлифиĸaция и oпит.  Bcичĸи дoĸyмeнти ce пyблиĸyвaт. Cлeдвaщият eтaп e изпpaщaнeтo нa cтaнoвищa и oтпpaвянeтo нa въпpocи ĸъм нoмниpaнитe oт нeпpaвитeлcтвeни и cъcлoвни opгaнизaции, BУЗoвe и нayчни opгaнизaции. Cтaнoвищa мoгaт дa изpaзямaт и мaгиcтpaти. Bcичĸи пoлyчeни дaнни ce oбoбщaвaт oт ĸoмиcии нa Πpoĸypopcĸaтa ĸoлeгия, дaвa ce възмoжнocт нa нoмиpиpaнитe нa изпpaтят cвoитe oтгoвopи.  Cлeдвa oбявявaнe нa дoпycнaтитe (и нeдoпycнaти) ĸaндидaти и нacpoчвaнe нa изcлyшвaнeтo пpeд Πлeнyмa нa BCC. To ce пpoвeждa пo aзбyчeн peд. Глacyвaнeтo e eднoвpeмeннo зa вcичĸи пpeтeндeнти (aĸo ca пoвeчe oт eдин).   Избop имa, aĸo „зa“ eдин ĸaндидaт ca глacyвaли пoнe 17 oт члeнoвeтe нa BCC. Πpи ycпeшeн вoт Πлeнyмът нa BCC изпpaщa нa пpeзидeнтa пpeдлoжeниe зa издaвaнe нa yĸaз зa нaзнaчaвaнe нa избpaния. Дъpжaвният глaвa мoжe дa въpнe ĸaндидaтypaтa вeднъж. ", "date": "2019.06.03", "title": "Цацаров предлага график за избор на неговия заместник "}
{"url": "http://epicenter.bg/article/Kmetat-na-rayon--Severen--v-Plovdiv-ostava-v-aresta/184746/3/0", "text": "Специализираният наказателен съд определи мярка за неотклонение „Задържане под стража“ за кмета на пловдивския район „Северен“ Ральо Ралев, обвинен от Специализираната прокуратура за корупционни действия. Това съобщиха от пресцентъра на прокуратурата.   Гаранция от 60 000 лв. (какъвто е размерът на подкупа, искан от кмета) определи в същото време съдът за Иван Делевски, обвинен от Специализираната прокуратура като посредник в корупционната сделка. Мотивите са, че Делевски не е бил основният инициатор на деянието и неговата роля в корупционната схема е била второстепенна.   Според обвинението е налице реална опасност, ако е на свобода, Делевски да окаже влияние на свидетели или да извърши друго престъпление. Освен това, събраните доказателства по делото са достатъчни, за да се направи обосновано предположение, че той е извършил престъплението, за което е обвинен.   Специализираната прокуратура протестира пред Апелативния специализиран наказателен съд определението на първата инстанция в частта му за мярката за неотклонение на Иван Делевски. Делото ще се гледа на втора инстанция на 11 юни. ", "date": "2019.06.03", "title": "Кметът на район „Северен“ в Пловдив остава в ареста"}
{"url": "http://epicenter.bg/article/API--Pridoshlata-Yantra-zatlachi-s-darveta-mosta-na-patya-Gorna-Oryahovitsa---Parvomaytsi/184751/3/0", "text": "Екипи на АПИ и на Община Горна Оряховица разчистват дървета и тонове боклуци, които придошлите от дъждовете води на река Янтра e донесла под моста на път II-53 Горна Оряховица – Първомайци. Това съобщиха от пресцентъра на Агенция „Пътна инфраструктура“.   Преминаването в тази отсечка временно е спряно. Специализирана техника разчиства отворите на съоръжението, тъй като те са затлачени от дървета и клони, някои от които с диаметър повече от 30 - 40 см и дължина над 7 - 8 метра.   Очаква се работата на екипите да приключи в следобедните часове, а дотогава движението се осъществява по обходен маршрут: път III-514 Горна Оряховица – Арбанаси – Велико Търново – път I-5 Велико Търново – Самоводене – Поликраище – път II-53 Поликраище – Първомайци. ", "date": "2019.06.03", "title": "АПИ: Придошлата Янтра затлачи с дървета и тонове боклуци моста на пътя Горна Оряховица – Първомайци"}
{"url": "http://epicenter.bg/article/Izpluvalite-nomera-na-avtomobili-sled-navodnenieto-v-Plovdiv-sa-v--quot-Patna-politsiya-quot-/184759/3/0", "text": "20 регистрационни номера на автомобили изплуваха от наводнението в Пловдив от сутринта. Те са прибрани в ,,Пътна полиция\" на ул.,,Напредък\" 2 срещу Руския пазар, съобщи пиарът Ботьо Гиргинов, предаде БНР.   Създадена е организация хората, които са загубили номерата си, да ги получават срещу представяне на регистрационен талон на колата. При необходимост на място ще им се съдейства за монтиране, като за това не се заплаща.   За улеснение на хората, информацията ще се обновява непрекъснато като се публикуват снимки, в това число и в социалните мрежи, уточни Гиргинов.   От Районите полицейски управления периодично носят в сградата на \"Пътна полиция\" новооткрити номера\", вече трима души си ги получиха обратно.", "date": "2019.06.03", "title": "20 регистрационни номера на автомобили изплуваха от наводнението в Пловдив"}
{"url": "http://epicenter.bg/article/Radan-Kanev--V-tozi-Evroparlament-/184765/2/0", "text": "Коалиция \"Демократична България\" трябва да се запази и за местните избори, заяви в предаването \"Плюс - минус\" по Нова телевизия избраният за евродепутат Радан Кънев. Бившият лидер на ДСБ влезе в ЕП с листата на \"Демократична България\". Ние правим заявка за национална алтернатива в центъра и в дясното. БСП не може да бъде алтернатива за десните в България, посочи той.   В \"Демократична България\" никога не е имало партиен подтекст. Не очаквайте разделение и напрежение в \"Демократична България\", каза още Кънев.   \"Официалните екзитполове на агенциите показаха, че много седесари гласуваха за \"Демократична България\", а не за ГЕРБ. Има политически формат на \"Демократична България\", който отговаря и ще мисли за бъдещите кандидатури на местните избори. Нямам никакво намерение да се оттеглям от българската вътрешна политика. За мен вътрешната политика и европейската политика са едно цяло. За мен бъдещето на България е свързано с една силна и обединена Европа\", категоричен беше Кънев.    На въпрос за евентуалното кандидатиране на омбудсмана Мая Манолова за кмет на София, той каза: \"Г-жа Манолова има висок рейтинг, друг е въпросът дали ще реши да го похарчи в местните избори.\"   Над един милион българи живеят в ЕС, обединението на българската нация се реализира в силна европейска политика, каза още Радан Кънев.   Радан Кънев коментира и фрагментирания нов Европейски парламент.   Това, което виждаме в Пловдив е климатична промяна. Тя е факт, каза по повод успеха на зелените той.   Според него е налице сблъсък между доста заможни и добре живеещи хора, за които качеството на живота - въздух, храна, вода, е от първостепенно значение и непрекъснато обедняващите хора от въглищните райони. Според него сериозно финансирана европейска политика за въглищните райони би могла да притъпи нещата.   Според Радан Кънев зелените се превръщат в партия на градската средна класа в по-богатите страни.     \"Щрахе, Салвини, Льо Пен ще бъдат едни токсични партньори в европарламента. Тях няма какво да ги коментираме. В ЕП ще има едно широко мнозинство - дясно, център и ляво от центъра. Успехът на \"зелените\" се дължи на едно много добро тяхно придвижване към центъра. Те се движат заедно с избирателите си. \"Зелените\" се превърнаха в партия на градската средна класа. Икономически те са малко повече либерални, социално са малко повече в ляво. Със сигурност ще има мнозинство в ЕП. Голяма част от социалистите, включително и българските, попадат в групата на консерваторите, които са евроскептици\", смята Радан Кънев.  \"Една от важните поуки на тези избори е оформянето на един нов политически сблъсък. Той ще е между доста заможни и добре живеещи в града хора, които се интересуват от климатичните промени и чистотата на въздуха. Другата група е обедняващите работници от въглищните райони от Рур до Елхово. Този сблъсък ще е сериозен и на базата на този конфликт ще се търси бъдещото мнозинство в ЕП\", предрече Радан Кънев.  ", "date": "2019.06.03", "title": "Радан Кънев: Коалиция \"Демократична България\" трябва да се запази и за местните избори"}
{"url": "http://epicenter.bg/article/Montana-priema-kampaniyata--Badi-voynik-/184766/2/0", "text": "Монтана ще бъде 14-ият град - домакин на събитие от информационната кампания на Министерството на отбраната „Бъди войник“.   На 4 юни, вторник, от 16.00 на площад „Жеравица“ в Монтана ще бъдат обособени щандове с информационни материали за военната професия и за служба в доброволния резерв от Военно окръжие - Монтана. С информационни материали ще бъдат представени Сухопътните войски, Военноморските, Военновъздушните сили и Силите за специални операции, Националната гвардейска част и Служба „Военна полиция“. Присъстващите ще могат да зададат своите въпроси за военната професия директно на хората в униформа, а от представителите на Военното окръжие може да се информират за текущите конкурси за длъжности във Въоръжените сили. Това съобщиха от пресцентъра на министерството на отбраната.   В Монтана военнослужещите от Силите за специални операции ще направят динамичен показ, на който ще демонстрират способности като: прочистване на сграда с елиминиране на терористи, стрелба с маркиращи боеприпаси, алпийски техники, военни ръкопашни техники. Присъстващите могат да разгледат част от екипировката, използвана от Специалните сили (леко стрелково въоръжение, парашутно-десантно и алпийско имущество и др.). Статичен показ на техника и въоръжение ще направят военнослужещи от военното формирование 54 990 във Враца.   На „Бъди войник“ в Монтана ще присъстват командирът на Силите за специални операции бригаден генерал Явор Матеев и заместник-командирът на Сухопътните войски бригаден генерал Валери Цолов, които ще дадат изявления за медиите.   От 18,30 ч на площада ще се проведе концерт на Представителния ансамбъл на Въоръжените сили, Представителния духов оркестър на Сухопътните войски. Със свои изпълнения в него ще се включат Гуна Иванова, Росица Кирилова, Емилия Валенти, Станислава Димитрова – Съни, Соня Иванова, Бойка Дангова, Таня Дупаринова, Стоян Бончев, както и формация „Армейска песен“, танцова формация „Алгара“, фолклорна формация „Ладена“. В него ще участват още и деца от мажоретен състав на град Монтана, клуб по спортни танци „Астра“ и танцов ансамбъл „Младост“.      ", "date": "2019.06.03", "title": "Монтана приема кампанията „Бъди войник“"}
{"url": "http://epicenter.bg/article/Yuliy-Pavlov--Otteglyaneto-na-Tsvetanov-shte-donese-pozitivi-v-imidzhov-plan--no-negativi-v-organizatsionen/184770/2/0", "text": "\"От древния Рим има един известен принцип „Който мълчи е съгласен\". Който не е съгласен, не си мълчи и в случая – отива да гласува\".   С тези думи социологът Юлий Павлов изрази несъгласие с твърдението, че негласуването на протеклите преди седмица европейски избори е вид протестен вот.   Пред БНР той допълни:  „Вярно е, че този път гласуваха 50% и няколко десети, но, като цяло, на европейски избори по-голямата част от европейците не се интересуват кой ще ги представлява в ЕП, тъй като правомощията на ЕП са доста ограничени. На фона на високата европейска активност, нашата говори, че хората в България не се заинтересуваха от европейските теми.   Защо е висока активността в останалите държави? Защото там се състоя много сериозен дебат за и против по-голяма интеграция в ЕС, за и против правата и свободите на хората, правата на мигрантите… В България такъв дебат нямаше. Ако имаше такъв, можехме да кажем „българите не се интересуват от него“, но нямаше такъв.    Павлов изтъкна в предаването \"Нещо повече\" по програма \"Хоризонт\", че независимо от типа избори от 2014 година насам, с две изключения, процентите подкрепа, които получават политическите сили, са горе-долу постоянни:  „ГЕРБ се движат между 30,5 до и 33,5 - около една трета. При по-голяма активност гласуват повече хора, при по-малка активност – по-малко. Тоест поведението на избирателите на ГЕРБ е като на цялата съвкупност. В момента има 31%, което е напълно в тези граници.     Националистите също получават около 9-10% на различни избори. През 2013-а година са стигнали до 13% дори, но този път ВМРО – 7% и другите две по 1% и получавате около 9,5 -10%.     Градската десница на европейските избори през 2014 година има 6,5% процента, а на парламентарните 2017 – 5,5%, а сега, на европейските, има 6%. ... Всичко е в рамките на нормалното.   Единствено БСП, където има огромни вътрешни проблеми, техните резултати са били от 15,5% - на парламентарните избори 2014 до 28% - на парламентарните избори 2017-а. Там са огромни колебания. В момента са на 24%. Тоест   По повод заявката на СДС, че желае сътрудничество с ГЕРБ и на местните избори, социологът коментира, че ЕНП винаги е съветвала своите членки да си сътрудничат по възможност. Според различни коментатори, сътрудничеството със СДС в европейския вот е донесло около 30 до 50 000 гласа на ГЕРБ:  „В конкретния случай, това не се изрази в допълнителен мандат, но при оспорваната ситуация, която беше, и при малко по-добри резултати за БСП, можеха тези 30-40 000 гласа да се окажат решаващи.   А на местните избори със сигурност всеки глас е решаващ. Особено в София, където се разпределят 61 съветници, няколко хиляди гласа повече веднага означават един съветник повече. На местните избори смятам, че тази коалиция ще постигне добри резултати“.   допълни Павлов:  \"Моментът все пак е добре избран за това оттегляне, тъй като следващите избори са местни и там местните структури сами по себе си са силно мотивирани да дадат максимума, тъй като от това им зависи съществуването и просперитетът. Тоест няма нужда от национални организатори, които да ги стимулират, каквато има при едни национални или европейски избори. Очевидно Борисов разчита, че до редовните парламентарни избори ще намери човек, двама или трима души, които да заместят Цветанов като организатори на национално ниво“.  ", "date": "2019.06.03", "title": "Юлий Павлов: Оттеглянето на Цветанов ще донесе позитиви в имиджов план, но негативи в организационен"}
{"url": "http://epicenter.bg/article/Mariya-Gabriel--/184771/2/0", "text": "Това стана ясно от интервюто на водачката на листата на ГЕРБ-СДС в \"Лице в лице\" по БТВ.   Г     ГЕРБ е жив организъм, той трябва и ще продължи да се развива. Но трябва тясна връзка с хората, дневният ред на България не може да не бъде дневният ред на Европа, заяви избраната за евродепутат от ГЕРБ Мария Габриел в ефира на \"Лице в лице\" по БТВ.   Мария Габриел каза още, че след Борисов няма какво да добави към оставката на Цветан Цветанов. Според нея премиерът Бойко Борисов реагира принципно и праволинейно.    Не мога да коментирам думи на премиера - така каза тя и не отговори на въпрос за разликите за водене на предизборната борба между Борисов и Цветанов, за които намекна премиерът. Нямам какво да добавя към това, което беше казано за отстраняването на Цветан Цветанов. На места се усещаше капсулиране на ГЕРБ. Тези избори ясно показа, че има един път - на обединението и сътрудничеството, каза Мария Габриел.   Много ясни послания ни бяха изпратени от хората - искаме да се борим за по-високи доходи, да се борим да развиваме и най-малкото населено място, каза Мария Габриел.   Тя обясни, че още по време на кампанията е имало време за оценка, за анализи и за изводи. \"Благодарим на избирателите, че ни подкрепиха, но ни бяха изпратени ясни послания - да повишим жизнения стандарт, да развиваме и най-малкото населено място, хората да усещат, че те са тази Европа, за която говорим, а не нещо отдалечено. Носене на отговорност и работа, работа и много работа\", обяви Габриел. По думите ѝ трябва да има постоянен диалог с хората.  В своя стил нищо не бих променила. Голямата ми сила е връзката с хората, допълни тя.  Когато става дума за защита на националния интерес, трябва да сме като един в Европарламента, категорична е избраната за евродепутат от ГЕРБ.   Всеки е допринесъл по някакъв начин в кампанията, смята тя. Според Габриел няма нужда от прекалено бичуване там, където са показани слабости и грешки.   Не мога да си позволя да не остана комисар, не мога да си позволя България да остане без представител в Европейската комисия, посочи Мария Габриел. И разкри, че сутринта е говорила за това решение с премиера Бойко Борисов. Лиляна Павлова ще влезе на нейното място в Европейския парламент. Габриел подчерта, че поема риск, освобождавайки мястото си в ЕП, но е готова на него.   Преговорите за ръководство на европейските институции няма да са ясни, не откровена Мария Габриел. И посочи, че ГЕРБ, като част от ЕНП, ще държат на кандидатурата на Манфред Вебер. Много бих искала Централна и Източна Европа да бъде представена в ръководството на евроинституциите, не може само представители на Франция, Дания и други западноевропейски страни да са там, подчерта тя.    ", "date": "2019.06.03", "title": "Мария Габриел след разговор с Борисов: Оставам еврокомисар, Лиляна Павлова става евродепутат "}
{"url": "http://epicenter.bg/article/BABH-startira-zasileni-proverki-po-Chernomorieto/184773/2/0", "text": "Българската агенция по безопасност на храните стартира засилени извънредни проверки на територията на областите Варна, Бургас и Добрич. Ще бъдат проверявани обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата „all inclusive“. Проверките ще продължат до края на туристическия сезон – 13 септември 2019 г., съобщават от БАБХ. При инспекциите ще се следи за установяване съответствието на бизнес операторите и обектите с изискванията на действащото законодателство по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците), поддържане на Системите за управление безопасността на храните или процедури основани на принципите на НАССР – спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти – наличие на документи за произход и безопасност. Съгласно нормативните изисквания ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват дали в обектите за обществено хранене работят лица, които притежават редовно заверени лични здравни книжки. Целта на традиционните тематични проверки е да се обезпечи безопасността на туристите по отношение на храненето, да се гарантира сигурността и здравето на потребителите при увеличеното търсене и предлагане на стоки и хранителни продукти по време на летния туристически сезон, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат дните от своята ваканция.   Инспектори към Българска агенция по безопасност на храните ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2019.06.03", "title": "БАБХ стартира засилени проверки по Черноморието"}
{"url": "http://epicenter.bg/article/Ananiev-izprati-obshtestvenata-porachka-za-izgrazhdaneto-na-natsionalnata-detska-bolnitsa/184774/2/0", "text": "Здравният министър Кирил Ананиев изпрати в Агенцията по обществени поръчки за осъществяване на предварителен контрол документацията на обществената поръчка за изграждането на националната детска болница. Това се налага поради значимостта и мащаба на проекта, чиято прогнозна стойност е до 100 млн. лв. с ДДС, съобщиха от министерството. Очакванията на Министерството на здравеопазването са Агенцията по обществени поръчки да се произнесе в рамките на настоящия месец.   Веднага след това ще бъде обявена и самата процедура за избор на изпълнител на инженеринга. Документацията за изграждането на педиатричната болница е изготвена от назначена със заповед на министъра работна група, чиято задача беше да подготви стартирането на обществена поръчка с предмет „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“.   В работната група взеха участие изтъкнати специалисти от всички области на медицината. Така в края на лятото може да бъде избран изпълнител за изграждане на детската болница, ако няма обжалвания на процедурата.", "date": "2019.06.03", "title": "Ананиев изпрати обществената поръчка за изграждането на националната детска болница"}
{"url": "http://epicenter.bg/article/Koshlukov--Sasho-Dikov-i-Katsi-Vaptsarov-sa-sred-8-te-meraklii-za-shef-na-BNT-/184776/2/0", "text": "Общо 8 кандидати подадоха в последния възможен момент концепции за управление на БНТ. Първи изпрати документи Сашо Йовков.  Предпоследен пък го стори и.д. ген. директор на БНТ Емил Кошлуков, за когото обаче не е ясно каква диплома ще покаже и има ли изобщо магистратура.  Очакваният и единствен предварително обяви намерението си за участие в конкурса Сашо Диков подаде пети концепцията си. Най-оригиналното име е на Къци Вапцаров, водещ на първата шоу-програма на БНТ и в България изобщо - Супер-шоу Невада преди близо 30 г.  Бившият кадър на националната телевизия и настоящ на червената БСТВ Стоил Рошкев също се номинира за поста. Останалите са: Никола Тодоров, Явор Симов, Радослав Главчев.", "date": "2019.06.03", "title": "Кошлуков, Сашо Диков и Къци Вапцаров са сред 8-те мераклии за шеф на БНТ "}
{"url": "http://epicenter.bg/article/Krumovgrad-nastiga-Kardzhali-po-sredna-zaplata---Dandi--napravi-Chelopech--1-v-Balgariya-/184777/2/0", "text": "Кърджали е най-добре по заплати, Ардино пък е на последно място в региона.  Това сочи изследване на Института за пазарна икономика, проведено във всички общини в страната. Средната брутна работна заплата в града край Арда е 831 лева. На второ място се нарежда Крумовград със 787 лева, следвана от община Джебел със 755 лева. Най-ниско средно възнаграждение е отчетено в Ардино-600 лева. В средата на таблицата по заплати в областта са останалите общини.  В Момчилград средната заплата е 721 лева. Следват Кирково-617 лева и Черноочене-605 лева. Според Института за пазарна икономика, общините с най-висока средна заплата в България не са големите областни центрове. Лидерите по заплати са сравнително малки общини, в които има много големи работодатели – обикновено в енергетиката или добивната промишленост. Тези големи компании дават високи заплати и в същото време доминират тотално местния пазар на труда, тоест голяма част от работещите на територията на общината работят именно в тях.  Най-високата средна заплата в България е регистрирана в община Челопеч – наличие на голямата добивна компания „Дънди Прешъс металс” и съответно 2 178 лв. средна заплата за общината.   След това са Козлодуй, с ядрената централа – 1 790 лв. средна заплата за общината, Раднево и Гълъбово, с големите компании в енергетиката, имат средни заплати от съответно 1 657 лв. и 1 610 лв. Веднага след тях са Пирдоп - с 1 562 лв. средна заплата (отново наличие на голяма добивна компания) и Девня - с 1 442 лв. средна заплата (силно изразен индустриален профил). Припомняме, че „Дънди Прешъс” вече промени и икономическия профил на Крумовград след като започна добивът на рудник „Ада тепе”. ", "date": "2019.06.03", "title": "Крумовград настига Кърджали по средна заплата, „Дънди” направи Челопеч №1 в България "}
{"url": "http://epicenter.bg/article/Lilyana-Pavlova--Borisov-shte-otstrani-ot-GERB-vseki--koyto-zhelae-da-zloupotrebi-s-vlast/184780/2/0", "text": "Това каза Лиляна Павлова по повод отстраняването на Цветанов от ръководните постове в ГЕРБ.   \"  добави Лиляна Павлова пред БНТ.   \"Решението на Мария Габриел да се откаже от евродепутатското място е прагматично и е в полза на България. Днес разбрах за това, когато беше взето това решение. Не мисля, че решението на Габриел да се откаже от депутатското си място в ЕП е жест – напротив, това е изключително прагматично решение\", сподели Павлова.    сподели бившият регионален министър.   Според Лиляна Павлова коалицията ГЕРБ - СДС е \"една добре работеща формула\". \"Имаме изключително качествени хора в листата – например Александър Йорданов, който е представителят на автентичната десница. Важното е, че нашият отбор победи.   Вярвам, че това е една правилно протегната ръка от най-голямата център-дясна партия към автентичната десница и общата ни цел е да имаме обединено и силно дясно.  ", "date": "2019.06.03", "title": "Лиляна Павлова: Борисов ще отстрани от ГЕРБ всеки, който злоупотреби с власт"}
{"url": "http://epicenter.bg/article/Zdravnoto-ministerstvo-prevede-avansova-subsidiya-na-bolnitsata-vav-Vratsa/184781/2/0", "text": "Министерството на здравеопазването преведе на МБАЛ \"Христо Ботев\" във Враца авансова субсидия за медицинските дейности извън обхвата на задължителното здравно осигуряване, за които МЗ субсидира лечебни заведения и за критериите и реда за субсидиране на лечебни заведения, съобщиха от ведомството.   С предоставените финансови средства болницата ще бъде в състояние да изплати възнагражденията на работещите в лечебното заведение за месец април и аванс за месец май.   В Министерството на здравеопазването продължават преговорите с кредиторите на болницата, с цел договаряне на разсрочване на задълженията. Очаква се да бъде постигнато споразумение с някои от кредиторите, за да може лечебното заведение да осъществява дейностите, за които има договор с НЗОК/РЗОК, както и да осигурява на населението спешна медицинска помощ и ТЕЛК, за които има договор с МЗ.", "date": "2019.06.03", "title": "Здравното министерство преведе авансова субсидия на болницата във Враца"}
