{"url": "http://epicenter.bg/article/Borisov-e-vnesal-v-NS-tri-otdelni-proekta-za-personalni-promeni-v-Ministerski-savet-/163836/2/0", "text": "Министър-председателят Бойко Борисов е внесъл днес в Народното събрание три отделни проекта за персонални промени в Министерски съвет. Това става ясно от проектопрограмата на Народното събрание, която предстои да бъде гласувана на заседанието в сряда. Очаква се депутатите да разгледат предложението като първа точка на пленарното заседание в четвъртък, предаде Агенция \"Фокус\".  С проектите се предлага Народното събрание да освободи Николай Нанков като министър на регионалното развитие и благоустройството и да избере Петя Аврамова за поста, да освободи Ивайло Московски като министър на транспорта, информационните технологии и съобщенията и да избере Росен Желязков за транспортен министър и да освободи Валентин Радев като министър на вътрешните работи и на негово място да избере Младен Маринов.  ", "date": "2018.09.18", "title": "Борисов е внесъл в НС три отделни проекта за персонални промени в Министерски съвет "}
{"url": "http://epicenter.bg/article/Borisov-pred-amerikanskiya-biznes--V-Balgariya-ima-nay-dobrite-usloviya-za-pravene-na-biznes/163760/2/0", "text": "  Това заяви премиерът Бойко Борисов в края на словото си по време на бизнес-закуската на Американската търговска камара.   \" , допълни още премиерът по вътрешно-политическата тема, която разтресе държавата.    Премиерът искал да изнесе реч, с която да разкаже за големия успех на българското европредседателство.   коментира Борисов и наблегна на постижението, че Сърбия и Косово са си стиснали ръцете именно по време на нашето председателство.   Темата на срещата бе „Трансатлантическите отношения между България и САЩ в контекста на глобалните икономически промени“.   „Финансовата стабилност е нещо, което се оценява след време. Преди два месеца ние намалихме външния дълг на България.   „  В сферата на земеделието и на ИТ сектора нещата се развиват изключително добре“, обясни премиерът.  , добави Борисов.   „22 години България е във валутен борд. Ние сме се научили да живеем в него, 2 лева=1 евро. 10% е плоският данък. В Борисов не пропусна и да коментира темата Западни Балкани. „Тя беше сложена от България на масата“, напомни той и добави: „Това е най – сложната тема. В Западните Балкани имаме 4 – 5 стратегически играча“.   \"Спомням си по време на един от предишните ми мандати безработицата беше 12% и това беше най-коментираната тема. Сега тя е под 5%. Винаги има изкушения от популисти да изхарчат веднага парите - ние избрахме друг модел. В първата тройка сме в Европа по външен дълг. САЩ, знаете, колко имат. БВП расте, трайни са тенденциите, защото голяма част от инвестициите са в производство\" допълни Борисов.   1000 тира минават през \"Капитан Андреево\" – той е най-големият пропусквателен пункт в Европа, подобен има между Щатите и Мексико, заяви още министър-председателят.  ой отново напомни увеличението от 10% на заплатите в бюджетния сектор, което е възможно благодарение на борбата с контрабандата.  , коментира Борисов.  Премиерът засегна и външнополитически теми: \"Убеден съм, че Тръмп и Юнкер проведоха две срещи и съзнават, че ние - ЕС не сме какви е да е партньори, ние сме задължени да бъдем партньори още от плана \"Маршал\" и, каквито и недоразумения да има, те се изчистват.   Имаме и морално задължение да отчитаме това, което САЩ са направили за Европа по време на Световна война.\"    ", "date": "2018.09.18", "title": "Борисов: Когато президентът се убеди, че Маринов не иска да е главен секретар, тогава ще го избираме"}
{"url": "http://epicenter.bg/article/Prezidentat-prashta-v-KS-promenite-v-Administrativno-protsesualniya-kodeks-/163763/2/0", "text": "Законността не е услуга, която правовата държава предоставя на гражданите, а необходимо условие за нейното съществуване, заявява държавният грава  Президентът Румен Радев сезира Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Административнопроцесуалния кодекс (ЗИД АПК). Това съобщиха от прессекретариата на държавния глава.  Публичността на съдебните заседания е толкова съществен принцип на правораздаването, че е прогласен в чл. 121, ал. 3 от Конституцията. Правото на всеки човек на публично разглеждане на неговото дело е изрично посочено във Всеобщата декларация за правата на човека, в Международния пакт за граждански и политически права, в Конвенцията за защита правата на човека и основните свободи. С предложените промени този основен принцип за публичност и прозрачност се превръща в изключение. Поради това § 55 ЗИД АПК, който въвежда принципа на закрити заседания по дела, подсъдни на тричленни състави на Върховния административен съд като втора инстанция, не съответства на Конституцията и на посочените международни договори.  Държавният глава оспорва въведените правила за родовата и местната подсъдност по административни дела. Тези правила създават препятствия пред правораздаването за гражданите и организациите и не осигуряват по-лесен, по-бърз и по-евтин достъп до правосъдие. Поради това те не съответстват на принципа на правовата държава и на правото на защита.  В искането се подчертава, че видът и размерът на съдебните такси са част от гаранциите за достъп до правосъдие и за пълноценно реализиране на правото на защита. Размерите на таксите по § 57, 61 и 67 ЗИД АПК не са съобразени с чл. 60, ал.1 от Конституцията, тъй като не съответстват на социално-икономическите условия, на равнището на доходите и на инфлационните процеси в страната. При съпоставка на размера на простите такси до и след приемането на ЗИД АПК се установява, че увеличението им е 14 пъти за физически и юридически лица и 74 пъти за юридическите лица с нестопанска цел. Те ще затруднят обжалването на административните актове от гражданите и юридическите лица, а оттам и конституционно прогласеното право на защита.  Въвеждането с § 57 ЗИД АПК на пропорционални такси върху „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване.  Правото на оспорване на административен акт, както и правото на касационно оспорване на първоинстанционно съдебно решение, са средства за защита на гражданите и юридическите лица срещу порочен държавен юридически акт. Премахването на касационната инстанция в съдебните производства по административни дела отслабва тази защита, което е недопустимо, когато става въпрос за конституционно прогласени права. По тези съображения в искането се оспорва премахването на касационната инстанция в Закона за достъп до обществена информация, Закона за социалното подпомагане, Закона за семейните помощи за деца, Кодекса за социално осигуряване, Закона за правната помощ, Закона за опазване на земеделските земи и в Данъчно-осигурителния и процесуален кодекс.  ", "date": "2018.09.18", "title": "Президентът праща в КС промените в Административно-процесуалния кодекс "}
{"url": "http://epicenter.bg/article/Rumen-Radev--Ne-stava-vapros-za-voyna-mezhdu-institutsiite--a-za-spazvane-na-zakona/163801/2/0", "text": " Законът не се коментира, а се спазва. Изглежда за правителството е непосилна задача да спазят закона и това не е първият случай. Това заяви президентът Румен Радев пред български журналисти в Букурещ в отговор на въпрос относно процедурата по подписване на указа за освобождаването на Младен Маринов, съобщиха от прессекретариата на държавния глава. Държавният глава участва днес в срещата на върха на инициативата „Три морета“.   Запитан дали има обозрим срок, в който указът ще бъде подписан, държавният глава заяви, че стига да се изпълни това, което повеляват нормативните документи той винаги е открит и готов за конструктивни решения.  , заяви Румен Радев.   „Законността не е услуга, която правовата държава предоставя на гражданите, а условие за нейното съществуване.  ”, подчерта държавният глава относно сезирането на Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Административнопроцесуалния кодекс.   Помолен да коментира твърдението, че се намира в международна изолация, Румен Радев заяви, че пожелава всекиму такава изолация.   \"Когато хора разбират от всичко и успяват да коментират всичко от недвижима собственост до външна политика, виждате резултатът какъв е”, каза още президентът.", "date": "2018.09.18", "title": "Румен Радев: Не става въпрос за война между институциите, а за спазване на закона"}
{"url": "http://epicenter.bg/article/Ninova--/163802/2/0", "text": "„ГЕРБ и това правителство си отиват. Ние искаме оставката на целия кабинет“. Това заяви лидерът на БСП Корнелия Нинова след заседание на Изпълнителното бюро на партията. Коментарът ѝ бе по повод напражението между президентството и правителството около освобождаването на Младен Маринов от поста главен секретар на МВР.   \"  С това какво правим? Какво става с безумната им здравна реформа? Това е разговорът, а не че един неподходящ министър ще бъде сменен с друг. Това ги вълнува само тях в ГЕРБ“, заяви още Нинова.   Тя поясни, че БСП иска оставката на цялото правителство и тази позиция остава непроменена.   „  Що се отнася до призива на г-н Цветанов и издаването на указа за Младен Маринов, бихме се обърнали към двете институции – Президентска и Министерски съвет, защото това са институции в държавата.  \", заяви Нинова.   Нинова допълни, че БСП не дава оценка на отношенията между двете институции. „   Парламентарната група на БСП за България настоява ДДС върху цената на хляба да падне от 20 процента на 5 процента, заяви още Корнелия Нинова.     Днес имахме много дълго заседание със Съвета по земеделие към НС на партията, както и консултации и разговори с хлебопроизводителите“, каза тя и обясни, че основна тема е била цената на хляба.   „Тя тръгна нагоре в последните дни, очакваме от 1 октомври с повишаване на цената на енергоносителите да растат цените на стоките и храните. Хлябът е важна стока, която влиза всеки ден във всеки дом. Търсим начини как да се повлияе на цената, така че да няма такъв ценови шок“, заяви Нинова.   „  допълни още Нинова. Тя отчете, че има и много голям сив сектор и при ДДС при 5% той би се свил. Според нея намаляването на ДДС ставката трябва да върви успоредно със засилен контрол, за да няма спекула. „Искаме да започнем този сериозен разговор. Това е част от по-големия разговор за диференцирано ДДС на някои храни от първа необходимост“, допълнио още Нинова.   „Не ни е хрумнало днес да сезираме Конституционния съд за АПК, цяло лято сме работили върху жалбата“, подчерта лидерът на БСП.   По отношение на жалбата на БСП в Конституционния съд и на въпрос дали е съгласувана с тази на държавния глава,   „Още, когато го гледахме този закон ние изразихме аргументите си защо не бива драстично да се увеличават съдебните такси, защо не бива да бъдат закрити заседанията.   Не ни е хрумнало днес да сезираме КС, цяло лято сме работили по тази жалба“, каза тя и посочи, че не мисли, че между БСП и президента да има разминаване.   „Не сме чели неговите мотиви, вероятно има такива и като президентска институция има право на такава жалба. Мотивите му по ветото и нашите тези са едни и същи“, заяви Нинова.", "date": "2018.09.18", "title": "Нинова настоява: Правителството да свали ДДС върху хляба на 5%!"}
{"url": "http://epicenter.bg/article/Esenta-idva--temperaturite-padat-s-10-gradusa-/163804/2/0", "text": "Есента идва. Синоптиците очакват сериозно захлаждане в началото на следващата седмица. Температурите ще паднат с около 10 градуса, ще има и превалявания. До петък минималните температури ще са между 9 и 14 градуса, а дневните – 23-28 градуса. Времето ще е предимно слънчево.  Още в събота и неделя ще нахлуе студен въздух и дневните температури ще се понижат значително.  „Очаква ни шарена есен, съвсем нормално за нашите ширини”, заяви пред NOVA Анастасия Стойчева от НИМХ.  Днес денят ще е топъл и сух, с температури до 28 градуса. Облачността ще е по-значителна до обяд в Западна, а след обяд в Източна България и Родопите. Вероятността за валежи е минимална.    По Черноморието ще е облачно до обяд. След това ще се установи слънчево време с температури около 22-24 градуса. Вълнението на морето ще е слабо, с височина на вълните до 1 метър. В следващите 2 дни ще се усилва по южното крайбрежие.  Южно от България последните летни дни ще се задържат традиционно по-топли. През цялата седмица термометрите ще гонят температури около 26-28 градуса в района на Солун и Кавала, и около 30-32 градуса в южните части на Гърция и западното крайбрежие на Турция.  В планините ще е слънчево. В масивите на Южна България ще се заоблачи, но валежите са малко вероятни. Термометрите на височина 1200 метра ще показват около 18 градуса, а на 2000 метра – около 12 градуса.  ", "date": "2018.09.18", "title": "Есента идва, температурите падат с 10 градуса "}
{"url": "http://epicenter.bg/article/Politolog--Prezidentat-nyama-pravo-na-pretsenka-pri-osvobozhdavane-na-glavniya-sekretar-na-MVR/163810/2/0", "text": "Същественият въпрос за мен е в това защо и по какви причини се търсят процедурни средства за влияние върху политическия процес? Имам предвид специално позициите на президента,   Мнението на президента в това отношение няма определящо значение. Това заяви политологът доц. Анатолий Гълъбов за напрежението, породено от бавенето на президента Радев да подпише указа за освобождаването на главсека на МВР Младен Маринов от поста му.   \" \", продължи Анатолий Гълъбов пред \"Фокус\".   \"В тази ситуация президентът няма право на преценка -  . Тук няма място за коментари дали МВР си върши работата или не. Точно това е смисълът на всяка процедура, в която всеки следващ етап следва по логичен начин предходните.   Обратно. При назначаването на нов главен секретар на МВР, там вече президентът има своята дума. Той има възможност да изрази отношение, но не и при освобождаването на главния секретар, когато това е по негова лична молба. Един изцяло формален акт. И това, което ни се струва проблематично в момента, тъй като става дума за процедура, която се използва с, нека да не е с политически цели, но влияе върху политическия процес, най-малкото забавя кадровите промени в правителството\", посочи доц. Гълъбов.   Според него  \", изтъкна Анатолий Гълъбов.   По думите му търсенето по процедурен път да се окаже влияние върху политическия процес с назначаването на нов вътрешен министър е \"нещо, което е обезпокоително само по себе си\".    В публичното пространство се налага тезата, че президентът бил морален коректив на управлението. Всеки, който си направи труда да прочете Конституцията, може да разбере, че там подобна функция президентът няма\", отбеляза Анатолий Тодоров.   \"Ангажиментите на президента са в различни сфери и отвъд външните изяви той има много конкретни ангажименти, свързани с кадровата политика, но не и в този случай. Обратно. Там, където имаме директни назначения от страна на президентската администрация, липсва почти всякаква прозрачност за принципите, по които са подбирани тези хора. Така че нямаме принципната позиция на президента, затова че всяко назначение, всяко освобождаване от пост трябва да преминава през определена процедура, тъй като самата администрация на президента не винаги спазва това\", отчете политологът.   На въпрос дали са затворени вратите за диалог между правителството и президента, Анатолий Гълъбов отговори така: \"Така изглежда. Във всеки случай, тъй като президентът Радев вчера говореше за това кой е законен и кой не е законен и какъв е институционалния начин на комуникация, добре е да напомним, че в пленарната зала на Народното събрание има запазено място за българския президент.   Президентът Радев нито веднъж не е бил досега на откриване на пленарна сесия. Нито на откриване, нито на закриване на пленарна сесия, нито на някакво тържествено събиране на Народното събрание. Нито се е възползвал от конституционното си право на обръщение към Народното събрание. Вместо това чуваме откъслечни изявления от събития по друг повод някъде на улицата, в градинки, откъдето президентът ни казва нещо. Очевидно е, че диалогът и между президентската администрация и Народното събрание е на много ниско ниво.   Едновременно с това по отношение на диалога с Министерски съвет, виждаме че има затруднения, които не са институционални. Те са по-скоро поради желанието на различни кръгове, може би и в самата администрация на президента, за обособяване на ролята на президента, за намаляване на ефективността на диалога с Министерски съвет и точно това е причината за разговора през медиите. Той винаги е лоша идея в политиката\", отбеляза Анатолий Гълъбов.    \"За мен голямото предизвикателство, с което е свързан българският национален интерес в момента, е правителството да преодолее това и да успее да постави нов по-висок хоризонт на цели. Ние преминахме един много интензивен период от време в първата половина на годината с добри резултати от периода на Българското председателство.   Част от сценариите се опитват да замъглят спомените ни за този период от време. Това, което е необходимо в момента, е на базата на очевидно подобрената комуникация в управляващата коалиция, да бъдат поставени два-три ясни приоритета, спрямо които отново да бъде мобилизирана енергията на управлението. Това е големият залог в момента, а не толкова ариергардните битки с различни сценарии\", пожела доц.Гълъбов.   . \"Имаме ясно заявена подобна тема в правителствената програма, ясно е че тези 4 политически формации (ГЕРБ и коалиция Обединени патриоти) са поели ангажимент само към управленската програма, в смисъл само това е, което ги свързва. Така че трябва да стане ясно, че образованието е единственият път към легално благосъстояние\", каза политологът.    това което започна от гледна точка на свързване на администрациите, на информационен обмен, на облекчаване на административни процедури. Това прави един управленски дневен ред, който е много реалистичен, много разбираем за гражданите и може да бъде постигнат\", отбеляза Анатолий Гълъбов.", "date": "2018.09.18", "title": "Политолог: Президентът няма право на преценка при освобождаване на главния секретар на МВР"}
{"url": "http://epicenter.bg/article/Radev-v-Bukuresht--Balgariya-tarsi-partnyorstvo-po-initsiativata--quot-Tri-moreta-quot--za-tunela-pod-Petrohan/163811/2/0", "text": "Създаването на специален инвестиционен фонд беше договорено на днешната среща в рамките на инициативата \"Три морета\" в Букурещ, съобщи БНР. Идеята е в този фонд да се събират средства за общи регионални проекти в областта на транспорта, енергетиката и комуникациите. Създава се и мрежа между търговско-промишлените палати на 12-те държави от Централна и Източна Европа, които участват в инициативата.   Президентът Румен Радев, който участва в срещата, коментира: “Имаме вече практически инициативи като мрежата на търговско-промишлените палати, като инициативата за инвестиционен фонд, общ за всички, като бизнес форума, като участието вече на Европейската комисия в лицето на нейния президент, секретарят по енергетиката на САЩ, министърът на външните работи на Германия, тоест търсят се вече практически подходи да има повече поле за бизнес и за икономическо развитие“. Представители на бизнеса от 12 европейски държави и САЩ обсъждат в Букурещ общи проекти за регионална свързаност в Централна и Югоизточна Европа.   Политическите разговори са съпътствани от бизнес форум, на който компаниите от 12-те държави между Черно, Адриатическо и Балтийско море обсъждат възможностите за съвместни проекти в областите транспорт, енергетика и комуникации.   В рамките на инициативата \"Три морета\" България търси партньорство по три проекта. \"Тунела под Петрохан, рехабилитация на железопътната връзка Русе – Варна и газохранилището в Чирен, разширяване на неговия капацитет. Разбира се, системата е отворена и за нови проекти, но бъдещето на тази инициатива зависи много от това дали ще успеем да излезем от сферата на политическото говорене и да минем вече в конкретни действия, по тяхната реализация има много въпроси. Относно структурата на самата инициатива, механизмите за приоритизация на тези обекти, критериите за тяхната приватизация и най-вече – финансиране. Към момента инициативата не разполага с финанси\", поясни Румен Радев.  ", "date": "2018.09.18", "title": "Радев в Букурещ: България търси партньорство по инициативата \"Три морета\" за тунела под Петрохан"}
{"url": "http://epicenter.bg/article/Otkriha-martvo-10-godishno-dete-v-asansyor-v-Kyustendil/163759/3/0", "text": "Тялото на 10-годишно дете е открито в асансьор на жилищна сграда в Кюстендил.   Момчето е било в асансьор в блок 3А на квартал \"Запад\" в града. Лекарският екип, пристигнал на място, е установил смъртта на детето. Въпреки това, момчето е било транспортирано в болницата, където повече от час лекари са го интубирали, в опит да го върнат към живот, но без резултат, съобщи Канал 3.   Причините и обстоятелствата за смъртта на детето не са известни, но след първоначалния оглед няма данни за насилствена смърт. Назначена е съдебномедицинска експертиза, която да установи причината за смъртта.   Според информация от полицията детето не е живеело във въпросния блок. То е намерено в асансьор с велосипед.    Повече от един час лекари са се опитвали да върнат към живот 10-годишното дете, открито в асансьор в жилищен блок в Кюстендил, каза пред радио „Фокус” – Кюстендил изпълнителният директор на МБАЛ „Д-р Никола Василиев” д-р Александър Величков.   „Докарано е в нашето „Спешно отделение” без дишане и без сърдечна дейност. Въпреки всичко то е интубирано още на място. Започна се с опит за възвръщане на жизнените му функции, което продължи около 1 час и 10 минути, с екип от осем души лекари”, каза д-р Александър Величков. По думите му да съжаление усилията на лекарите са се оказали без резултат.  ", "date": "2018.09.18", "title": "Трагедия! Откриха мъртво 10-годишно дете в асансьор в Кюстендил"}
{"url": "http://epicenter.bg/article/Ginka-Varbakova-izliza-ot-upravlenieto-na-biznesa-si-s-fotovoltaitsi/163750/4/0", "text": "Гинка Върбакова, чиято фирма “Инерком България” бе избрана за купувач на активите на ЧЕЗ в България, излиза от управлението на бизнеса си с фотоволтаици, пише \"24 часа\"   Това става ясно от промени във фирмите, които тя до 12 септември оглавяваше. От тази дата тя вече не управлява “Евро бетон”, “Улер 2009”, “Еко-строй инженеринг”, “Диана хънт”. В “Риал Стейтс” заличаването на името на Гинка Върбакова като управител е още от 2 декември 2016 г. От 13 септември Гинка Върбакова заедно със сестра си Малина Върбакова излиза от борда на директорите на “Солар грийн енерджи”. Това акционерно дружество е едноличен собственик на по-горе изброените фирми. Въпреки че излиза от управлението им, към 30 август Гинка Върбакова присъства в списъка на акционерите на “Солар грийн” с 4000 акции, а другите 1000 са на “АВС къмпани”, чийто управител е Теодора Пайтакова, другата сестра на Гинка Върбакова. От сайта на “Солар грийн енерджи” става ясно, че компанията има 22 мегавата фотоволтаици при с. Мало Конаре. В проекта им “Хаджийски ливади” са 4 соларни парка от около 4,7 мегавата. Те са собственост на “Улер 2009”, на “Диана хънт” , “Евро бетон” и на “Еко-строй инженеринг”. Проект “Елшица” е на “Риал Стейтс”, той е от 2 фотоволтаика с мощност 2,45 мегавата. На сайта на “Инерком” пък пише, че фирмата управлява 7 фотоволтаични проекта в Южна България с общ капацитет над 100 мегавата. Шестте са вече изброените, седмият е със сериозната за соларен парк мощност от 80 мегавата и е при с. Сбор, но е в процес на реализация. От “Инерком” съобщават, че промените продължават, а към момента няма новина. Въпреки че е излязла от управлението, Върбакова е мажоритарен собственик на соларните паркове. Най-вероятно Върбакова ще се освободи не само от участие в управлението, но и от дяловете си във фирми, които притежават фотоволтаици. Това се налага след решението на КЗК, с което се забранява сделката с ЧЕЗ заради възможност за концентрация на фотоволтаици. “Инерком България” обжалва решението на антимонополния орган във ВАС, делото е насрочено за май 2019 г. Вероятно Върбакова ще прехвърли акциите си от “Солар грийн енерджи” преди делото.", "date": "2018.09.18", "title": "Гинка Върбакова излиза от управлението на бизнеса си с фотоволтаици"}
{"url": "http://epicenter.bg/article/NIM-s-izlozhba-za-Nezavisimostta-na-Balgariya----quot-Diplomatsiya-i-doblest-quot-/163776/11/0", "text": "На 20 септември 2018 г. в 11,00 ч в централното фоайе на Националния исторически музей ще бъде открита изложбата „Дипломация и доблест“, посветена на 110-годишнина от провъзгласяване на Независимостта на България.  Съорганизатори са Националният исторически музей и Държавната агенция „Архиви“, със съдействието на Националната галерия, съобщиха от пресцентъра на НИМ. В изложбата ще бъдат експонирани проектите и оригиналът на изключително рядко показвания „Манифест”, с който княз Фердинанд І провъзгласява във Велико Търново през 1908 г. Княжество България за независимо Царство, великолепно изработен от Харалампи Тачев.  Посетителите ще бъдат впечатлени от богато орнаментирания сребърен тубус и от резбованото дървено ковчеже с метален обков, в които се съхранява документа. Втори акцент в изложбата е Сребърната конституция на Българското царство от 1911 г., наречена така заради сребърния й обков. Чрез дигитални изображения всеки може да се запознае по-подробно с част от съдържанието на важни документи, показани в изложбата.  Посетителите за пръв път ще могат да се запознаят с оригинални документи, свързани с подготовката, обявяването и защитата на Независимостта. Сред тях са: Българо-турският протокол от 1909 г. за признаване на Независимостта на България от Османската империя, Договорът между България и Компанията на Източните железници от същата година, Конвенцията за предоставяне на заем от Русия на България, шифровани телеграми от българското правителство до дипломатическите ни представители в чужбина.  Изящни по своята изработка са представените експонати: диплом на княз Фердинанд І като покровител на Балканското изложение в Лондон през 1907 г., фотоалбум, подарен на княз Фердинанд І от Софийското градско общинско управление по повод 20-годишнината от възшествието му на българския престол, „Поздравителен адрес“ до княгиня Елеонора по случай провъзгласяването й за почетен председател на Софийското благотворително дружество „Милосърдие“ от март 1908 г. и др.  Показани са портрети на цар Фердинанд І, на Александър Малинов, на министри от кабинета на Демократическата партия, малкото огърлие на ордена „Светите равноапостоли Кирил и Методий“, възпоменателни кръстове и златни монети, отсечени по случай провъзгласяване на Независимостта на България.  Специални гости на събитието ще бъдат музикантите от Гвардейския представителен духов оркестър към Националната гвардейска част, които ще изпълнят военни маршове.", "date": "2018.09.18", "title": "Показват оригиналния манифест на Фердинанд за Деня на независимостта"}
{"url": "http://epicenter.bg/article/Predlozhenie-za-brak-otkradna-vnimanieto-ot-nagradite--Emi--/163765/6/0", "text": "Предложението за брак на  към приятелката му открадна вниманието от призьорите на . Почти неизвестният извън Холивуд режисьор за последната церемония за наградите \"Оскар\". При излизането си на сцената обаче : \"Питаш се защо не ми харесва да те наричам мое гадже? Защото искам да те наричам моя съпруга\". След тези думи  , починала преди две седмици.   Като цяло на церемонията за наградите \"Еми\" големите победители бяха каналите Нетфликс и HBO, които получиха по общо 23 отличия в различни категории, отбелязва Ройтерс, цитиран от Дарик. Досега HBO в продължение на 16 години печелеше най-много награди \"Еми\".", "date": "2018.09.18", "title": "Предложение за брак открадна вниманието от наградите „Еми“ "}
{"url": "http://epicenter.bg/article/Ruski-voenen-samolet-Il-20-s-14-dushi-na-borda-izchezna-nad-Sredizemno-more/163752/7/97", "text": "Руски военен самолет Ил-20 с 14 военнослужещи изчезна над Средиземно море в хода на нападение на изтребители Ф-16 на израелските военновъздушни сили срещу обекти в сирийската провинция Латакия, предаде ТАСС, като цитира руското министерство на отбраната. Съдбата на руските военни е неизвестна. \"На 17 септември, около 23 ч. московско време, при връщане в авиобазата Хмеймим над Средиземно море, на 35 км от крайбрежието на Сирия изчезна връзката с екипажа на руски самолет Ил-20\", заяви представител на министерството. \"Самолетът е изчезнал от радарите в хода на нападение на четири израелски самолета Ф-16 срещу сирийски обекти в провинция Латакия\", добави той. \"В същото време руски радиолокационни средства за контрол на въздушното пространство засякоха изстрелване на ракети от намиращата се в същия район френска фрегата \"Оверн\". Командването на руската военновъздушна база Хмеймим организира операция за издирване и спасяване\", добави представителят на руското министерство на отбраната, цитиран от ТАСС.   От своя страна Съединените щати смятат, че руският военен самолет е бил свален по невнимание от сирийската зенитна артилерия, заяви американски представител, цитиран от Ройтерс. Представителят, който пожелал анонимност, казал пред Ройтерс, че според американското правителство сирийската противовъздушна отбрана по невнимание е свалила руския самолет, докато е обстрелвала летящи срещу Сирия израелски ракети, предаде БТА, цитирана от Новини.бг.    ", "date": "2018.09.18", "title": "Руски военен самолет Ил-20 с 14 души на борда изчезна над Средиземно море"}
{"url": "http://epicenter.bg/article/Sezonat-za-Sharapova-priklyuchi-/163783/8/0", "text": "Бившата номер едно в женския тенис Мария Шарапова потвърди решението си предсрочно да сложи край на сезона заради травма. Рускинята отказа участие във вече заявените турнири в Пекин, Тянжин и Москва, пише Championat.com, цитиран от бТВ.  „С нетърпение очаквах завръщането си в Тянжин, но за съжаление ми трябва повече време, за възстановяване от контузията“, заяви Шарапова, цитирана от пресслужбата на турнира.  Бившата приятелка на Григор Димитров планира да започне 2019 година на състезанието в Шънджън, Китай, в началото на януари.  Този сезон Шарапова взе участие в 11 турнира. Най-доброто ѝ постижение бяха полуфиналите в Шънджън и Рим. За последно тя игра на Откритото първенството на Съединените щати, където отпадна в третия кръг.  ", "date": "2018.09.18", "title": "Сезонът за Шарапова приключи "}
{"url": "http://epicenter.bg/article/Megan-i-Hari-propuskat-rozhdeniya-den-na-prints-Charlz--zaradi-parvoto-si-kralsko-turne/163766/10/100", "text": "з навършва 70 години и рожденият му ден ще бъде честван 3 седмици по-рано с концерт и вечеря в Бъкингамския дворец на 25 октомври.  Двама членове на кралското семейство обаче няма да присъстват на емблематичното тържество, а именно принц  , пише HarpersBazaar. Въпреки че 70-годишният юбилей на принц Чарлз безспорно е важно събитие, херцогът и херцогинята на Съсекс ще бъдат на първото си кралско турне, докато се отбелязва рождения му ден.    Принц Хари и съпругата му Меган ще направят тази есен  . В края на октомври двойката ще посети    33-годишният Хари и 36-годишната бивша актриса Меган Маркъл  в параклиса \"Сейнт Джордж\" в замъка Уиндзор.", "date": "2018.09.18", "title": "Меган и Хари пропускат рождения ден на принц Чарлз заради първото си кралско турне"}
{"url": "http://epicenter.bg/article/Stolichniyat-restorant--quot-Pushkin-quot--/162387/9/0", "text": "Ресторант „Пушкинъ”, разположен в центъра на столицата, предлага една от най-богатите винени листи в България. Тук клиентите могат да опитат селектирани напитки от лозови масиви, отглеждани в различни краища на света.    На вниманието на гостите на клуба е   от Австралия и Нова Зеландия, както и изпитани рецепти със столетна история от Франция, Италия и Испания. Ценовият диапазон също е изключително широк - от 30 до 7 500 лева за бутилка.   За своята впечатляваща   от божествената напитка, ресторант  , която вече две поредни години присъжда по една звезда на клуба.   Едни от най-търсените вина, разбира се, са тези родно производство. Бутилките с български етикет са предпочитани от туристи, които искат да се запознаят с вкусовете на страната, както и от родни естети. На тяхно разположение са    А за   е високо цененото в последните години ливанско вино   произвеждано от французи, живеещи в арабската страна от времената на кръстоносните походи преди повече от 800 години.   Основно преимущество за любителите на гроздовата напитка са и  . Всички сервитьори са специално обучени, за да могат да пояснят подробно на клиентите как е получено всяко вино, с какво се комбинира и как се консумира. Така посетителите на \"Пушкин\" имат възможността да научат повече за божествената напитка и да се запознаят отблизо с традициите й.   За отличните вкусови качества на напитките  , където зорко се следят специфичните условия за съхранение като температура и влажност. Така \"Пушкинъ\" гарантира запазването на вкусовите качества на продуктите.   , чиято цел е клиентите да придобият представа за различните сортове грозде, докосвайки се до подбрана селекция напитки. Поредното подобно събитие   Денят бе посветен на  , за чиято цел сомелиерът на \"Пушкинъ\" бе подбрал цели шест вина от различни сортове и региони - селекцията включва Гарганега, Пекорино, Требиано и други.    Клубът може да се похвали и с употребата на   Технологията включва използване на тънка игла, която се промушва през корка на бутилката, за да бъде пуснат вътре аргон. Газът е изпитано безвреден и не вреди на вкусовите качества на течността, както кислородът, например. Чрез този метод може да се консумира малко количество вино без бутилката да бъде разхерметизирана. По този начин \"Пушкин\" предлага на клиентите си скъпи вина в количества, каквито те самите пожелаят. Освен това всеки може да пробва напитката, която желае без да се съобразява с вкусовете на останалите на масата.    Несъмнено ресторант \"Пушкинъ\" е сред любимите места на ценители на вечната напитка. С отличната си селекция на родни и екзотични продукти, висока чувствителност на вкусовете и иновативни методи на поднасяне ", "date": "2018.09.18", "title": "Столичният клуб \"Пушкинъ\" предлага най-богатата винена листа у нас"}
{"url": "http://epicenter.bg/article/Blago-Dzhizasa-i-Zlatka-Raykova--Vlyubeni-sme-/163772/10/100", "text": "\"Влюбени сме! Със Златка сме заедно от месец и не мисля, че правим нещо лошо. Държа да отбележа, че аз от половин година не съм с Есмер, а тя е разделена с Георги от близо 4 месеца. Докато излизахме в една компания с Георги, между мен и нея не е имало нищо. Любовта ни пламна впоследствие\", призна откровено Благой Георгиев, пише в. \"България днес\".  Прясно разведеният футболист и Златка Райкова, която скоро развали годежа си с бившия си приятел, ММА боеца Георги Валентинов, са почти неразделни. Дори в момента новата светска двойка отмаря заедно в един от топхотелите на спа курорта Велинград.  Преди това Джизъса и сексбомбата посетиха родното Черноморие в компанията на приятели, а Благо изглежда, бързо се е сдушил с най-близката дружка на блондинката - гримьора Цецо Андреев, с когото често пуска общи снимки в социалните мрежи.  \"Любовта не пита. И двамата са преживели много в това отношение и дано след толкова неуспешни връзки най-накрая са щастливи заедно\", надяват се близки на новоизлюпените гаджета.", "date": "2018.09.18", "title": "Благо Джизъса и Златка Райкова: Влюбени сме!"}
{"url": "http://epicenter.bg/article/Tsvetan-Tsvetanov--Prezidentat-tarsi-poreden-opit-za-konfrontatsiya--zatova-ne-podpisva-ukaza-za-Marinov/163756/2/0", "text": "Президентът Румен Радев търси конфронтация с ГЕРБ и управляващото мнозинство, заяви в сутрешния блок на Нова телевизия зам.-председателят на ГЕРБ Цветан Цветанов. Той коментира неподписания от страна на Радев указ за освобождаването на главния секретар на МВР Младен Маринов, номиниран за вътрешен Министър.   „Президентската институция, в лицето на президента на страната, търси поредния опит за конфронтация с изпълнителната власт и с Народното събрание. Това е стил на поведение, което го забелязваме от полагането на клетвата на президента на страната и направи първото си обръщение в българския парламент”, заяви Цветанов в предаването \"Здравей, България\".   Ако освобождаването на главния секретар бе съпроводено с предложение за нов, тогава се изисква съгласуване с държавния глава, цитира конституционалистите той. Цветан Цветанов каза, че Младен Маринов с неговото волеизявление е подал своето заявление за освобождаване от длъжността главен секретар на МВР. „Ние сме в хипотеза, в която не е необходимо да има никакви мотиви. Трябва да се пристъпи към завършване на процедурата по издаване на указ“, каза Цветанов и уточни, че ако е имало предложение за назначаване длъжността главен секретар на МВР, тогава трябва да има задължително съгласуване с президента.    \"Историята ни помага да видим как други президенти са процедирали в подобни ситуации - Георги Първанов беше президент, а Бойко Борисов главен секретар на МВР. Той напусна системата в рамките на ден-два. Процедурата беше затворена, а той освободен от поста си. Всички знаеха или се предполагаше, че той ще се кандидатира за кмет на изборите в София. Тогава никой не е създал условия да се отклони възможността за освобождаването му\", каза Цветанов.  \"Когато Румен Радев напуска поста във въздушните сили, тогава Плевнелиев издава указ веднага. Тогава, трябваше ли отново, при положение, че се предполагаше, че Радев ще бъде предложен от БСП за президент на страната, процедурата да се бави?\", запита Цветанов. \"А, помните ли как Георги Костов бе освободен буквално за ден?\", пита още Цветанов \"Не смятаме, че подходът на президентът е нормален.  „Не е нормално президентът да търси тази провокация”, бе изводът на Цветанов.   Що се отнася до Общото събрание на ООН, на което българската делегация ще бъде водена от премиера Борисов, Цветанов коментира:   „Президентът Радев изпадна във външна изолация. Нека си припомним какви работни срещи проведе миналата година – с президента на Иран, с президента на Украйна”, коментира още Цветанов. „Всички говорим за анексирането на Крим, че е нарушаване на международното право. Президентът Радев винаги е говорил за падането на санкциите срещу Русия и в един момент отива и се среща с Порошенко. Не знам какво са си говорили, освен само да се поздравят“.   „Бихте ли ми казали с какво запомнихте една година и половина президентското присъствие на Румен Радев? Всичко, което прави Румен Радев, когато отива на някой форум, първата работа е да критикува правителството, персонално Борисов, или парламента или българските институции. Премиерът Борисов не търси конфронтация, а диалог”, заяви още Цветанов.   „Докладът, който премиерът ще изнесе пред ООН е свързан със Западните Балкани и с перспективата им за европейската им интеграция. Нека да си припомним каква беше оценката на президента Румен Радев за успеха на българското председателство. Той каза, че това не е успех и че по никакъв начин не повишава авторитета на страната ни в международен план“, каза Цветан Цветанов и обърна внимание, че друга е била оценката на канцлера на Германия Ангела Меркел и другите европейски лидери.   Председателят на ПГ на ГЕРБ посочи, че ако до четвъртък няма указ за Маринов, в парламента ще влязат две оставки - на строителния и на транспортния министър и обясни, че реално депутатите могат да гласуват дали Младен Маринов да седне в министерското кресло. \"Ако бъде решено това да се случи се изпада в \"несъвместимост\" на постовете и тогава ще се наложи да бъде освободен от президента\", каза Цветанов, позовавайки се на конституционалисти и добави: \"Все пак искаме да видим докъде ще стигне президентът.\"   Цветанов поясни, че кандидатурите на Петя Аврамова и Росен Желязков за министри на строителството и натранспорта остават. И нарече достойна постъпката на Александър Манолев, който се оттегли като кандидат-министър на транспорта. Цветанов и тук припомни стар случай - когато Десислава Танева е номинирана за министър на земеделието, но се оттегля след негативни публикации в медиите.     Цветанов коментира и случая с бизнесмена Миню Стайков: \"През 2010 година нямаше никаква възможност за чадър, точно затова и резултатите бяха много добри. Това, което се случи през 2013, не трябва да го забравяме. Тогава политическата воля отсъстваше с идването на Орешарски и бе съсипан сектор \"Сигурност\". \"Не знам дали органите работят по сигнал срещи Арабаджиеви и Стайков или пък институциите са проверявали, проверявали и сами са хванали нарушения\", заяви той.  ", "date": "2018.09.18", "title": "Цветанов: Ако Радев не подпише указа за Маринов, в четвъртък гласуваме двама министри!"}
{"url": "http://epicenter.bg/article/Tihomir-Bezlov--Koy-podade-signala-sreshtu-poslednata-razbita-fabrika-za-nelegalni-tsigari/163757/2/0", "text": "Фабрики за нелегални цигари не са разбивани в България от 2012 г. насам. Това напомни експертът по сигурност Тихомир Безлов в сутрешния блок на БТВ. По думите му има подозрения, че голям български производител е подал сигнала срещу последната разбита фабрика за нелегални цигари. „Има и твърдения, че той е подаден от холандски и английски служби”, коментира още Безлов. По повод разбитата международна група за трафик на наркотици, която е пренасяла кокаин с мулета, Безлов коментира, че наркотикът е бил предназначен за България и Унгария. „Много малко се знае за тази конкретна група”, каза той. По думите му за мулета на дрога обикновено се използват „внятни” хора, които могат да бъдат обучени и вербувани да свършат тази работа.   „Гълтачите гълтат около кило кокаин, което представете си какво усилие е. Имаше един-два случая на починали от разтваряне на кокаина в стомаха”, припомни Безлов. Той уточни, че новите технологии позволяват да се поглъщат специални латексови капсули от 10-12 грама, като в някои дори има алуминиево фолио, което да заблуди рентгеновите апарати на летищата.    ", "date": "2018.09.18", "title": "Тихомир Безлов: Кой подаде сигнала срещу последната разбита фабрика за нелегални цигари"}
{"url": "http://epicenter.bg/article/Obshtina-Mineralni-bani-se-gotvi-za-tridneven-praznik/163762/2/0", "text": "Празникът на минералната вода, здравето и красотата започва на 21-ви септември /петък/ в община Минерални бани. Проявата ще стартира в 14,00 часа с изложба-базар на местни производители в село Сусам. От 15,30 часа е предвидено посещение на лозовите масиви край селото и гроздобер, съчетани с древнотракийски ритуал с Бога на виното.   За 19,00 часа в националния курорт е насрочен празничният концерт с участието на Росица Пейчева и Танцова формация „Етноритъм”.   Веднага след това на Лятната сцена ще започне хоротека на открито с оркестър „Фолк палитра” и виртуоза на кларинета Петър Войников. Точно в 10,00 часа небето над Минерални бани ще бъде озарено от празнична заря.   На следващия ден празничната програма продължава от 10,00 часа с пресъздаването на древния ритуал „Тракийски гроздобер” в местността „Шарапаните” над село Горно Брястово.   В 14,00 часа с дефиле на участниците ще започне и Фолклорният фестивал „С хоро на гроздобер”, в който участват клубове за народни танци от цялата страна. Фестивалната програма стартира от 14,30 часа, а около 18,30 ще бъде станалото вече традиционно надиграване за титлата Мис и Мистър Фестивал.   В 19,00 часа ще бъдат връчени специални награди и грамоти за участие, след което празничната фиеста ще продължи с народно веселие под звуците на оркестър „Топлика” с ръководител Атанас Бойчев.   Фолклорният фестивал „С хоро на гроздобер” ще приключи в неделя със семинар /разучаване на две хора/. Началният час е 11,00 оповестиха организаторите на проявата Фолклорен клуб „Славяни” и община Минерални бани.", "date": "2018.09.18", "title": "Община Минерални бани се готви за тридневен празник"}
{"url": "http://epicenter.bg/article/Kurumbashev--Rosen-Zhelyazkov-ima-mnogo-seriozen-opit-v-obshtinskata-i-v-darzhavnata-administratsiya-/163764/2/0", "text": "Росен Желязков има много сериозен опит в общинската и в държавната администрация. Това каза евродепутатът и член на Комисията по транспорт и туризъм в ЕП Петър Курумбашев в интервю за предаването „Преди всички“ на БНР преди дискусията за втория пакет \"Мобилност\", която ще се проведе днес в София.  Натрупаните проблеми в транспортния сектор няма да са по силите на който и да е отделен министър и ако той няма подкрепата и на правителството, и на Народното събрание, не е възможно да се оправят за няколко месеца, смята евродепутатът: „Надявам се, тъй като в крайна сметка решението на проблемите е преди всичко в интерес на българските граждани, г-н Желязков да ползва своя опит. Надявам се, че неговият опит в държавната администрация ще му помогне за това да работи за решаването на тези проблеми.“  Курумбашев обясни, че предложението на ЕК във вторият пакет „Мобилност“ предвижда всички превози, които са над 100 км да бъдат либерализирани, „т.е. да могат и чужди превозвачи да извършват тези превози“. Според него е необходимо да се вземе решение относно либерализацията, което да е еднакво и за двата пакета „Мобилност“: „Въпросът, който трябва да се зададе на Комисията, е тя дали мери с един аршин, когато говорим за този пакет за автобуси и дали мери със същия аршин, който е за товарните превози. Там идеята на Комисията беше точно обратната. Вторият въпрос, който беше много противоречив при нас, беше кога да се прилага директивата за командировани работници. Сега не се предлага тази директива да се прилага за шофьорите на автобуси. Защо искаме да защитим шофьорите на камиони, а не искаме автобусните.   Прилагането на тази директива щеше да усложни работата на фирмите, които извършват товарни превози, тъй като не е възможно един шофьор да пътува и да му платиш 5 вида заплати в 5 държави в продължение на една седмица. Това беше идеята – с толкова документи да се направи този превоз, че просто да се обезсмисли. Затова им казах да либерализираме всичко – и за автобуси, и за камиони. Ако искате да нямаме либерализация, да няма такава за всичко, но не може там, където фирмите от Западна Европа са силни, в случая автобусните превози, да се отваря пазарът, а там, където са силни Централна и Източна Европа, да се затваря пазарът.“  Курумбашев коментира и проблемът с автобусния превоз между София и Пловдив. Според него казусът трябва да намери решение. Той обясни и какви рискове крие либерализацията на втория пакет „Мобилност“: „Ако дойдат тук големи международни компании, те няма да кандидатстват за линията Видин-Брегово, а за София-Пловдив, но те няма да се интересуват за това как се грижиш за селските линии около двата града и от тук идва риска. Вторият риск, който се създава, е, че взима се линия, но по някое време установява, че не е рентабилна. Той вече е убил конкуренцията на българските превозвачи, но спира да доставя тази услуга и се получава ситуацията с линията София – Пловдив\".", "date": "2018.09.18", "title": "Курумбашев: Росен Желязков има много сериозен опит в общинската и в държавната администрация "}
{"url": "http://epicenter.bg/article/BABH-signalizira-prokuraturata-za-organizirano-protivodeystvie-sreshtu-veterinarnite-vlasti-v-Bolyarovo/163768/2/0", "text": "Българската агенцията по безопасност на храните (БАБХ) изпрати писмо до главния прокурор Сотир Цацаров във връзка с организираното противодействие срещу ветеринарните власти в град Болярово, където беше констатирана чума по дребните преживни животни през юли. Това съобщиха от пресцентъра на БАБХ. Вече втори месец собствениците на местна ферма и техни съмишленици не допускат специалистите на територията на стопанството, като по този начин ги възпрепятстват да ликвидират огнището на заразата и да спрат разпространението на инфекцията.   „Адекватните мерки налагат унищожаване на всички дребни преживни животни в обекта в Болярово, основно почистване и дезинфекция“, заявява изпълнителният директор на БАБХ д-р Дамян Илиев в писмо до главния прокурор Сотир Цацаров и министъра на правосъдието Цецка Цачева.   От 18.07.2018 г. – датата на опита за връчване на протокола, доказващ наличието на заболяване на животните, до днес, на официалните ветеринарни лекари се отказва достъп до фермата и до животните по различни начини. „Това е едно от най-сериозните нарушения на Закона за ветеринарномедицинската дейност, водещо до невъзможност за гарантиране здравния статус на животните в страната и безопасността им за населението“, допълва д-р Илиев. В писмото до главния прокурор изпълнителният директор на БАБХ моли да бъдат предприети действия, които да създадат възможност за прилагане на мерките за спиране на заразата. Също така настоява да се потърси административна и финансова отговорност от лицата, възпрепятстващи работата на ветеринарните власти.   Заболяването във фермата в Болярово беше открито при изследването на стадата в 10-километровата зона около село Воден, където бе констатирана чума по дребните преживни животни за първи път и в България, и в Европейския съюз. Пробите от стопанството бяха изследвани, а получените резултати - потвърдени в референтната за ЕС лаборатория в Монпелие, Франция. Огнището влезе в системата на ЕС за опасни заболявания по животните и в системата на Международната организация за болести по животните. Със заповед на изпълнителният директор на БАБХ д-р Дамян Илиев фермата в Болярово беше обявена за огнище на чума по дребните преживни животни.   След ликвидирането на огнището в село Шарково единственият източник на заразата остава фермата в Болярово. Стопаните ѝ Христо Христов, синът му Тодор и снаха му Ана обаче твърдят пред медиите, че животните са здрави, въпреки получените и потвърдени лабораторни резултати за наличие на заразното заболяване. Междувременно, на 14 септември Ана Петрова подава два сигнала – в Областната дирекция по безопастност на храните – Ямбол и на телефон 112, че в стадото ѝ са умрели животни. До 15 септември издъхналите овце са 8. Стопанката отрича смъртта им да се дължи на чума. Твърди, че става дума за преяждане.   „Предвид вече констатираното заразно заболяване за мен няма съмнение, че смъртността се дължи на неговата проява. В борбата със заразните болести по животните, особено с тези, класифицирани от международните организации като особено опасни, времето за ликвидиране на огнищата е от изключително значение. По тази причина водещо е правото на обществото/бранша пред правото на индивидуалната личност или бизнес. Всяко забавяне може да нанесе непоправими щети на съответния бранш, селското стопанство и дори на икономиката на страната. Действия, подобни на видяните в Болярово, са заплаха за националната сигурност“, казва изпълнителният директор на БАБХ д-р Дамян Илиев в писмото си до главния прокурор.  ", "date": "2018.09.18", "title": "БАБХ сигнализира прокуратурата за организирано противодействие срещу ветеринарните власти в Болярово"}
{"url": "http://epicenter.bg/article/Simeonov--Tryabva-da-sme-naivni--za-da-smyatame--che-protestite-biha-promenili-mnogo-bez-vanshna-namesa/163769/2/0", "text": "Трябва да сме много наивни, за да смятаме, че едни протести сами по себе си биха могли да променят нещо много без намесата на външни фактори, които често са определящи за съдбата на страните в нашия регион. Това каза политологът Първан Симеонов в интервю за БНР.   „В България няма външен натиск за промяна на сегашния управленски формат. Той по-скоро се харесва и на източни, и на западни влияния. Когато говорим за корупция, много често си мислим, че тя просто се маха с някакви процедурни решения – като започнем да правим референдум или да отзоваваме – всичко това е много красиво и нужно и този натиск е прекрасен, но понякога е дълбоко наивен. За добро или зло нашата корупция се дължи на простичкия факт, че ние по исторически генезис стоим твърде далеч от държавата си и я разбираме като място за облагодетелстване. Нашата корупция се дължи, разбира се, и на нашата бедност, тоест, докато не изчезнат гадните проявления на бедността, трудно ще изчезне и корупцията. Още нещо – ние по-отскоро градим капитализъм. Западните държави, към които се стремим, имат капитализъм и правова държава от по-отдавна и са минали тези етапи по-отдавна“, обясни политологът.   Според Симеонов в ГЕРБ има два кръга на влияние и кандидатурата на Александър Манолев и последващата номинация на Росен Желязков принадлежат на различните кръгове в партията:   „Президентството и Министерски съвет са в много интересна хватка. В нея президентът Радев малко ги издебна и в труден момент сложи пръст в раната, момент, в който ГЕРБ като че ли се намира в битка на вътрешни лагери. /…/ Край сменената кандидатура на кандидат министъра на транспорта се заформя отново чуденката дали единият кръг в ГЕРБ надделява, дали другият. Росен Желязков го преписват към единия кръг, а Манолев към другия. Вътре се „бият“ и то от години се „бият“ тези два лагера, под патронажа на Борисов, който, разбира се, ги разделя и владее. Това обаче не би трябвало да ни учудва.“   Моментът в страната е нов, смята политологът: „Тази умора на „материала“, която виждаме при управляващите, води до сериозно скърцане. Виждате, че българите се оглеждат за нови варианти. Ясно, че протестите няма да успеят. Ясно е, че част от тези протести съдържат този общ наивитет, но отново настъпва това оглеждане за генерално нови опции.“   „Протестът пред Министерски съвет не трябва да се осмива, напротив, той отваря много важна тема – българите в чужбина\", каза Симеонов и добави:  „България трябва да се грижи за българската диаспора навън, защото тя става все по-голяма. България има демографски колапс. Въпреки че този протест няма да успее сега, той отваря много важна тема  - как ще приобщаваме българската общност в чужбина към нашия политически процес. От друга страна този протест съдържаше доста голяма доза наивност“.   Политологът коментира и задържането на журналистите Димитър Стоянов и Атила Биро. Според него извинение към журналистите трябва да има: „Аз познавам Димитър Стоянов. Познавам го в лично качество и задочно неговата работа. В общи линии не се радвам на това, което се случи. От друга страна тези хора си причиниха изключителна щета за публичния образ на властта. При това на секретаря на министерството, който сега ще стане министър и по всичко личи, че президентът не е много съгласен с кандидатурата му, може би, визирайки някои съмнения относно неговия професионален път“.", "date": "2018.09.18", "title": "Симеонов: Трябва да сме наивни, за да смятаме, че протестите биха променили много без външна намеса"}
{"url": "http://epicenter.bg/article/Karakachanov--Darzhavata-se-upravlyava-s-zhelanie-da-se-svarshi-rabota--a-ne-s-inat/163770/2/0", "text": "Комисар Младен Маринов може да бъде назначен като вътрешен министър и с директен избор на Народното събрание, без президентът да е подписал указа за освобождаването му като главен секретар на МВР. Това обяви пред журналисти вицепремиерът по сигурността и министър на отбраната Красимир Каракачанов, предаде Dariknews.bg.   Той обясни, че по Конституция министрите се избират от парламента.   \"Подписването на указа е второстепенен акт, който може и да се забави. По закон няма хипотеза, при която човек, който иска да напусне даден пост, да не бъде освободен от него\", коментира Каракачанов.   Според него най-добрият начин казусът да бъде решен е чрез диалог между институциите. \"Държавата се управлява с желание да се свърши работа, а не с инат\", изтъкна още той.   Отказът на президента Румен Радев да подпише указа за освобождаването на Младен Маринов и да се срещне с Коалиционния съвет на управляващата партия, Каракачанов определи като „политическо заяждане”.   Министърът на отбраната откри днес годишната конференция на началниците на военните полиции на НАТО в София. В нея участват представители на 32 държави и седем структури на НАТО.  ", "date": "2018.09.18", "title": "Каракачанов: Държавата се управлява с желание да се свърши работа, а не с инат"}
{"url": "http://epicenter.bg/article/Uchebnata-godina-zapochna--a-v-55-uchilishta-ya-posreshtat-v-remont/163774/2/0", "text": "В 29 български общини се изпълняват интегрирани планове за градско възстановяване и развитие. В много от тях кметовете изпълняват тази програма с основни ремонти в училищата. От 1000 учебни заведения, които се ремонтират в страната, 55 посрещнаха учебната година в ремонт.   Защо и по каква причина се стигна дотук - коментира зам.-председателят на НСОРБ Хасан Азис в студиото на \"България сутрин\" на „Bulgaria ON AIR“.   \"Даже и общините да си бяха избрали фирмите изпълнители през март или април, тогава строителите няма как да влязат в училищата. Първата възможност е в края на юни. От началото на юни почти във всички общини срокът на договора за изпълнение и приключване на ремонтните дейности е в рамките на 6 месеца\", обясни Хасан Азис.   По неговите думи организацията, която са направили в общините е била добра, защото ремонтите, които се извършват предполагат по-тежки строителни процеси и само за 3 месеца са успели да създадат условия за нормален учебен процес.   \"Учене по време на строителство не означава, че учениците ще се разминават с майсторите. Във всяко едно от училищата се направи организация, така че децата физически ще са ограничени от строителните площадки\", заяви Хасан Азис пред Bulgaria ON AIR.   Зам.-председателят на НСОРБ сподели още, че общините ще искат увеличаване на субсидиите за капиталови разходи до 110 млн. лева, като 80 млн. лева ще отидат само за общинската пътна мрежа.    ", "date": "2018.09.18", "title": "Хасан Азис: 55 училища в страната посрещнаха учебната година в ремонт"}
{"url": "http://epicenter.bg/article/Mladi-sotsialisti-pokazaha-izlozhba--Sofiya-na-dve-skorosti--/163775/2/0", "text": "Младите социалисти от столицата показаха истината за града в изложбата „София на две скорости“. Събитието беше по повод празника на София - 17-и септември. Снимките бяха подредени на изхода на метростанция \"Сердика\" от страната на Министерството на здравеопазването. На откриването на изложбата присъстваха лидерът на БСП – София и председател на групата на социалистите в СОС Калоян Паргов, заместник-председателят на СОС от БСП Милка Христова, народните представители Христо Проданов и Николай Цонков и общинските съветници Борис Цветков и Николай Николов, както и председателят на Младежкото обединение на БСП Николай Бериевски.  “Нека не правим софиянци заложници на предизборните кампании и пиара с лентичките, призова Калоян Паргов. - На тържествената сесия в Столичния общински съвет пожелах всички заедно да работим, за да преодолеем диспропорциите в града. За да няма разлика между красивия център и забравените крайни квартали“.  Председателят на Младежкото обединение на БСП в София Петко Димитров пък разкри, че изложбата ще бъде обогатявана и разширявана с нови снимки, които да показват разликите в града ни. „Планираме тази изложба да обиколи всички квартали на София, за да покаже каква е истината, каза Петко Димитров. - Със сигурност управляващите трябва да се грижат за всички квартали на София така, както го правят за центъра. В тази връзка е и нашата кампанията, която с младежите от БСП – София подехме. Казва се „24 по 24“. За 24 месеца ще обиколим всички 24 района на града. Ще правим различни събития, ще се срещаме с гражданите, за да чуем проблемите им. А след това ще се опитаме да ги разрешаваме един по един с нашите общински съветници“.  „Една от снимките в изложбата показва улицата, на която живея, каза Надежда Мидюрова, заместник-председател на МО на БСП - София. - Намира се в квартал „Овча купел“. Няма асфалт, има кал, локви, дупки. Непроходима е. При всеки дъжд гаражите се наводняват, майките с детски колички не могат да преминават по нея, да не говорим за хора с инвалидни колички. Пускали сме множество жалби до общината, но последно ни обясниха, че попадаме в зоната на „Западната тангента“ и нашата улица ще бъде ремонтирана, когато има яснота за нейното разширяване. Дотогава от общината можели само да поддържат „нормален достъп“ до улицата. В същото време и аз, а и всички съседи, плащаме данъци, за да живеем в европейска столица. Не може управляващите в Столична община да заблуждават хората с красивия център и да твърдят, че всичко е наред. София е с две лица и това е голямото лицемерие на управляващите в града ни в последните 10 години“. ", "date": "2018.09.18", "title": "Млади социалисти показаха изложба „София на две скорости“ "}
{"url": "http://epicenter.bg/article/-Galap--59--odobryavat-ministerskite-ostavki--privarzhenitsite-na-GERB-se-kolebayat/163777/2/0", "text": ". Привържениците на ГЕРБ обаче са разделени на две равни половини „за“ и „против“.  Това са изводите от експресно проучване на социологическата агенция „Галъп“.   Обществото поглежда с известно облекчение на това, че Обединените патриоти намалиха конфронтацията, която съпътстваше първите дни след оставките. В тази ситуация, като че ли  , за сметка на по-острите Волен Сидеров и Валери Симеонов.   Въпреки затихването на първоначалните вътрешнокоалиционни скандали около министерските оставки, появиха се и нови скандали и това само допълнително подхранва недоволството към цялостното статукво у нас. Заради това общо недоволство се подкрепят и всякакви действия срещу статуквото: подкрепят се акциите на прокуратурата срещу крупни бизнесмени, подкрепят се заявките, които президентът Радев направи в откриващото политическия сезон изявление и т.н.   Появилите се опити за „заден ход“ по отношение на оставките на министри не са повлияли решително на общественото мнение и то е видимо в полза на напускането на тримата.  . Останалите се колебаят. Сред привържениците на ГЕРБ обаче дяловете „за“ и „против“ са равни: 46% са „за“, но 48% са „против“. Останалите се колебаят.   Вероятно, за категоричния резултат сред обществото роля играе и общото недоволство към политическия елит. За колебливия резултат сред привържениците та ГЕРБ пък роля играе активната защита за някои или всички министри, дошла от редовете на партията, на коалиционните партньори и на различни гилдии. Повечето привърженици на патриотите обаче също се изказват „за“ оставките, коментират от \"Галъп\".    и остават заедно в управлението. 43% обаче са на обратното мнение, а останалите се колебаят. Две трети от привържениците на патриотите одобряват, както и три четвърти от привържениците на ГЕРБ.   На въпрос на кого от често противопоставящите се трима лидери на Обединените патриоти вярват най-много, 40% посочват Каракачанов, а 30% избират опцията нито един. 17% посочат Симеонов, а 11% - Сидеров. Останалите се колебаят. Очевидно обществото интуитивно избира по-балансираната позиция на Каракачанов и в известна степен се бои от по-рязката реторика, свързвана с другите двама. Сред самите привърженици на Обединените патриоти, както и сред тези на ГЕРБ и на БСП, половината избират Каракачанов а другата половина се разпределя между другите опции.   . Това недоверие към политическата и икономическа прослойка задвижва и доверието към действията на прокуратурата от последните седмици.   , а 27% не. 24% очаквано не могат да формират мнение. Това се дължи най-вече на по-общото обществено желание за повече справедливост и отговорност.   Това желание се забелязва, когато стане дума за промяна на модела и търсене на генерални алтернативи: скорошното изявление на президента в този дух събира одобрение сред мнозинство от 72%, допълавт от \"Галъп\".  ", "date": "2018.09.18", "title": "„Галъп“: 59% одобряват министерските оставки, привържениците на ГЕРБ се колебаят (графики)"}
{"url": "http://epicenter.bg/article/I-BSP-prashta-promenite-v-APK-v-Konstitutsionniya-sad/163779/2/0", "text": "И БСП праща промените в АПК в Конституционния съд, се разбра от прессъобщение от \"Позитано\" 20.   От него става ясно, че в 12:15 часа народни представители от ПГ на \"БСП за България\" ще внесат в Конституционния съд жалбата. В дебатите, съпътствали обсъждането на промените в кодекса на 13 септември, лидерът на БСП Корнелия Нинова предупреди, че ако бъдат приети, социалистите ще се обърнат към Конституционния съд.   „Обществото няма да има достатъчно информация, както и журналистите. Това е нарушаване на принципа за достъп до информация“, обяви тогава лидерът на социалистите. Възраженията на червените са свързани с поскъпването на жалбите по делата, водени от граждани. Това според тях е пречка пред възможността хората да се обжалват действията на администрацията. „Увеличава се размерът на таксите, когато гражданите искат да защитят свое право“, изтъкна при дебатите от парламентарната трибуна Нинова.  „С тези предложения се обръща досегашният принцип на правовата държава, на конституционния ред. Заседанията, в които гражданите защитават правата си, сега ще бъдат закрити, по изключение открити. А не обратното, както беше досега“, каза при разескванията на 13 септември Корнелия Нинова. „Не става въпрос за партийни интереси, а за принципи на конституционния ред“, коментира лидерът на БСП. „Много от гражданите няма да могат да защитят и да търсят правата си. Увеличението на таксите вероятно няма да е посилно за тези, които искат да обжалват отказ за социални помощи“, каза още Нинова.", "date": "2018.09.18", "title": "И БСП праща промените в АПК в Конституционния съд"}
{"url": "http://epicenter.bg/article/Germanski-deputat--Tryabva-da-ubedim-Evropa--che-Balgariya-e-izpalnila-kriteriite-za-Shengen/163784/2/0", "text": "Дошло е времето да убедим Европа, че България е изпълнила критериите за членство и може да стане част от Шенген. Това заяви главният докладчик на ХДС/ХСС за Румъния и България и член на Комисията по външни работи на германския Бундестаг Николас Льобел на среща с председателя на Народното събрание Цвета Карянчева. Това съобщиха от пресцентъра на Народното събрание.   Гостът е на работно посещение в България и имаше разговори с представители на различни институции.  „Изключително съм впечатлен от стабилността на България – финансова, икономическа, политическа и вярвам, че тази стабилност допринася значително за нейното развитие\", подчерта Николас Льобел. Той заяви, че Европейският съюз има нужда от стабилна България и затова страната трябва да бъде подкрепена в желанието ѝ да стане член на Шенгенското пространство.  Председателят на българския парламент подчерта, че страната ни е изпълнила всички критерии за членство в Шенген и добави, че усилено продължава да се работи в сферите на борбата с корупцията и с контрабандата, както и за продължаване на реформа в съдебната система. „Корупцията е бич на съвременното общество, който не е само български\", посочи Цвета Караянчева.  „Българското председателство на Съвета на ЕС беше изключително успешно, с него България показа, че е равностоен партньор в нашето европейско семейство\", подчерта Николас Льобел. Председателят на Народното събрание изрази благодарност към немските парламентаристи, които активно и ангажирано са участвали във всички форуми, организирани в рамките на Парламентарното измерение на Българското председателство. „Това е поредното доказателство за доброто сътрудничество и активния диалог между германския Бундестаг и Народното събрание\", посочи Цвета Караянчева.  ", "date": "2018.09.18", "title": "Германски депутат: Трябва да убедим Европа, че България е изпълнила критериите за Шенген"}
{"url": "http://epicenter.bg/article/Inzh--Glosov--Na-terminalite-elektronni-vinetki-shte-se-kupuvat-samo-s-debitni-i-kreditni-karti/163787/2/0", "text": "Терминалът за закупуване на електронни винетки ще работи с дебитни и кредитни карти, с пари няма да може да се плаща на него. Това каза председателят на УС на Агенция „Пътна инфраструктура“ инж. Светослав Глосов по време на представяне на начина за купуване на електронна винетка за леките автомобили и превозните средства до 3.5 тона от терминал за самообслужване, предаде агенция „Фокус“.   „Знаете вече от 1 януари започва прилагането на електронната винетка. Тя ще замени хартиената. Над 500 ще бъдат терминалите, разположени по пътната инфраструктура, които ще могат да бъдат обслужвани на 8 езика. Както вече казах, терминалите ще бъдат разположени по пътните артерии на страната и граничните пунктове. Тези, за които, ползването на тази система с терминал е затруднение, ще могат да използват услугите на физически лица и да купуват винетки от бензиностанции, от областните пътни управления на АПИ и други места“, допълни той.   „Системата, която „Капш“ разработва дава възможност за плащания и през мобилно приложение и уеб сървър. Този терминал ще работи с дебитни и кредитни карти, с пари няма да може да се плаща в него“, заяви още инж. Глосов.   Уикенд винетката ще струва около 10 лева, каза още инж. Глосов.   „Искам да потвърдя, че няма да има промяна в цените на винетките. Те се запазват такива, каквито са в момента. Годишната винетка продължава да бъде 97 лева, месечната - 30 лева, седмината - 15 лева. Предстои да бъде определена цената на уикенд винетката. Тя ще бъде в порядъка на 10 лева и ще бъде определена с решение на Министерски съвет“, каза още той.   „Какво ще се случи с винетките, които вече са закупени и са с валидност след 1 януари 2019 година? Системата предвижда те да бъдат конвертирани в системата със срока на валидност, какъвто е на винетката. Това ще може да се случва след 15 декември. За улеснение на шофьорите ще бъдат предоставени различни канали за конвертиране на винетката. Освен 500-те терминала ще има и около 1000 пункта от разпространителската мрежа на винетната система“, заяви той.   „Ако шофьор, който притежава валидна винетка и пропусне да я конвертира в системата, тя няма да го отчита като нарушител и няма да му бъде наложена глоба. При спирането от контролен орган на такъв водач, неговата винетка ще бъде въведена в системата на място от оператор на автомобила, но няма да бъде констатирано нарушение“, добави още инж. Глосов.      ", "date": "2018.09.18", "title": "Инж. Глосов: На терминалите електронни винетки ще се купуват само с дебитни и кредитни карти"}
{"url": "http://epicenter.bg/article/Prof-Bliznashki--Parlamentat-mozhe-da-izbere-Marinov-za-ministar-bez-da-chaka-ukaza-na-prezidenta/163790/2/0", "text": "Това коментира пред „Новини.бг.” проф. Георги Близнашки в тълкуване на провокираното напрежение от страна на Румен Радев, който бави подписването на указа за освобождане на Маринов от поста секретар на вътрешното министерство. Проф.Близнашки е преподавател по Конституционно право в ЮФ на СУ. Той е бивш служебен премиер /2014г/.  „Създадената ситуация е изкуствена, от категорията на „буря в чаша вода”. По принцип, когато става въпрос за политически избор на министри, които са политически лица, няма нужда от предварително издаване на указ от страна на държавния глава. Причината е, че в нашата Конституция не е предвидена т.нар. неизбираемост. Т.е. всеки може да бъде избран за министър и едва след това да се търси решението за несъвместимостта”, коментира проф. Близнашки.  Той поясни, че в Западна Европа висшите длъжности лица от администрацията, респективно висшите съдии, не могат да се кандидатират за политически постове, без да са освободени от заеманите от тях длъжности в съответните институции. Това се нарича неизбираемост. „При нас се прилага по-мекият мариант, наречен несъвместимост. Т.е. нямаше пречка Народното събрание да избере Младен Маринов за министър на МВР”, е категоричен преподавателят по конституционно право.  Но колелото се завъртя и сега се чака указът на президента. Правителството и премиерът явно показват уважение към Румен Радев. Той пък иска по-подробни мотиви за назначението, влиза се в процедурата на съгласуването. „Но пак подчертавам, че зад всичко това стои опасението, че КС може да изненада всички с поредно решение, което да създаде напрежение в политическия живот. Затова от правителството се опитват да отиграят нещата като първо изчакат указа на президента и след това се премине към избирането на министъра. Подчертавам обаче – без това да е необходимо. Съгласно Конституцията ни не е необходимо да се чака издаването този указ”, каза проф. Близнашки.  Според него, щом като се отиде в такава процедура, то нека премиерът и президентът седнат на един разговор. Съгласуването не е средство за преодоляване на някакви грандиозни недоразумения, а за изчистване на ситуацията, заради реда и спокойствието.  В сряда обаче мнозинството може да премине директно към назначаването на Младен Маринов за вътрешен министър. И няма да наруши Конституцията.  „Дано тази ситуация бъде решена по-бързо, защото е напълно изкуствена. Обществото ни е изправено пред много по-сериозни проблеми, които не търпят отлагане”, допълни в заключение проф. Близнашки.", "date": "2018.09.18", "title": "Проф.Близнашки: Парламентът може да избере Маринов за министър без да чака указа на президента"}
{"url": "http://epicenter.bg/article/BAN-i-NIMH-podpisaha-sporazumenie/163793/2/0", "text": "Българската академия на науките, Националният институт по метеорология и хидрология, Националният браншов синдикат „Висше образование и наука“ – КНСБ и Министерството на образованието и науката подписаха споразумение, съобщиха от БАН.   Споразумението има за цел да осигури нормалната работа на НИМХ до извеждането му от структурата на БАН.  ", "date": "2018.09.18", "title": "БАН и НИМХ подписаха споразумение"}
{"url": "http://epicenter.bg/article/Borisov-gotov-da-izprati-saglasuvatelno-pismo-na-Radev-za-osvobozhdavaneto-na-Mladen-Marinov--/163795/2/0", "text": "  \" каза тази сутрин премиерът.  Към този момент в Президентството са изпратени решението на МС за освобождаването на Младен Маринов от поста по \"лични причини\" и проектът за указ, който президентът да подпише.   , смята секретарят по правни въпроси на държавния глава проф. Емилия Друмева.    Тогава президентът ще бъде длъжен да даде своето становище, което се изпраща в Министерски съвет. Въз основа на него МС взима решение за освобождаване на Маринов от досегашния пост.       Борисов подчерта, че не търси конфронтация с президента и сподели, че когато от президенството искат от него някаква съгласувателна процедура, той веднага подписва, дори задържат куриера, за да върнат обратно писмото на \"Дондуков\" 2.       Вицепремиерът Красимир Каракачанов призова за диалог между президента и Министерския съвет по въпроса назначаването на Младен Маринов за министър на вътрешните работи.    ", "date": "2018.09.18", "title": "Борисов готов да изпрати на Радев съгласувателно писмо за освобождаването на Младен Маринов? "}
{"url": "http://epicenter.bg/article/Vasil-Vasilev--Roditeli--badete-nashtrek--Istanbulskata-konventsiya--ne-e-izcheznala-/163751/2/0", "text": "\"Разни фондации се опитват да отделят младите цигани, да ги отчуждят и противопоставят на българите. А те искат да са като всички останали, да успяват заедно с българчетата\". Това заяви  Валери Найденов в предаването на Васил Василев “ Не се страхувай “ по телевизия Евроком.   Валери Найденов е създал цяла школа в българската журналистика. “ Училището – това е възпитание “, каза той, след като водещияят Васил Василев  заключи, че училището е престанало да възпитава децата. Не само да казват “ Добър ден “ и да не говорят с пълна уста, но и да бъдат отговорни граждани в едно взаимно свързано общество, да знаят, че правата идват със задълженията.   Централната тема в предаването, излъчено в понеделник вечерта по ТВ Евроком, бе образованието. Това е най-великата тема за обществото, въпрос на бъдещето му, първостепенна грижа на всяка държава. От това, доколко е образован народа, зависи колко е развита държавата, дали върви напред или запада.   Ние поне не вървим напред, смята Василев. Според него образованието е престанало да просвещава, откакто е станало стока. То се движи от пари, измерва се с пари и се купува с пари. То вече не е жизнено необходимо условие, без което не можеш да живееш прилично. По-престижно стана да имаш пари без образование, отколкото образование без пари, отбеляза той.   Според него много деца, особено циганчета, не ходят на училище, защото то не е достатъчно привлекателно. Проблемът е много сложен, отговори му Найденов, той е трудно решим, дълбоко социален и не зависи само от привлекателността на училището.    Василев предупреди, че лобистите на Истанбулската конвенция не са се отказали от опитите си да натрапят джендърските практики В Стара Загора някакво НПО се опитвало да пробута конкурс “ Училище без насилие и стереотипи, основани на пола “. Родители, бъдете нащрек, предупреди Василев. Покварата, която извира от Истанбулската конвенция, не е изчезнала. Само се е спотаила и чака удобен момент да изпълзи.   Основните приходи за планираното увеличение на заплатите на държавните служители идват от инфлацията – 3.5 % за последните 12 месеца, стана ясно от предаването. Тези пари трябва да се върнат на хората, за които тази инфлация означава няколко хляба и кофички кисело мляко по-малко – пенсионерите.   Ако държавата иска да увеличи с 10 % заплатите на своите служители, нека първо намали администрацията с 20 %. Нека  да даде повече пари първо на редовите полицаи, на офицерите и войниците в поделенията,  на учителите, които пряко работят с децата и чак след това на административните шефове и чиновниците.  Освен това нито държавата, нито нейните служители внасят осигуровки за здраве и пенсия, което изкривява социалната система и кара бюрокрацията непрестанно да се размножава.   Планираните нови здравни застраховки са нож с две остриета, посочи водещият. Тези 12 лева месечно, за които се говори, са химера. Допълнителната застраховка за здраве за един възрастен и болнав човек може да отиде към 50 лева. Как ще ги плати една баба, която живее с 200 лева пенсия, запита той.     ", "date": "2018.09.18", "title": "Васил Василев: Родители, бъдете нащрек! Истанбулската конвенция, не е изчезнала!"}
{"url": "http://epicenter.bg/article/Prodalzhava-vizitata-na-prezidenta-Rumen-Radev-v-sreshtata-na-varha-na-initsiativata--Tri-moreta-/163753/2/0", "text": "Продължава участието на президентa Румен Радев в срещата на върха на инициативата „Три морета“, която се провежда в столицата на Румъния, Букурещ. Това съобщиха от прессекретариата на държавния глава.   В инициативата, която има за цел да насърчи транспортната, енергийна и дигитална свързаност на държавите от Източна Европа, участват президентите на България, Хърватия, Унгария, Литва, Полша, Румъния, Словакия и Словения. В работата на форума ще вземат участие и председателят на Европейската комисия Жан-Клод Юнкер, министърът на енергетиката на САЩ Рик Пери, министърът на външните работи на Германия Хайко Маас и висши представители на Европейска банка за възстановяване и развитие и Световната банка. В рамките на срещата на върха в Букурещ ще се състои бизнес форум, на който ще бъдат разгледани възможностите за реализация на съвместни проекти в областта на регионалната свързаност.   ", "date": "2018.09.18", "title": "Продължава визитата на президентa Румен Радев в срещата на върха на инициативата „Три морета“"}
{"url": "http://epicenter.bg/article/Milen-Keremedchiev--Dogodina-EP-shte-bade-mnogo-po-razlichen-i-truden-za-postigane-na-konsensus/163754/2/0", "text": "Това е последният опит на този Европейски парламент да наложи либералните ценности. Тези евродепутати бяха избрани преди 4 години в една много по-различна обстановка. Тогава нямаше мигрантска криза, нямаше Брекзит, нямаше Доналд Тръмп. Догодина Европарламентът ще бъде много по-различен и труден за постигане на диалог, консенсус и взимане на решения. Виждате какво се случва в Италия, \"Алтернатива за Германия\" е първа политическа сила в Източна Германия, виждате Полша, виждате протестите в Румъния.   Това каза в сутрешния блок на БТВ Милен Керемедчиев, бивш зам.-министър на външните работи, който коментира темата за спора между Унгария и Европарламента. \"Източноевропейските държави все още се учат на демокрация. Това гласуване на ЕП за Унгария ще изостри конфронтацията и няма да доведе до реални мерки и резултати. Днес Виктор Орбан ще се срещне с Владимир Путин. Това гласуване на евродепутатите ще му даде възможност да набляга все повече на връзките с държави, които според ЕС не спазват европейските ценности\", разкри още той.    ", "date": "2018.09.18", "title": "Милен Керемедчиев: Догодина ЕП ще бъде много по-различен и труден за постигане на консенсус"}
{"url": "http://epicenter.bg/article/Biser-Petkov--Pensiite-skachat-s-5-7--ot-1-yuli-2019-g--/163758/2/0", "text": "„От 1 юли 2019 г. пенсиите в страната ще се вдигнат с 5,7%” – това каза социалният министър Бисер Петков в предаването „Тази сутрин” по bTV.   Таванът на пенсиите също ще бъде увеличен до 40% от средния доход за страната т.е. 1040 лв.   По повод предстоящата тежка зима с по-високи сметки, Петков коментира, че у нас заплатите са едни от най-бързо растящите в цяла Европа, но тъй като базата е ниска и това увеличение не се усеща достатъчно от хората.   Относно втория стълб за пенсионно осигуряване, за който стана ясно, че средният размер на партидите е около 3000 лв., Петков коментира, че това не е изненадващо. „Голяма част от осигурените лица имат кухи партиди, защото по тях не постъпват средства”, уточни Петков.   По думите му са предвидени различни опции за изплащане на натрупванията, включително когато са прекалено малки суми да могат да бъдат изтеглени наведнъж.   „Темата за увеличението на бюджетните заплати винаги е актуална в бюджетната процедура”, коментира Петков заложеното увеличение от 10% на заплатите в държавния сектор. „Това е една осъзната стъпка, която имаше своите индикации и това е справедлив подход”, каза Петков.     „Проектът на закона за социалните услуги ще промени коренно регулациите и има две ключови думи – достъпност и качество” – така социалният министър обобщи готвеният закон за хората с увреждания.   Знаете, темата предизвика големи протести и палаткови лагери на майките на деца с увреждания.   Петков уточни, че в законопроектът се предифинират самите социални услуги и дейности, както ще има по-голяма възможност за избор на доставчици на тези услуги.   „Регламентирана е и една нова услуга, която се нарича заместваща грижа – тя е за лицата, които полагат грижи за хора с увреждания и позволява в рамките на годината полагащият грижи временно да се освободи от това ако се налага да постъпи в болница, или иска да вземе кратък отдих, или не е в състояние да полага тази 24-часова грижа”, коментира Петков.   Той уточни, че при използването на тази услуга, даденото лице с увреждане ще бъде настанявано във временен център.   Петков коментира и новата агенция, която ще следи за качеството на социалните услуги. „Целта е да се превентира настъпващ риск”, каза той.   Министърът уточни, че предвидените допълнителни средства в бюджета са 244 млн. лв. и се надява тази сума да бъде утвърдена от финансовото министерство.  ", "date": "2018.09.18", "title": "Бисер Петков: Пенсиите скачат с 5,7% от 1 юли 2019 г. "}
{"url": "http://epicenter.bg/article/Krum-Zarkov--Promenite-v-APK-sa-udar-po-pravovata-darzhava/163797/2/0", "text": "\"Въпреки критиките на опозицията и становищата на изтъкнати юристи, въпреки притесненията на гражданското общество, въпреки ветото на президента, управляващите насила изгласуваха едни текстове, които спират хората  да отидат на съд и защитят своите права\". Това каза зам.-председателят на ПГ на \"БСП за България\" Крум Зарков преди да внесе жалба до Конституционния съд, свързани с текстове от АПК.     Той добави, че не може нарочно да се забранява на хората да атакуват незаконните актове на властта и принципът на публичност да се превръща в принцип на закритите врати. \"Конституцията не го разрешава, а неин пазител е КС, затова както обещахме внасяме необходимия брой подписи, защото приемането на промените в АПК е удар по принципа на правовата държава\", категоричен бе Крум Зарков. Той призовава всички, които са загрижени за гражданското общество и правото на хората  да имат достъп до Административния съд и да атакуват актовете на властта да сезират КС.   \"Този казус касае демократичното развитие на страната. Атакуваме размера на таксите, който е прекомерен и ще попречи на хората да търсят правата си, закритите заседания, отмяната на втората инстанция\", уточни народният представител.    Крум Зарков заяви, че опозицията ще гласува против предложенията на ГЕРБ за министри. \"Смяната на няколко министри няма да доведе до промяна на политиката. Цялото правителство трябва да подаде оставката си\", категоричен бе зам.-председателят на ПГ на БСП.", "date": "2018.09.18", "title": "Крум Зарков: Промените в АПК са удар по правовата държава"}
{"url": "http://epicenter.bg/article/Andrey-Raychev--Bitkite-prezident---premier-zavarshvat-skuchno--prezidentat-bie/163798/2/0", "text": "\"  Това каза в предаването \"12+3\" на програма \"Хоризонт\" на БНР социологът Андрей Райчев.   коментира той.   Социологът обясни липсата на разпад сред електората на ГЕРБ с това, че в неговите очи всички текущи скандали \"са истории от върха\":   \"Ограда - не ограда. Всички крадат и ясно, и те са крали с оградата. Това някак не му внася нов елемент. Кой скандал да вземем? Хасковските братовчеди. Че къде няма братовчеди? Той си знае. За него се разказват други истории - например \"Хлябът поскъпва\".    заяви Андрей Райчев.   , смята социологът:   \"Затова, наред с публичните и шумни битки   и с пенсиите работата ще отиде по същия начин.   Той се мъчи да си умножи електората по важните въпроси. .\"   Определяното като война между президента и премиера все още не е война, категоричен е Андрей Райчев, който нарече случващото се \"предвоенни ситуации\" и допълни, че \"войната не изглежда така\".     \"Досега ГЕРБ нямаше опозиция. /…/    Райчев отбеляза още, че   Всички битки    \"Това беше Желю Желев – Филип Димитров, това беше Петър Стоянов – Иван Костов. Първанов не се „биеше“ с премиерите, но доминираше по по-сложен начин, защото имаше два мандата.   Според социолога, омбудсманът Мая Манолова, която \"заобикаля\" премиера по рейтинг, в очите на хората се занимава не с проблемите на елита, а с техните проблеми и затова хората я обичат.  ", "date": "2018.09.18", "title": "Андрей Райчев: Битките президент - премиер завършват скучно - президентът бие"}
{"url": "http://epicenter.bg/article/26-godishna-tantsyorka--igrala-s-Brad-Pit--stana--quot-Mis-Italiya-quot-/163791/10/99", "text": "26-годишната Карлота Маджорана е новата \"Мис Италия\". Красавицата победи в надпревара с 32 конкурентки, която бе излъчена директно снощи по италианската телевизия Ла Сетте. Карлота бе претендентка от областта Марке. Тя е висока 1,74 метра и е с кестенява къдрава дълга коса. Красавицата живее в Рим. Тя е завършила Националната академия за танцово изкуство и е имала малки роли в няколко филма, сред които  .   На второ място остана неаполетанката Фиоренца Д'Антонио. На трето място се класира 18-годишната брюнетка от Таркуина Киара Борди. Тя е висока 1,75 метра и е първата участничка в конкурса, която е с протеза на крака. Момичето е  при зловеща мотоциклетна катастрофа преди пет години. Вместо да се предаде и да се отчая, тя е решила да се бори и да докаже на хората, че може да побеждава дори в конкурси за красота.   По повод класирането ѝ на финала на конкурса се намериха зложелатели, които в интернет казаха, че за нея са гласували защото тя е саката. Някои дори написаха, че сега е ред в конкурса Мис Италия да се появят и животни, например кучета и прасета. В отговор на тези зложелатели Киара каза, че на нея   за разлика от онези, които я обиждат в социалните мрежи.   Източник: Дир.бг", "date": "2018.09.18", "title": "Танцьорка, играла с Брад Пит, е \"Мис Италия\"2018, нейна подгласничка стана момиче с протеза на крака"}
{"url": "http://epicenter.bg/article/Ohranata-na-prints-Hari-i-Megan-naricha-kralskite-osobi-s-kodovi-imena-/163796/10/100", "text": "След приказната си сватба по-рано тази година принц Хари и Меган Маркъл се превърнаха в две от най-популярните и интересни личности от кралското семейство. Любопитно разкритие от последните дни обаче изненада доста англичани.   Оказа се, че охранителите на влюбената двойка гарантират сигурността им чрез кодови имена, пише Блиц. Названията са вдъхновени от кралската им титла, но не са никак лесни за отгатване.    Според източник от кралското семейство, бодигардите смятали, че е прекалено рисковано да наричат херцогът и херцогинята на Съсекс с техните имена, защото така тайна информация може да попадне в неправилните ръце. Ето защо телоохранителите ги наричат ‘Дейвид Стивънс” и „Давина Скот”.   Кодовите имена на херцозите бяха случайно разкрити по време на неотдавнашно събитие, на което принц Хари присъстваше. Той получил скрито обаждане, което разкрило, че отсрещният човек знае за тайната на влюбената двойка.", "date": "2018.09.18", "title": "Охраната на принц Хари и Меган Маркъл използва кодови имена, за да гарантира сигурността им"}
{"url": "http://epicenter.bg/article/Kralskite-bliznatsi-na-Monako-tragnaha-na-uchilishte--Snimki-/163809/10/99", "text": "3-годишните близнаци принц Жак и принцеса Габриела започнаха обучението си в подготвителна група. \r\n \r\n Наследниците на принца на Монако Албер II и принцеса Шарлийн ще навършат 4 през декември. Жак и Габриела се появиха в училищния двор, хванати за ръце, облечени в дънки и спортни бели ризи. Майка им сподели радостния миг със снимки в Инстаграм.   Жак е много резервиран, но е  разказа Шарлийн.    допълни принцесата.    разкри още тя.   В силен контраст с детството на баща си и лелите си - принцеса Каролин и принцеса Стефани, които се обучават в двореца, Жак и Габриела започнаха да посещават детска градина още миналата година.   Източник: Дир.бг", "date": "2018.09.18", "title": "Кралските близнаци на Монако тръгнаха на училище (Снимки)"}
{"url": "http://epicenter.bg/article/Preya-i-Ivayla-Bakalova-otkriha-SOFIA-FASHION-WEEK-AW-2018/163823/10/0", "text": "Седмото издание на  SOFIA FASHION WEEK AW 2018 стартира звездно и в продължение на пет вечери ще представя най-новото от света на модата. По традиция и тази година първата вечер бе запазена за българските марки и дизайнери.   Водещите  Боряна Баташова и Теодор Тодоров поставиха началото на седмицата на модата в София, като отправиха специални благодарности към екипа на хотел „Маринела“ и зала EFFE, организатора на събитието Мария Бонева и арт директора Антон Узунов,както и към целият екип на Sofia Fashion Week AW 2018.   Българският  спортен бранд FLAIR  заедно с DJ Mascota взривиха сцената с нестандартно шоу специално подготвено за събитието. Лицето на модната седмица Ивайла Бакалова привлече всички погледи към сцената на модното събитие заедно с Алфредо Торес, който бе изготвил хореографията, Златка Димитрова, рапърът Dim4ou и съпругата му Веси.   Колекцията на бранда Flair е предимно в бяло и черно, в категоричен контраст, и същевременно в пълно съчетание. Цветовете, характерни за марката са вдъхновение за спортния дизайн, който контрастира в колекция “Feel the move” и добавя към нея доза смелост с експлозия от нюанси, теми и цветове.   Дизайнерката Антония Стоянова от модна къща IMANE, показа модели с изискан градски шик, изработени с много фантазия и висококачествени материали.   Лицето на Sofia Fashion Week AW 2018 – топ модела Ивайла  Бакалова представи българският бранд VANITTA. Дизайнерът  Гергана Петрова беше заложила на  балансирана ексцентричност, съчетана със спортно-елегантна визия. Повече от 20 години марката изработва дамско и мъжко облекло, както за българския, така и за международния пазар.   За трети път на сцената на Sofia Fashion Week AW 2018 излезе най-популярния онлайн бранд за дизайнерска мода в България 29DESIRES. Фокусът на новата им есенно-зимна колекция бе насочен към жената, която стои между модерния Запад и мистичния Изток събрала най-доброто от двете култури в своята визия. Дизайнерът Жоро Драгнев впечатли публиката с модели връхни облекла завършени с естествен косъм за разкош.   Бременната водеща и модел Ева Кикерезова дефилира за българската марка INSTINCT, с дизайнер Руслана Канева. Това е единственият бранд за бременни жени в България, който предлага елегантни, красиви и официални дрехи за бременни дами, както за продажба, така и под наем.   Ефирни, нежни и стилни материи съчетани в удивителни тоалети, който подчертават красотата и прикриват несъвършенствата на бъдещите майки. Всяка жена има шанса да се чувства удобно и да изглежда перфектно през всичките девет месеца на своята бременост. Сцената на модното събитие бе превезета от красиви бременни жени с елегантни рокли в комбинация с  аксесоари за глава на бранда Sevi by Sevdalina.   Модна къща Paruchev, впечатли мъжката част с 15 изключително оргинални и елегантни предложения. Основен акцент на марката е изработването на бутикови модели по индивидуални поръчки с изключително високо качество на платовете от класата на Аrmani и Cerruti. Дизайнерът Атанас Парушев във всяка своя колекция оставя своя почерк за изисканост,стил и класа.   Както винаги представянето на Biliana Yotovska label беше изпълнено с много акробатични номера и спортен дух. Да я подкрепят на сцената дефилираха нейният съпруг-културиста Димитър Димитров и дъщеричката й Никол.   В изпълнение на поп певицата Прея, представените спортни модели на Биляна Йотовска накараха публиката да види и ималките неща от живота. Този сезон тя залага на камуфлажа в три разновидности - елегантно, спортно и удобно. Нейната модна философия е  стремеж към създаване на уникален дизайн, безупречна визия и максимален комфорт. “Независимо дали спортувате или се наслаждавате на свободното си време, облечени в “Biliana Yotovska label“, всички погледи трябва да са приковани към вас.”- категорична е фитнес моделката.   Новата си колекция от слънчеви очила и диоптрични рамки за 2019 г. представиха и българската марка KWIAT. Вдъхновени от модерния градски стил с повече метал в различни форми и цветове очарова аудиторията със своята елегантност и оргиналност.   Есен –зима в черно показа дизайнерът Nikolay Bozhilov- носител на престижната награда за мода “Златна игла“. Елегантни и стилни модели за всяка дама имаше в неговата най-нова колекция. Тоалетите, създадени с внимание съчетават баланса между природата и технологията. Те носят усещането за безвремие и оргинална концепция.    „Запечатано с целувка“  беше мотото на новата колекция на  бранда  „Wolf Walley“, която е изцяло ориентирана към младите дами и децата.Колекцията беше представена от най-красивите жени в Европа, които демонстрираха облекла с елегантни и стилни силуети.   С грандиозно закриване завърши първата вечер от Sofia Fashion Week AW 2018, пословичните с хумора си \"Бонанза Бачорски\" представиха модно ревю под акомпанимента на Елена Брусарска. Тя изпълни кавър на емблематичната песен на Queen - I want to break free, а около нея дефилираха сексапилни дами с прахосмукачки, мопове и легени.   След бляскавото ревю гостите на събитието се забавляваха на стилно афтър парти в Street Lounge Hotel Marinela с DJ Mascota и Flair. Билети за Sofia Fashion Week AW 2018, може да намерите в мрежата на Ивентим и при консиерж в хотел Маринела.   С  ", "date": "2018.09.18", "title": "Прея и Ивайла Бакалова откриха SOFIA FASHION WEEK AW 2018"}
{"url": "http://epicenter.bg/article/Bart-Reynolds-ostavi-vsichko-na-plemennitsata-si/163824/10/100", "text": "\r\n Бърт Рейнолдс остави със завещание състоянието си на племенницата си, но документът изрично уточнява, че актьорът се е погрижил за сина си Куинтън. \r\n   \r\n Завещанието на Бърт Рейнолдс беше регистрирано във Флорида вчера. То е подписано през октомври 2011 г. В него Бърт Рейнолдс посочва племенницата си Нанси Лий Браун Хес като представител на наследствената маса. Така тя ще отговаря за всичките му притежания, за които е учреден тръст. \r\n   \r\n Бърт Рейнолдс уточнява в завещанието, че синът му Куинтън, който е на 30 години, е   в документа, защото за него актьорът е учредил тръст приживе. Куинтън ще продължи да получава пари от тръста, създаден вероятно за избягване на данък наследство. \r\n   \r\n Хес изглежда е избрана за изпълнител на завещанието, за да се избегне конфликт на интереси, защото Куинтън е бенефициент на тръста. \r\n   \r\n Бърт Рейнолдс осиновява Куинтън с втората си съпруга Лоуни Андерсън през 1988. Малко преди смъртта си той го нарича \"  и много се гордее с това, че не е искал от него да му помогне за кариера в Холивуд. Куинтън е асистент оператор. \r\n   \r\n Източник: Дир.бг \r\n \r\n \r\n \r\n \r\n", "date": "2018.09.18", "title": "Бърт Рейнолдс остави всичко на племенницата си"}
{"url": "http://epicenter.bg/article/Sled-triumfa--Edno-ot-zlatnite-ni-momicheta-napravi-raztarsvashto-razkritie-/163834/8/0", "text": "Броени дни, след като ансамбълът ни по художествена гимнастика стъпи на световния връх, едно от момичетата направи разтърсващо разкритие за трудностите, които е преодоляла в седмиците преди състезанието, предаде Нова тв.  В профила си във Facebook Стефани Кирякова сподели, че майка ѝ получила инсулт, вследствие на който загубила говора си и спряла да движи дясната си ръка. В своето „Писмо до мама” грацията пише, че много искала да се върне в Бургас, за да бъде със семейството си. В крайна сметка обаче не се отказала от участие на Световното, защото знаела, че майка й винаги е мечтала да я види шампионка.   споделя Стефани.  „Няколко седмици преди световното майка ми получи инсулт, поради който загуби говора си и не може да движи дясната си ръка. Когато научих новината целият ми свят се преобърна...  Писмо до мама  Скъпа мамо, исках да дойда при теб в този труден момент, толкова много исках да се върна в Бургас. Исках да бъда в болницата при теб, да хвана ръката ти и да ти кажа, че всичко ще се оправи. Но нямаше как оставя отбора и знаех, че ти също не го искаш. Предстоеше ни най-важното състезание, за което работихме толкова много. Беше ми ужасно тежко да продължа да тренирам, когато знаех че си болна. С всички сили се опитвах да не мисля за това, защото не исках да развалям тренировките. Понякога успявах да сдържа емоциите си, понякога-не. Но хората около мен ми бяха огромна подкрепа през цялото това време. Целият ми ансамбъл, момичетата които са повече от семейство за мен, не ме оставиха нито за миг. Получих огромно разбиране от нашите треньори Весела Димитрова и Михаела Маевска.   В тези най-трудни за мен дни реших, че ще играя на Световното заради теб, мамо! Не само ще играя, но обещах пред Бог, че ще спечеля златен медал и ще стана световна шампионка! Когато с момичетата го направихме и се качихме на най-високото стъпало си спомних как когато бях малка гледахме предишния отбор по телевизията вкъщи и ти винаги плачеше на българския химн. Питах те защо, а ти ми отговаряше: “Защото знам, че един ден ти ще станеш световна шампионка и заедно ще пеем българския химн, ще видиш!” Не можех да повярвам, че този ден наистина дойде. А ти самата никога не си спирала да вярваш в мен! Гледах знамето, пеех с цяло гърло и знаех, че ти гледаш мен! И въпреки, че сега не можеш да говориш, в моето съзнание аз чувах само твоя глас: “Ето Стефани, ти наистина успя!”   Посвещавам златния си медал на теб, мамо. Ти си най-силната жена, която познавам. Аз, ти и тати ще се справим с всичко, защото Господ е с нас! Ще бъде трудно, но никога няма да се предадем!  Благодаря ти тате, че си ми истинския пример за мъж, който обича и се грижи за жена си в добро и лошо, в радост и мъка, в здраве и болест!  Благодаря ви момичета, че винаги сте до мен през каквото и да преминавам. Без всички вас никога нямаше да успея!”  ", "date": "2018.09.18", "title": "След триумфа: Едно от златните ни момичета направи разтърсващо разкритие "}
{"url": "http://epicenter.bg/article/Erdogan-i-Putin-dogovoriha-20-km-demilitarizirana-zona-v-Idlib/163755/7/0", "text": "В Идлиб ще бъде създадена демилитаризирана зона. За това се договориха руският президент Владимир Путин и турският му колега Реджеп Тайип Ердоган на среща в резиденция \"Бочаров ручей\" в Сочи. Това е втора среща на двамата сред разговорите на най-високо равнище Турция - Русия - Иран в Техеран. Зоната ще е около 20 километра и ще разделя сирийските военни части от бунтовническите сили. Всички тежки оръжия като танкове и ракетни системи ще бъдат изтеглени от зоната, както и бунтовниците.  Там ще патрулират мобилни групи от турски и руски военни, които да гарантират, че установените договорки ще се спазват.  Путин и Ердоган са се споразумели зоната да бъде маркирана от 15 октомври. Руският президент обяви, че скоро ще проведе допълнителни срещи с представители на Дамаск. „Общо мнение и на двамата ни е, че практическото изпълнение на планираните стъпки ще даде допълнителен импулс в процеса за намиране на политическо решение на сирийския конфликт и връщане на мира в сирийските земи”, каза Путин.  ", "date": "2018.09.18", "title": "Ердоган и Путин договориха 20 км демилитаризирана зона в Идлиб"}
{"url": "http://epicenter.bg/article/Zhertvite-na--Florans--dostignaha-31-dushi--no-nay-loshoto-predstoi/163761/7/0", "text": "Жертвите на урагана \"Флорънс\", който бушува в САЩ, вече са поне 31, а властите се страхуват, че много реки ще прелеят и броят на загиналите ще се увеличи, съобщи Нова телевизия.   Най-лошото предстои. Когато самата буря наближи, повечето хора си седят у дома, или на безопасно място, което са успели да открият, а след това решават, че опасността е преминала. А „Флорънс”, както казваме от самото начало, е едно много бавно чудовище, което е надвиснало над Северна и Южна Каролина и продължава да изсипва огромни количества дъжд. Всичката тази вода препълва реките. През следващите няколко дни се очакват наводнения.   От въздуха водата изглежда е погълнала цели квартали и градчета. Има много наводнения в по-ниските части на града и магистралите към Уелмингтън са затворени, казва Деница Савова, която живее в града. Много хора се евакуираха от градчето. Заради затворените пътища сега не могат да се приберат и да видят какви са пораженията по домовете им.   На почти всяка улица по крайбрежието има паднали дървета, много от които – върху електрическата мрежа.   „Ток още нямаме, но знам, че работят по въпроса и ще имаме ток вероятно в следващите 2 до 5 дни”, казва Деница Савова. На някои места това ще отнеме седмици, а властите предупреждават, че най-лошото тепърва предстои.   Казват, че наводненията са невиждани, възстановяването от тази буря не е въпрос на часове и дни, а на седмици, месеци и дори може би години.   Жертвите продължават да се увеличават. Сред тях е едногодишното дете на жена, която не е била от града и не е знаела за водата, която я е избутала от пътя. Водата буквално е отнесла бебето от ръцете на майката.  ", "date": "2018.09.18", "title": "Бедствие! Жертвите на „Флорънс” достигнаха 31 души, но най-лошото предстои (Видео)"}
{"url": "http://epicenter.bg/article/Vashington--Siriyskata-PVO-e-svalila-pogreshka-ruskiya-voenen-samolet-kray-Latakiya/163767/7/0", "text": "Руски военен самолет Ил-20 с 14 военнослужещи на борда е свален по погрешка от сирийската противовъздушна отбрана, след като обекти в Латакия са били подложени на въздушни удари от израелските ВВВС, твърди неназовано официално лице от САЩ, запознато с инцидента, предава CNN, цитирана от Агенция \"Фокус\".  Източникът е заявил, че правителствените зенитни батареи всъщност са се опитвали да спрат бараж от израелски ракети. Второ неназовано официално лице е потвърдило, че Израел е осъществил атаката срещу сирийските правителствени обекти.  След като израелските самолети са изстреляли неуточнен брой ракети към Латакия, където са основните военни бази на руснаците в Сирия, включително самолетите, сирийската ПВО е открила интензивен огън и, според твърдението на американската страна, самолетът е ударен.  САЩ са разбрали за инцидента, след като сирийските сили са разпространили съобщение за спешно издирване по международните честоти. След това Вашингтон е получил директно съобщение от друга страна за вида на самолета и обстоятелствата около инцидента. Източникът не е пожелал да идентифицира за коя точно страна става дума, но е много вероятно Русия да е единствената, която е знаела точно какъв самолет е свален, пише медията.  Говорител на Пентагона е заявил пред CNN, че ракетите на са изстреляни от ВС на САЩ, но не е разкрил кой е зад атаката. От Силите за отбрана на Израел също не са пожелали да коментират случая.  По думите на неназования източник на американската медия, военният самолет е свален от система за ПВО, която руснаците са продали на сирийците преди няколко години. Сирийската мрежа за ПВО в западната част на страната е оборудвана с множество противовъздушни ракетни и радарни системи, е отбелязал той.  Руски военен самолет Ил-20 с 14 военнослужещи на борда изчезна над Средиземно море по време на атаките на израелски изтребители F-16 по обекти в сирийската провинция Латакия. Съдбата на екипажа все още не е известна, съобщиха по-рано във вторник от Министерството на отбраната на Русия, предава ТАСС.  „На 17 септември около 23:00 часа московско време (съвпада с българското) при завръщане към базата Хмеймим над акваторията на Средиземно море, на 35 километра от крайбрежието на Сирия, прекъсна връзката с екипажа на руски самолет Ил-20“, заявиха от ведомството.  От там уточняват, че „отметката на Ил-20 на радарите за управление на авиацията е изчезнала по време на атаката на четири израелски самолета F-16 по сирийски обекти в провинция Латакия“.  От руското военно министерство заявиха, че радиолокационните прибори за контрол на въздушното пространство са фиксирали изстрелване на ракети от намиращата се в този район френска фрегата Auvergne.  От ведомството отбелязват, че на борда са се намирали 14 военнослужещи, чиято съдба е неизвестна. Също така в съобщението се казва, че командването на руската авиобаза Хмеймим е организирало операция по търсене и спасяване.  ", "date": "2018.09.18", "title": "Вашингтон: Сирийската ПВО е свалила погрешка руския военен самолет край Латакия"}
{"url": "http://epicenter.bg/article/Viktor-Orban-kategorichen--Ungariya-ne-e-nito-tranziten-pat--nito-bezhanski-lager--/163773/7/0", "text": "Миграционният проблем не е партиен въпрос, а приоритет за страната, заяви премиерът на Унгария Виктор Орбан пред депутатите в понеделник, първият ден от есенната сесия на местния парламент, пише електронното издание Hungary Journal.  Министър-председателят заяви, че е „историческа грешка“ от страна на „европейския елит“ това, че се е „провалила да запази Великобритания в Съюза и да задържи мигрантите извън него“. По думите на Орбан, тези които се борят срещу имиграцията са под „постоянна атака“, един елемент от която е бил доклада на Саргентини, одобрен от Европейския парламент миналата седмица.  „Документът бе изготвен срещу Унгария, а не срещу унгарското правителство“, настоя Орбан, като добави, че текстът е пълен с „абсурди“ за антисемитизма в Унгария, освен другите проблеми. „В центъра на съвременния антисемитизъм всъщност е Брюксел, откъдето се финансират антиизраелските политически операции“, посочи унгарският лидер.  Будапеща няма да отстъпи правото си да контролира границите, добави Орбан. „Няма да допуснем някой да вземе и една йота от правата ни да контролираме границите си“, категоричен бе той, като поясни, че унгарците „имат повече умения да контролират границата от всеки в Брюксел“. Премиерът настоя, че унгарските гранични полицаи са „не само професионалисти, но и патриоти“, които са положили клетва да защитават страната и „това е нещо, което парите не могат да купят“.  Орбан продължи с това, че „Брюксел не цели да защити границите на Европейския съюз, а да установи приемна служба, която да менажира имиграцията, а не да я спре“. „Унгария нито е транзитен път, нито бежански лагер; ако искаме да се смесим с други култури и цивилизации ние първо ще проведем консултации“, отбеляза той и добави, че няма да насажда „тази идея на унгарския народ“.  Що се отнася до „националните работи“, опозиционните партии не трябва никога да гласуват срещу Унгария, подчерта Орбан. Той заяви, че на парламентарните избори преди пет месеца народът е решил да даде своето доверие на правителството и му е дал зелена светлина да продължи със своите семейни, икономически и национални политики, както и да продължи да предприема действия срещу миграцията. „Ако не искат да останете заседнали в миналото, съсредоточени върху едни и същи неща, можете да последвате народа“, каза премиерът на опозиционните депутати.  „Унгария гради икономика, основана на труда, а не на социалните помощи“, обясни премиерът, когато се обърна към икономическите въпроси. „Когато има работа, има всичко“, смята той.  В тази връзка той представи данни, според които унгарската икономика е създала 800 хиляди работни места от 2010 година насам, 600 хиляди от които са в частния сектор. Заплатите се увеличават 65 месеца поред, добави той. През второто тримесечие на тази година унгарската икономика е нараснала с 4,8%, което е два пъти повече от средното за ЕС, посочи унгарският лидер.  Орбан увери, че правителството му ще изпълни обещанието си да направи Унгария страна, в която си струва да работиш и да отглеждаш деца. Премиерът е уверен, че Унгария един ден ще е сред петте „най-добри и устроени“ страни в Съюза.  Днес Виктор Орбан е на работно посещение в Москва. На среща с президента на Русия Владимир Путин ще бъдат обсъдени ключови въпроси на руско-унгарското сътрудничество, актуални международни въпроси, както и новия договор за цената на природния газ, съобщава пресслужбата на Кремъл.  ", "date": "2018.09.18", "title": "Виктор Орбан категоричен: Унгария не е нито транзитен път, нито бежански лагер! "}
{"url": "http://epicenter.bg/article/Naprezhenie--Moskva-obvini-Izrael-za-svaleniya-ruski-samolet-Il-20-/163780/7/97", "text": "Руският военен самолет Ил-20 е свален над Средиземно море от сирийската противовъздушна отбрана (ПВО), тъй като зад самолета са се прикривали изтребители F-16 на Израел. Това съобщи във вторник пред журналисти говорителят на министерството на отбраната на Русия генерал-майор Игор Конашенков, предава ТАСС, цитирана от Агенция \"Фокус\".  „Прикривайки се зад руския самолет, израелските пилоти са го подставили под огъня на средствата за ПВО на Сирия. В резултат Ил-20, който има ефективна отразяваща повърхност, която е с едно ниво повече от тази на F-16, е свален от ракета, изстреляна от система С-200“, заяви генералът.  Той добави, че израелските самолети са нанесли удари в района на град Латакия и преднамерено са създали опасна ситуация за надводните кораби и въздушните съдове, намиращи се в този район.  „Бомбардировката е изпълнена недалеч от мястото, където се намира френската фрегата Auvergne и в непосредствена близост от захождащия за приземяване самолет Ил-20 от военнокосмическите сили на Русия“, заяви Конашенков.  Москва оценява действията на Израел като враждебни и си оставя правото на ответни действия.  „Оценяваме тези провокационни действия на Израел като враждебни. В резултат от безотговорните действия на израелските военни загинаха 15 руски военнослужещи. Това абсолютно не отговоря на духа на руско-израелското партньорство“, посочи той.  „Оставяме си правото на адекватни ответни действия“, добави Конашенков.  ", "date": "2018.09.18", "title": "Напрежение! Москва обвини Израел за сваления руски самолет Ил-20 "}
{"url": "http://epicenter.bg/article/SASht-razduvat-boynata-si-aviatsiya-/163788/7/96", "text": "Американските военновъздушни сили имат намерение да се разраснат в следващите около 10 години, като увеличат оперативните си ескадрили с близо една четвърт, за да запазят превъзходството си над страни като Русия и Китай, чиито армии също се разрастват, предаде Ройтерс, цитирана от \"Монитор\".  Министърът на военновъздушните сили на САЩ Хедър Уилсън каза, че предварителни анализи, изготвени отчасти въз основа на класифицирани разузнавателни данни за възможните заплахи във периода 2025-2030 г., са показали, че американските военновъздушни сили в сегашния им вид ще бъдат неспособни да съхранят американското предимство.  \"Военновъздушните сили са прекалено малки за онова, което изисква от нас страната\", каза тя.  В анализа не е включена цената на евентуалното подсилване на ВВС. То може да струва милиарди долари заради нуждата от наемане на повече персонал и купуване на повече различни самолети, произведени от компании като Боинг и Локхийд Мартин.  Уилсън каза, че военновъздушните сили ще се нуждаят от още 40 000 души, за да имат общо 386 оперативни ескадрили. Това е с 24 процента повече от оперативните сега 312 ескадрили. С увеличението във ВВС ще има 717 000 души, в това число резервистите и националната гвардия.  През 1987 г., в пика на Студената война, американските ВВС имаха 401 ескадрили. Те са съставени от 18 до 24 самолета.  Миналия месец американският президент Доналд Тръмп подписа закона за бюджета за отбраната в размер на 716 милиарда долара. Тези средства ще помогнат на въоръжените сили да попълнят липсите в момент, в който САЩ се опитват да се фокусират върху предизвикателствата от страни като Китай и Русия, след като американските военни близо 17 години се сражаваха с терористи в страни като Афганистан.  ", "date": "2018.09.18", "title": "САЩ раздуват бойната си авиация "}
{"url": "http://epicenter.bg/article/Zoran-Zaev--Integratsiyata-v-ES-i-NATO-e-bez-alternativa--nyama-dokazatelstva-za-rusko-vliyanie-/163789/7/51", "text": "Нямаме доказателства или аргументи, че Русия има каквото и да е влияние по отношение на референдума. Вярно е, че тя не е щастлива от разширяването на НАТО в Македония, но тя няма нищо против разширяването на ЕС в целия регион на Западните Балкани“. Това заяви във вторник македонският премиер Зоран Заев в отговор на въпрос от журналист по време на съвместната конференция с еврокомисаря по разширяването Йоханес Хан, предава скопският телевизионен канал „Сител“, цитиран от Агенция \"Фокус\".  На пресконференция в сградата на правителството, Заев отново повтори, че за гражданите на Македония няма друга алтернатива освен ЕС и НАТО и изрази надежда, че всички приятели на Македония ще направят възможно на 30 септември гражданите да гласуват свободно и да използват демократичното си право без да позволят каквото и да е влияние отвън, тъй като това е историческо решение, което македонците могат да вземат сами.  „Фактите говорят, че нямаме доказателства и аргументи за влияние на Русия по отношение на референдума. Вярно е и това, че Русия не е щастлива от разширяването на НАТО в Македония, но тя няма нищо против разширяването на ЕС в целите Западни Балкани. Но, генерално тя е против влизането на Македония в НАТО и го казва дори публично“, заяви македонският премиер, като добави, че Скопие иска да „изгражда приятелство с всички страни, включително и с Русия. Имаме много какво да развиваме в нашето сътрудничество“.  ", "date": "2018.09.18", "title": "Зоран Заев: Интеграцията в ЕС и НАТО е без алтернатива, няма доказателства за руско влияние "}
{"url": "http://epicenter.bg/article/Situatsiyata-se-zatyaga--Ruskoto-Vanshno-privika-poslanika-na-Izrael-za-obyasneniya/163794/7/97", "text": "Посланикът на Израел в Москва е привикан в Министерството на външните работи на Русия във връзка с инцидента с руския военен самолет Ил-20 в Сирия, съобщиха от ведомствоjf, предава РИА Новости, цитирана от Агенция \"Фокус\".  „Във връзка с развилата се ситуация, в МВнР е привикан посланикът на Израел“, заявиха от министерството.  По-рано министърът на отбраната на Русия Сергей Шойгу в телефонен разговор с израелския си колега Авигдор Либерман е заявил, че вината за сваления над Средиземно море руски самолет Ил-20 е изцяло на Израел, гласи съобщение от Министерството на отбраната на Русия, цитирано от ТАСС.  „Вината за сваления руски самолет и смъртта на екипажа е изцяло на израелската страна. Министерството на отбраната на Русия по различни канали за взаимодействие нееднократно е призовавало израелската страна да се въздържа от удари по сирийската територия, които създават заплаха за сигурността на руските военнослужещи“, заяви руският министър.  Шойгу е посочил, че в резултат от безотговорните действия на израелските военновъздушни сили „независимо от договореностите за предотвратяване на опасни инциденти“, се е случила трагедия, която е струвала живота на 15 руски военнослужещи. „Командването на руската войскова групировка е било известено само една минута преди нанасянето на удара на израелските F-16”, съобщи той.  „Действията на израелското военно ведомство не отговарят на духа на руско-израелското партньорство и ние си оставяме правото на бъдещи ответни мерки“, подчерта Шойгу.  Преди това говорителят на Министерството на отбраната на Русия Игор Конашенков съобщи, че военен самолет Ил-20 е свален над Средиземно море от сирийската противовъздушна отбрана (ПВО), тъй като зад самолета са се прикривали изтребители F-16.  „Прикривайки се зад руския самолет, израелските пилоти са го подставили под огъня на средствата за ПВО на Сирия. В резултат Ил-20, който има ефективна отразяваща повърхност, която е с едно ниво повече от тази на F-16, е свален от ракета, изстреляна от система С-200“, заяви генералът.  Той добави, че израелските самолети са нанесли удари в района на град Латакия и преднамерено са създали опасна ситуация за надводните кораби и въздушните съдове, намиращи се в този район.   „Бомбардировката е изпълнена недалеч от мястото, където се намира френската фрегата Auvergne и в непосредствена близост от захождащия за приземяване самолет Ил-20 от военнокосмическите сили на Русия“, заяви Конашенков.  ", "date": "2018.09.18", "title": "Ситуацията се затяга! Руското Външно привика посланика на Израел за обяснения"}
{"url": "http://epicenter.bg/article/Germaniya-planira-da-liberalizira-oshte-trudoviya-si-pazar-za-chuzhdentsi/163805/7/0", "text": "Коалиционното правителство на канцлера Ангела Меркел работи по нов законопроект за имиграцията за справяне с недостига в Германия на квалифицирана работна ръка от страни извън ЕС, предаде БТА, цитирана от Нова телевизия.  Трите партии в коалиционното правителство се споразумяха бъдещият закон да позволява на компаниите да наемат работници за всички професии, независимо от официалния списък със сектори, където има недостиг на работници. Правителството вече няма да задължава търговските дружества да запълват вакантните си места приоритетно германски граждани.  Освен това чуждестранни висшисти и хора с професионално обучение ще имат възможността да отидат в Германия, за да си потърсят работа в рамките на определен период, ако отговарят на дадени изисквания за квалификация и езикови умения. Те няма да получават социални помощи през този период, но ще им се дава правото да работят на позиции, за които са свръхквалифицирани, за да си осигурят прехраната.  Профсъюзите и опозиционни партии като \"Левите\" и \"Алтернатива за Германия\" обаче казват, че фирмите трябва да подобряват условията на труд и да увеличават заплатите на местните, вместо да засилват конкуренцията на трудовия пазар чрез повече имиграция. Други опозиционни формации като Свободната демократическа партия казват, че имиграционният закон не е достатъчно либерален, отбеляза Ройтерс.  Германия вече има една от най-либералните имиграционни системи, която я прави втората по популярност страна след САЩ за имигранти по данни на Организацията за икономическо сътрудничество и развитие.      ", "date": "2018.09.18", "title": "Германия планира да либерализира още трудовия си пазар за чужденци"}
{"url": "http://epicenter.bg/article/Izrael-otvarna--Tsyalata-vina-za-svaleniya-ruski-Il-20-e-na-rezhima-na-Asad-/163807/7/0", "text": "Цялата вина за трагичния инцидент с руския разузнавателен самолет Ил-20, свален от сирийската противовъздушна отбрана, лежи върху режима на Башар Асад. Това се казва в специално съобщение на въоръжените сили на Израел, разпространено от руските медии.  По-рано руските власти хвърлиха вината върху израелските самолети, които при ударите си по цели в провинция Латакия са се прикривали зад руския самолет. Москва също обвини Тел Авив, че не е предупредил за планираната операция, което не е позволило Ил-20 да бъде изведен своевременно в сигурна зона.  \"Израел изразява съболезнования за гибелта на екипажа на руския самолет, който бе свален от сирийска ракета. Израел възлага цялата отговорност за трагичния инцидент върху режима на Асад и счита, че Иран и Хизбула също носят отговорност за него\", се казва още в съобщението.  \"Израелските ВВС атакуваха обекти на инфраструктурата на сирийската армия, където са се произвеждали оръжия за масово поразяване, предназначени за терористичната организация Хизбула. То е трябвало да се използва срещу Израел. Когато сирийската армия е изстреляла ракетите, ударили руския самолет, нашите самолети вече са били над израелска територия\", твърдят още от израелската армия.  \"По време на атаките на израелските ВВС сваленият руски самолет въобще не се е намирал в зоната на действие. Сирийските зенитни батареи стреляха безогледно и ние не проверихме дали във въздуха има руски самолети. Израел ще предостави на руското правителство цялата информация, необходима за изясняване на инцидента и уточняване на фактите\", завършва съобщението на израелските въоръжени сили.   ", "date": "2018.09.18", "title": "Израел отвърна: Цялата вина за сваления руски Ил-20 е на режима на Асад "}
{"url": "http://epicenter.bg/article/Putin--Ungariya-e-edin-ot-klyuchovite-partnyori-na-Rusiya-v-Evropa-/163815/7/0", "text": "\"Унгария остава един от ключовите партньори на Русия в Европа. Отношенията ни се развиват практически във всички сфери, активно работи и междуправителствената комисия.“ Товя заяви руският президент Владимир Путин на срещата с унгарския премиер Виктор Орбан в Кремъл, предават руските медии, цитирани от Агенция \"Фокус\".  Освен това Путин отбеляза позитивната динамика в търговско-икономическия оборот, обема на взаимни инвестиции, който е около един милиард долара и работата над големи съвместни проекти.  Орбан на свой ред подчерта, че срещата в Москва има голямо значение, защото двете страни са важни партньори.  „Много се радвам, че в продължение на много години имаме балансирани и предсказуеми отношения. Не може да се каже, че за нашето сътрудничество винаги има благоприятни международни условия. Но всички неприятни неща съществуват именно, за да можем да се борим заедно срещу тях. Мисля, че ни се получава“, заяви унгарският премиер.  Той забеляза, че независимо от снижението на стокооборота между страните заради европейските санкции, Русия и Унгария „са успели да обърнат тази тенденция“.  Премиерът на Унгария добави, че страните имат потенциал за развитие на връзките в енергетиката, селското стопанство, културата и други отрасли.  ", "date": "2018.09.18", "title": "Путин: Унгария е един от ключовите партньори на Русия в Европа "}
{"url": "http://epicenter.bg/article/Putin--Svalyaneto-na-Il-20-e--veriga-ot-tragichni-obstoyatelstva--/163818/7/97", "text": "Държавният глава на Руската федерация Владимир Путин определи като „верига от трагични обстоятелства“ катастрофата на „Ил-20“ в Средиземно море, като същевременно поднесе съболезнования на близките и семействата на жертвите, предава TACC, цитирана от Агенция \"Фокус\".  „Когато хората умират, особено при такива трагични обстоятелства, винаги е трудно за всички нас, за страната и за близките на нашите паднали другари. В тази връзка, разбира се, изказвам съболезнования към близките на жертвите\", заяви президентът на пресконференция след края на руско-унгарските преговори с премиера Виктор Орбан.  \"Що се отнася до сравнението с известните събития, когато турски изтребител свален наш самолет, то ситуацията е друга. Тук по-скоро това прилича на верига от трагични, случайни обстоятелства“, подчерта Путин.  \"Що се отнася до нашите ответни действия (на свалянето на самолета), те ще бъдат насочени преди всичко към осигуряване на допълнителна безопасност за нашите военнослужещи и нашите обекти в Сирия\", заяви държавният глава.  ", "date": "2018.09.18", "title": "Путин: Свалянето на Ил-20 е „верига от трагични обстоятелства“ "}
{"url": "http://epicenter.bg/article/Germanskite-vlasti-osvobodiha-irakchanina--zadarzhan-za-ubiystvoto-v-Kemnits-/163828/7/0", "text": "Малко повече от три седмици след фаталното нападение с нож срещу 35-годишен германец в източния град Кемниц, един от двамата арестувани по случая бе освободен. След изтичане на срока за задържане, окръжният съд в Кемниц отмени заповедта за арест на 22-годишния иракчанин, съобщава националният ежедневник Die Frankfurter Allgemeine Zeitung, цитиран от Агенция \"Фокус\".  Информацията се появи най-напред в медиите, но по-късно бе потвърдена от адвоката на иракчанина. Все още няма официално изявление от съда или прокуратурата, поясняват от редакцията.  По случая е заподозрян и мигрант от Сирия, който остава в ареста.  Убийството на германеца отприщи вълна от протести в Кемниц, част от които прераснаха в сблъсъци между демонстранти и полиция. Инцидентът отприщи и пореден сериозен обществен дебат за миграцията в Германия.  ", "date": "2018.09.18", "title": "Германските власти освободиха иракчанина, задържан за убийството в Кемниц "}
{"url": "http://epicenter.bg/article/Merkel-uvolni-direktora-na-kontrarazuznavaneto-zaradi-pogromite-v-Kemnits-/163831/7/0", "text": "Директорът на Федералната служба за защита на Конституцията Ханс-Георг Маасен бе освободен от длъжност, съобщава германският национален ежедневник Die Frankfurter Allgemeine Zeitung, цитиран от Агенция \"Фокус\".  Маасен обаче ще получи нов пост – на държавен секретар във федералното вътрешно министерство.  Маасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц.  По-рано тази седмица изданието съобщи, че канцлерът на ФРГ Ангела Меркел е взела решение за освобождаване на директора на Федералната служба за защита на Конституцията. Според източници от коалиционните кръгове в Берлин, Меркел е убедена, че оставането на Маасен на поста не е приемливо.  Във вторник бе проведена кризисна среща на лидерите от управляващата голяма коалиция – ХДС, ХСС и ГСДП, но съдбата на Маасен изглежда бе решена преди началото й, коментират от редакцията.  ", "date": "2018.09.18", "title": "Меркел уволни директора на контраразузнаването заради погромите в Кемниц "}
{"url": "http://epicenter.bg/article/Vladimir-Putin-kategorichen--Operatsiite-na-izraelskite-VVS-v-Siriya-sa-nezakonni--/163837/7/97", "text": "Операциите на израелските ВВС се извършват в нарушение на суверенитета на Сирия, заяви руският президент Владимир Путин в телефонен разговор с израелския премиер Бенямин Нетаняху. Разговорът се е състоял по инициатива на израелската страна, съобщи пресслужбата на Кремъл, цитирана от ТАСС и БТА.  Вчера израелски самолети Ф-16 нанесоха удари по Сирия, а при ответния огън на сирийската ПВО бе свален руски военен самолет Ил-20, който израелските изтребители използвали като прикритие, според руското министерство на отбраната.  \"Путин напомни, че подобни операции на израелските ВВС се извършват в нарушение на суверенитета на Сирия. В този случай не бяха спазени и руско-израелските договорености за предотвратяване на опасни инциденти и в резултат на това руски самолет попадна под огъня на сирийската ПВО\", се казва в изявлението на Кремъл.  Путин е призовал Нетаняху Израел повече да не допуска такива ситуации.  Нетаняху е поднесъл съболезнования за смъртта на 15-те души екипаж на руския самолет и е обещал да предостави подробна информация за действията на израелската авиация над сирийската територия във вчерашния ден. В най-скоро време тя ще бъде занесена в Москва от командващия израелските ВВС.  По-рано ДПА съобщи, че е заявил, че Сирия е отговорна за свалянето на руския самолет в Средиземно море, но изрази скръбта си за смъртта на руските войници в телефонен разговор с руския президент Владимир Путин.  \"Премиерът Нетаняху изрази скръбта си за смъртта на руските военнослужещи и заяви, че за свалянето на самолета е отговорна Сирия\", се казва в изявление на канцеларията на Нетаняху.  В разговора Нетаняху е подчертал колко е важно да продължи координацията между Израел и Русия в областта на сигурността в Сирия. Тази координация \"успя да предотврати много човешки загуби от двете страни през последните три години\", е казал израелският премиер.  Нетаняху също така е предложил да изпрати командващия израелските ВВС в Москва да представи заключенията на израелското разследване на инцидента.  Нетаняху е повторил позицията на Израел против иранското военно присъствие в Сирия и решимостта на страната си да спре доставките на оръжие за ливанското шиитско движение Хизбула.  Израел \"е решен да спре трайното разполагане на иранската армия в Сирия, както и опитите на Иран да доставя на Хизбула оръжия, които да се ползват срещу Израел\", е заявил Нетаняху, цитиран от Франс прес.  ", "date": "2018.09.18", "title": "Владимир Путин категоричен: Операциите на израелските ВВС в Сирия са незаконни! "}
{"url": "http://epicenter.bg/article/-Stara-hartiya-za-nova-kniga--otnovo-v-Ruse/163781/6/0", "text": "На 23 септември Община Русе отново ще посрещне националната екоинициатива „Стара хартия за нова книга“. Всяко дете, което между 10,00 и 14,00 часа донесе на пункта на пл. „Свобода“ 5 кг хартия за рециклиране с помощта на възрастен придружител, ще получи книжка по избор. А всички малки екоентусиасти, които предадат допълнителни 5 кг, ще бъдат възнаградени с новото издание „Грийн тийн“, публикувано специално за благотворителната кауза. Организатори на събитието са „ЕКОПАК България“ и Книжен център „Гринуич“ и традиционно инициативата се провежда с подкрепата на Община Русе и Регионална библиотека „Любен Каравелов“.  Вече три поредни години дунавският град е сред рекордьорите на „Стара хартия за нова книга“ – общо 5650 деца от Русе са предали 32 тона стара хартия и така са спасили от изсичане 416 дървета. В замяна малчуганите са получили повече от 7500 нови книги.  Тази година организаторите отново са подготвили специална програма за малките екоактивисти. Всички участници в събитието ще се насладят на спектакъла „Цирк“ от „Театъра на приказките – София“. За настроението на присъстващите ще се погрижат детска вокална група „Слънце“ с ръководител Наталия Константинова, вокално студио „Слънчеви ноти“ с ръководител Наталия Константинова, фолклорна танцова формация „Здравец“ с главен художествен ръководител Димитър Донев, детски юношески фолклорен ансамбъл „Зорница“, формация за модерен балет „Мираж“ художествен ръководител Наталия Томова, школа за народно пеене диригент Светлана Недкова.  Викторина, вдъхновена от литературната тема на кампанията „Хрониките на Нарния“, и екоигра ще донесат на всички малчугани допълнителни изненади.  Кампанията вече премина през градовете Бургас, Хасково и София, а след Русе събитието ще се проведе в още две големи общини – в Плевен на 24 септември и в Пловдив на 29 септември.  Нека заедно спасим природата и насърчим децата си да четат!  Организатори на инициативата „Стара хартия за нова книга“ са „ЕКОПАК България“ АД и Книжен център „Гринуич“.  Партньори на кампанията „Стара хартия за нова книга“ са издателствата „Ентусиаст“ и „Труд“. Каузата е подкрепена от издателствата „ЕГМОНТ“, „Книгомания“, „Хермес“, „Бард“, Фют“, „Сиела“, „Софтпрес“, „ПАН“, „Златното пате“, „Албо груп“.  Медийни партньори са Bulgaria ON AIR, clubz.bg, Майко мила!, azcheta.com, az-deteto.bg, dnes.bg, purvite7.bg, noviteroditeli.bg.", "date": "2018.09.18", "title": "„Стара хартия за нова книга“ отново в Русе"}
{"url": "http://epicenter.bg/article/Ivan-Granitski-/163806/6/0", "text": "Тази година е 15-та поред за традиционните културни празници „Албена”. Както знаем, те се провеждат през последната седмица на месец септември в градовете Шумен, Разград, Каварна, Генерал Тошево, Варна, Велики Преслав и други места в Североизточна България.   Това заяви за   писателят Иван Гранитски, директор на издателство \"Захарий Стоятнов\".   Досега, за тези 15 години, над 300 български творци са гостували, имали са своите премиери на книги, камерни спектакли, концерти, изложби. Става дума за художници, поети, писатели, музиканти, актьори, учени.    Тази година групата обхваща поетесата Валентина Радинска с най-новата ѝ книга „Защото е студено” - една великолепна лирика; акад. Васил Проданов с новата му книга „Системни цикли и бъдещето на историята: Накъде върви светът?”; философът и публицист Юрий Борисов с две книги „Школата на сферата и други новели” и „Молба за Рая”; Панко Анчев, нашият известен философ и литературен критик, с новата му книга, посветена на Димитър Талев – „Непрочетеният Димитър Талев” от поредицата „Българският ум”, която обхваща и недостатъчно осветени страни от творчеството на Тончо Жечев, Цветан Стоянов, Иван Хаджийски, Георги Раковски – един широк спектър от хора на духа; тук се представя и една специална поредица на проф. Асен Райчевски „Бежанци”, която обхваща вече шест тома с нови изследвания и с огромен документален материал, посветен на българските бежански вълни след Балканската, Първата световна и Втората световна война, тоест нашите деди, които са прокудени с огън и меч от Източна Тракия, Западна Тракия, Западните покрайнини, Северна Добруджа, Поморавието и други крайща. Това е един безценен паметник на нашата история и историография;    Тази група от различни творци с участници поети и писатели от споменатите градове имат своите литературни четения, срещи в читалища и училища. Става дума за общо около 25 срещи.    Параметрите на литературните четения и странствания на нашите известни творци ще се проведат както следва:  В понеделник четенията бяха в Шумен, във вторник са във Велики Преслав и Разград.  В сряда целият ден е посветен на община Генерал Тошево – няколко села, включително и родното село на великия Йордан Йовков.  В четвъртък наред е Каварна и общината, а в петък предстои голяма среща-четене в Регионалната библиотека на град Варна.     защото съвременни будители са автори от порядъка, за който говорим. Те обикалят неуморно селца и паланки, срещат се със стотици-хиляди техни почитатели. Това е много важно, за да се противопоставим на зловредна  тенденция на проваления вече неолиберален модел и на подривните действия на соросоидите, които са добре финансирани от външни централи и работят за подриването на националната идентичност.     Именно тези страни представят, така да се каже, оздравените тенденции в Обединена Европа.  Дано България и нашите държавници и политици да се стреснат и да започнат да следват примера на Орбан и такива достойни политици. Но ако това не стане, ще бъде зле за България. Това го разбират нашите творци и затова така неуморно странстват и провеждат своите десетки-десетки срещи, подчерта още Иван Гранитски.  ", "date": "2018.09.18", "title": "Иван Гранитски:  Културните празници \"Албена\" ни връщат към традициите на нашите будители"}
{"url": "http://epicenter.bg/article/Sofiyskata-filharmoniya-se-mesti-pred-NDK/163816/6/0", "text": "Деветдесетата годишнина на Софийската филхармония ще бъде почетена по един не дълбоко елитарен, но също изискан начин – с изложба в парковото пространство на НДК срещу ул. Ангел Кънчев, която ще бъде открита на 25.09 в 10:00 часа от директора на Софийска филхармония Найден Тодоров.   По този повод на пресконференция в зала „България“ присъстваха, освен автора на фотосите и филхармоничният шеф, управляващият директор на LG Иван Иванов и Стефан Марков от агенция Булфото.   Изложбата на фотографа Антон Марков, който твори в областта на театралната, лайфстайл и рекламна фотография, е ретроспекция от архивни и съвременни фотоси, който пресъздават историята на музикален комплекс „България” от учредяването, построяването и създаването на този уникален комплекс до наши дни.   В нея са включени над 100 фотографии открити в архивите на Националната библиотека и личния архив на софийската филхармония. Ще имате възможност да видите и да се насладите на фоторазказ от 1935 година досъвременните кадри на фотографа от 2018 година с които финализира проекта. Ще видите фотографии на световно известни музиканти и диригенти които са гастролирали на сцената на софийската филхармония.   Изложбата включва 28 пана с размери на 105х80см и за отпечатването и е изразходвана 46м² хартия.   Това е третата самостоятелна експозиция в сферата на културата и изкуството на фотографът Антон Марков. В своята 15 годишна практика като фотограф, той има осъществени над 10 фотографски проекта. Фотографът е работил в едни от най известните медии, модни и лайфстайл списания с многобройни публикации и корици.   За юбилейната изложба пред обектива на фотографа са били световно известните музиканти, солисти и диригенти, като Найден Тодоров –диригент, Любка Биаджони - диригент, Павел Балев - диригент, Мила Георгиева, Юрий Башмет, Томас Хемпсън, Крис Мак Кракен- диригент, Кристиян Райхерт и др. За осъществяването на проекта „90 години Софийска филхармония” от фотографът Антон Марков е подпомогнат от компанията “LG electronics” и софийска филхармония, винарска изба „Better Half”, а столична община предостави безвъзмездно изложбена площ в парковото пространство пред НДК.   Компанията “LG electronics” предостави за проекта, OLED телевизори от най новото поколение, от които ще бъде излъчвано отделни фрагменти от изложбата и кадри от някои концерти, които са знакови за филхармонията.   Гости и зрители на филхармонията ще имат възможност на тези телевизори да видят интервюта на директора на Софийска филхармония Найден Тодоров, управляващ директор на “LG” Иван Иванов и световно известният органист Велин Илиев, а също така и пожеланията им за 90 годишният юбилей на софийска филхармония и зрителите й.   Юбилейната фотоизложба ще се експонира в парковото пространство на НДК срещу ул. Ангел Кънчев и ще бъде открита на 25.09 в 10:00 часа от директора на Софийска филхармония Найден Тодоров.    ", "date": "2018.09.18", "title": "Софийската филхармония се мести пред НДК"}
{"url": "http://epicenter.bg/article/-quot-Doyche-vele-quot--Razkolat-v-ENP-dava-shans-na-desnite-populisti-i-liberalite-/163778/11/33", "text": "През май 2019 г. ще се проведат избори за Европейски парламент. Разколът в най-голямата парламентарна група на Европейската народна партия ще усили позициите на десните популисти. 8 парламентарни групи са представени в настоящия ЕП. Най-голямата от тях е фракцията на християндемократите на Европейската народна партия /ЕНП/. Тя разполага с 218 мандата от общо 751. Неин председател е Манфред Вебер от германския Християнсоциален съюз /ХСС/.     След като на 12 септември ЕП одобри наказателната процедура срещу Унгария заради нарушаването на принципите на правовата държава от Будапеща, най-голямата парламентарна група е заплашена от разкол. 100 християндемократи одобриха наказателните мерки срещу Унгария. В отговор на това 12 депутати от ФИДЕС на премиера Виктор Орбан могат да напуснат ЕНП.  Нейният председател Манфред Вебер, който също гласува за наказателните мерки спрямо Унгария, смята, че е необходим диалог, за да не се допусне излизането на ФИДЕС. Но според него този диалог трябва да бъде на ново равнище.  „По-рано унгарският парламент винаги беше готов на компромиси. Сега не виждаме подобно нещо. Затова е необходим диалог“, подчерта Вебер.  Но за целта трябва да се изчака решението на Съвета на Европейския съюз, което ще стане известно не по-рано от май следващата година, след като са се състояли изборите за Европарламент.    Десните популисти от партията на Орбан не са парии в ЕП. Срещу наказанието гласуваха много депутати християндемократи от Австрия и Италия, където са силни десните популисти, а също така от Испания и ФРГ – преди всичко от ХСС. А депутатът от британската Партия на независимостта Найджъл Фараж, твърд привърженик на Брекзит, дори предложи на Орбан да сформират нов политически лагер на противниците на ЕС. За момента Орбан отказа.  Унгарският премиер получи предложение за създаването на нова ПГ и от лидера на Австрийската партия на свободата Хайнц-Кристиан Щрахе. Привличайки към сътрудничество десните популисти от френското Национално обединение на Марин льо Пен, „Алтернатива за Германия“, Шведските демократи и холандската Партия на свободата на Герт Вилдерс, Щрахе се опитва да получи мнозинство от гласове в ЕП. Затова може да му помогне и италианската дясна радикална партия Лига /чийто секретар е Матео Салвини/. Очаква се, че на предстоящите евроизбори тя ще получи места в ЕП.  На този фон излизането на унгарските депутати от ФИДЕС може не само да предизвика разцепление вътре в ЕНП, но и да помогне на десните популисти да станат най-голямата ПГ, конкурираща се в ЕП с консерваторите и социалдемократите.    Виктор Орбан вече заяви, че темата за миграция ще бъде основната по време на кампанията за евроизборите през 2019 г. И по този въпрос унгарският премиер е по-скоро на страната на италианския вътрешен министър Матео Салвини, който е за рязко ограничаване на миграцията. Антиимигрантската позиция на Орбан може да изиграе решаваща роля за това, дали ФИДЕС ще остане в редиците на ЕНП. А от това ще зависи и какъв ще бъде предстоящият през ноември конгрес на партията, на който се очаква официалното издигане на Манфред Вебер в качеството му на главен кандидат на ЕНП. Орбан е смятан за един от неговите противници.  От запазването на християндемократите като най-голяма ПГ в ЕП зависи дали Вебер ще оглави ЕК. Той заяви в началото на септември, че иска да се бори за поста председател на Европейската комисия от името на ЕНП.  Либералите могат да станат конкуренти на десните популисти на изборите за ЕП. Привържениците на ЕС залагат на френския президент Еманюел Макрон, който в сътрудничество с лидера на либералите Ги Верхофстад, възнамеряват да създадат нова либерална фракция. За момента не е ясно колко мандата в ЕП ще получи движението „Република, напред“, създадено от Макрон.  В момента либералите са четвъртата по големина ПГ в Европарламента, в която влизат 68 депутати. Според френския либерал Тиери Корние, който подкрепя Макрон, но не е член на неговата партия, „позицията на десните популисти ще бъде много силна на предстоящите избори за ЕП“.  „Затова е важно ние, които сме привърженици на ЕС, също да бъдем силни“, заяви Корние. Ако Макрон успее да създаде нова либерална фракция, в нея ще влязат също така белгийци, германци, италианци и др. И това ще бъде нов формат на либералните сили в ЕП, смята Тиери Корние.  При успешно обединение на всички либерални сили и създаване на най-голямата ПГ в ЕП нейният лидер дори може да претендира за поста председател на ЕК. Но това не е чак толкова важно, убеден е френският депутат. Важно е либералите да се превърнат в противовес на десните популисти.   ", "date": "2018.09.18", "title": "\"Дойче веле\": Разколът в ЕНП дава шанс на десните популисти и либералите "}
{"url": "http://epicenter.bg/article/Zashto-Ninova-otkaza-snimka-s-Ayala-/163800/11/0", "text": "  На пръв поглед постъпката на председателя на социалистическата партия е нелогична – да си остане у дома, вместо да отиде в центъра на света във време, когато там е елитът на планетата – открива се сесията на Общото събрание на ООН, в рамките на която ще има срещи и на двете основни политически семейства.    А пък лидерът на БСП сама се отказва да изстреля свой фойерверк до фойерверка, който ще гръмне в медиите премиерът. И така да се опита да отнеме от медийното внимание на Борисов, напомняйки му в същото време, че не е просто председател на партията, която диша във врата на ГЕРБ, но е и вицепрезидент на Социалистическия интернационал. Бе избрана на форума на организацията в Колумбия през март 2017 г., когато разговаря и с Аяла.  И то, ако въобще се случи. По-вероятно медиите, заети с Борисов, изобщо да не забележат Нинова. Или да ѝ отредят едно – две изречения в хрониката.   Подобна стъпка от страна на соцлидера е очаквана, тя говори за последователност като се има предвид, че в края на ноември м.г. в навечерието на европредседателството тя запозна дипломатите от ЕС с вижданията на БСП за това събитие.  Да познават основните ѝ кадри, да знаят какво мислят по един или друг проблем, за да могат да си ги представят като бъдещи министри. И съответно, да предвидят, какво би означавало това за техните страни, ако те дойдат на власт.  Не е тайна, че в отношенията към една страна или дадена партия има инерционност. И независимо, че от демократичните промени в България изминаха 29 години, БСП е пълноправен член на Социалистическия интернационал от 2003 г., а бившият й лидер Сергей Станишев оглавява ПЕС,   Особено в средите на десницата. Ако към това се прибави и клишето за България като цяло - „най-бедната и най-корумпираната страна в ЕС“, става ясно      Като бивша комунистическа партия на БСП винаги ѝ е било по-трудно да общува с представителите на Запада. Към това скептично отношение в последно време се прибавят допълнително минуси, свързани с консервативния курс, избран от Нинова и подкрепата за Вишеградската четворка и Виктор Орбан.     Че в парламентарната група на управляващата партия, по собствените ѝ съобщения така радушно приемана в ЕНП, има много повече бивши комунисти, отколкото в парламентарната група на БСП. Че на България като гранична за ЕС страна със застаряващо население и неспираща емиграция, ѝ е трудно да заеме позицията „Добре дошли!“ към пришълците от Африка и Азия. И затова на фона на доказано липсващата европейска солидарност, подкрепя позицията на тези държавни ръководители, които разбират и споделят страховете ѝ.    Но за да бъде възприемана БСП не просто като опозиционна сила, но и като партия, готова да управлява, срещите с дипломатите не бива да са епизодични. А част от непрекъснат процес. За да не остане постигнатото положително впечатление моментно.  ", "date": "2018.09.18", "title": "Защо Нинова отказа снимка с Аяла?"}
{"url": "http://epicenter.bg/article/Siriyskiyat-vazel-i-kompromisat-ot-Sochi-/163812/11/33", "text": "Лидерите на Турция и Русия се срещнаха за пореден път, за да обсъдят Сирия, съгласието да се създаде демилитаризирана зона в Идлиб ще позволи да се избегне нова военна конфронтация в региона, пише Тимур Ахметов в руския портал „Известия“. Срещата се състоя в Сочи вчера, макар че турските медии преди седмица съобщиха за готвена визита на Владимир Путин в Истанбул на същата дата, като се позоваха на съобщение от администрацията на Реджеб Ердоган.  Едва ли трябва да се изненадваме от зачестилите контакти между Путин и Ердоган – и двамата се явяват основни гаранти за политическото урегулиране в близкоизточната страна. Нещо повече, с ликвидирането на терористичните огнища в южната част сирийската армия е готова да започне прочистването на последната зона за деескалация. Военна операция срещу терористичната организация, в която рамо до рамо се сражават и чужденци от пост-съветското пространство, може да завърши с много по-голяма катастрофа: турското правителство не желае да изгуби контрола си над сирийската провинция и по всички начини се опитва да убеди руските си партньори да постигнат договореност.  На съвместната пресконференция двамата лидери отделиха особено внимание на икономическото и културното сътрудничество – стокообмен, облекчаване на визовия режим, строителството на газопровода „Турски поток“ и т.н. Но главната тема бе сирийското урегулиране и преди всичко търсенето на решение за ситуацията в Идлиб.    Досега целият политически процес вървеше в неизгодна за Анкара посока. До август т.г. вниманието на страните беше приковано към действията на сирийското правителство в южната част, където Дамаск с подкрепата на руската авиация успя да прочисти сирийската граница с Йордания и Израел от международните терористи, и същевременно постигна евакуацията на поддръжниците на непримиримата опозиция в Идлиб.  След премахването на огнищата на нестабилност и с началото на прехвърлянето на сирийски войски в северната част до границата с т.нар. турска зона на отговорност, турската дипломация премина в настъпление с цел да съхрани съществуващите завоевания в останалата зона за деескалация в Идлиб. Отказът на Иран и Русия да обсъдят на срещата в Техеран шансовете за официално примирие с терористичните групировки даде сигнал на Турция за това, че рано или късно в Идлиб ще бъде проведена антитерористична операция.  В условията на дипломатически натиск по време на процеса в Астана Турция се опита да отложи провеждането на активни военни действия срещу терористите на собствената й граница. Опасенията на Анкара на първо място са предизвикани от това, че военна операция на сирийската армия и руската авиация може да обхване и позициите на умерената опозиция, която в основата си е протурска. От 80-те хиляди въоръжени бойци в Идлиб 20 000 произлизат от терористичната организация „Нусра“, която е основната цел на Дамаск, Москва и Техеран. Още 30-40 хиляди души са в състава на различните радикални групировки, които Турция се опитва да убеди да се откажат от подкрепата за терористите и да влязат в редиците на умерената опозиция.  Международната позиция на Турция е отслабена заради сложните отношения със западните партньори. Нито Европа, нито САЩ, макар и да призовават за предотвратяване на насилието в Идлиб, не са готови да отстояват позицията на Анкара за това, че с терористите е необходимо да се преговаря. Известен натиск върху турската позиция оказва и вътрешно-политическата ситуация. Наличието на над 3,5 млн. сирийски бежанци в страната вече повече от 3 години подклажда увеличаването на националистическите и антиправителствените нагласи, които още повече се засилват в условията на икономическата криза и резкия ръст на цените на храните и услугите.  Част от властовия елит е на мнение, че Иран, който напоследък загуби позиции в Южна Сирия, под натиска на Русия и международната общност се опитва по всички начини да блокира руско-турското сътрудничество по Сирия. Искането за военна операция със силите на най-боеспособните части на сирийската армия с подкрепата на проиранските шиитски формирования, дислоцирани недалеч от Идлиб, на практика влияе за покачване на напрежението между Русия и Турция, доколкото отслабва позициите на всяка от страните. Именно при тези условия Путин и Ердоган разчитаха, че срещата в Сочи ще внесе известна яснота в техните позиции за Идлиб и ще помогне за изготвянето на компромисно решение.    Компромисното решение, постигнато от двете страни в Сочи, включва няколко важни и взаимно свързани аспекти. Първо, става дума за мерките за разграничаването на умерената опозиция и терористите. Засилването на турските наблюдателни постове, а също и разширяването на периметъра на безопасната зона в идеалния случай трябва да свали заплахата от терористични атаки върху руските военни бази и сирийските части. Терористичните организации, изолирани от основната маса на мирното население и умерената опозиция, в бъдеще могат да бъдат унищожени при тясна координация на турските, сирийските и руските власти.  Второ, иде реч за стимулирането на политическия процес. Тук всички тежести лежат само на раменете на турците, които са и длъжни да убедят колкото е възможно повече бунтовници да започнат преговори със сирийското правителство. Турция заяви своята подкрепа за механизма от Астана, както и за междусирийските преговори. Трябва да се подчертае, че за Анкара въпросът за Идлиб не се ограничава със съображенията за ситуацията само във вътрешността на провинцията. Всякакви враждебни действия срещу терористичната групировка вътре в Идлиб могат да провокират активизиране на мрежата от нейни поддръжници и симпатизанти вътре в самата Турция, а тази мрежа и без това забележително се укрепи през последните години.  Борбата с „Нусра“ трябва да има идеологическа окраска, приемлива за особените турски условия. Освен заплахата от терористични атаки вътре в Турция, Анкара се стреми да избягва неблагоприятното развитие на ситуацията в борбата с Кюрдската работническа партия /ПКК/, считана за терористична. Сирийският клон на ПКК е в тясно сътрудничество с американските военни части, базирани на териториите по левия бряг на река Ефрат. Турция се опасява, че рано или късно сирийските кюрдски въоръжени организации с подкрепата на САЩ ще поискат от Дамаск автономия, което ще стане първата крачка към отделянето на сирийските кюрди. А това неизбежно ще доведе до увеличаване на сепаратизма в източните провинции на самата Турция, където и без това е неспокойно.  На този фон желанието на Турция да уседне в Идлиб следва да се разглежда като опит за съхраняване на нивото на натиска върху сирийските власти, които могат да използват кюрдския фактор за натиск върху турците в бъдеще. Ердоган посочи възможните рискове при атака в Идлиб.    Тя се заключава в отстраняването на терористичната заплаха в Сирия и пренасянето на въоръжения конфликт в страната на политическа плоскост. При това исканията на турската страна могат да се разглеждат като още по-малко приемливи за руските интереси. Преди всичко, запазването на турското военно присъствие в провинцията засилва степента на отговорността на Турция за събитията в Идлиб. Колкото повече турски военни се намират в Сирия в условията на военно-политическата нестабилност и неопределеност, толкова по-малко е и желанието на Анкара да тръгне към радикални и непредсказуеми мерки по отношение на сирийското правителство.  Освен това, самото желание на Русия да отсрочи многократно анонсираната военна операция по молбата на Турция единствено укрепва механизма на двустранното сътрудничество. Отчитайки, че молбата за отлагането идва от висшето ръководство на страната, компромисът може да донесе големи дивиденти по други въпроси.  Накрая, в дългосрочна перспектива опитите на Турция да размие терористичните организации, вместо да ги унищожи, могат да доведат до радикализация на умерената опозиция. Примерът за политиката на протурската сирийска администрация в северната част на страната показва, че колкото повече в редиците на умерената опозиция се увеличават поддръжниците на налагането на шериата и радикалните идеи, толкова повече местното население се разочарова от идеята за сирийската революция и от ефекта на противопоставянето срещу сирийското правителство по принцип.   ", "date": "2018.09.18", "title": "Сирийският възел и компромисът от Сочи "}
{"url": "http://epicenter.bg/article/Aleksandar-Andreev---quot-Doyche-vele-quot--Tova-li-sa--quot-balgarite-v-chuzhbina-quot---VIDEO--/163822/11/33", "text": "Протестите в София и малкото, отчасти комични, картинки от бледи опити за протест пред български посолства в чужбина, се вписват в една еклектична и дифузна матрица, която не ни е непозната: потурено-цървулена, с байраци и хоругви, с щипка Русия и щипка фашизъм, колкото за цвят. Но това засега оставяме настрана.    Възмущава ме друго: претенцията, че това са протести на „българите в чужбина\". Познавам сигурно хиляди „българи в чужбина\" и не съм чул нито един от тях да се е включил в инициативата на българския ресторантьор от Лондон.  Напротив: социалните мрежи са пълни с недоумение и с подигравки по повод нефокусираните демонстрации и издигнатите искания, които са не само крайно хетерогенни, но и политически смехотворни. Така че, от името на „българите в чужбина\" протестирам срещу тези протести, обявени уж в тяхно име.    И още нещо. Имат ли право „българите в чужбина\" изобщо да се бъркат в българската политика? Знам, че този въпрос ще разгневи мнозина, известни са ми и техните аргументи. Но независимо от това смятам, че човек трябва да има пълни политически права единствено в държавата, където си плаща данъците. Да, може да критикува положението в родната си държава, но не е редно да поставя политически искания - нищо, че паспортът формално му го позволява.  Ако си „българин в чужбина\", който си плаща данъците именно в „чужбина\", тогава трябва да следиш как се харчат тези данъци в съответната страна и да влияеш с гласа си върху политическите решения. Друг е въпросът, че държавите в ЕС още не са дозрели за решението да дадат избирателни права на всички данъкоплатци, а не само на гражданите си.  ", "date": "2018.09.18", "title": "Александър Андреев, \"Дойче веле\": Това ли са \"българите в чужбина\"?"}
{"url": "http://epicenter.bg/article/-quot-Toplofikatsiya---Pernik--e-gotova-za-noviya-otoplitelen-sezon/163785/4/0", "text": "„Топлофикация - Перник” има готовност за новия отоплителен сезон. Това заяви изпълнителният директор на дружеството инж. Любомир Спасов.   „Дружеството разполага на склад с толкова много въглища, колкото не е имало през последните 15 години. Успяхме да си изпълним ремонтната програма по отношение на горивните инсталации. Затова притеснения по отношение на техническото състояние на топлоизточника нямаме“, уточни той.   „Разбира се, никой не е застрахован от евентуална авария, когато работи с машини. Да се надяваме, че и да се появят някакви сътресения, те ще се много по-малко и по-незабележими за абонатите ни от миналата година. В готовност за работа ни е основният парогенератор- пети, а в резерв сме подготвили четвърти и трети котел”, допълни директорът на дружеството в Перник.", "date": "2018.09.18", "title": "\"Топлофикация - Перник“ е готова за новия отоплителен сезон"}
{"url": "http://epicenter.bg/article/Biletite-za-mezhdugradskite-avtobusi-skachat-s-nad-10-/163792/4/0", "text": "Билетите за междуградските превози най-късно след Нова година ще скочат най-малко с 10%, пише „Монитор“.   \r\n Според Галя Топалова, управител на една от големите автобусни фирми причините за подобна мярка са доста. „Като започнем от цените на горивата, които само вървят нагоре в последните месеци. Изискванията за видеорегистратори и колани в автобусите също ще увеличат разходите за дейността ни, а също така и поскъпването на гражданската отговорност и новите тол такси от следващата година“, каза още тя за „Монитор“. По думите й друга причина за ръст на цените на услугата е увеличаването на минималната работна заплата, а същото така и кадровата криза в сектора. Топалова каза, че много трудно се намират автобусни шофьори и трябва да се плащат високи заплати, за да могат да се задържат те. \r\n   \r\n Ивайло Константинов от друг голям автобусен превозвач, каза, че засега не са взели решение за поскъпване на билетите заради плановете за въвеждане на продуктовата (екотакса). „Всяка фирма взема индивидуално решение за подобна мярка“, добави той. \r\n   \r\n Симеон Милушев от Асоциацията на автобусните превозвачи каза за „Монитор“, че наистина има достатъчно предпоставки за поскъпване - коланите, видеорегистраторите, толтакси, горива и липса на работна ръка, но в момента има и други по-остри проблеми пред бранша и един от тях са плановете на Брюксел за пълна либерализация на автобусните превози. По думите му, след инвазията на нискотарифните авиокомпании, които водят за по 20 евро туристи до България, навлизането на конкуренти от по-богати страни, с нови автобуси, готови да подбиват цените крие големи опасности за българските фирми. „По темата утре (днес - б. а.) ще имаме среща с евродепутата Петър Курумбашев по „Мобилен пакет-2“ на Макрон“, добави той. \r\n   \r\n Милушев обясни, относно поскъпването, че има и конкуренция и всички трябва да се съобразяват с нея. По думите му обаче, голяма част от нея е нелоялна и посочи за пример споделените пътувания, превърнали се в бизнес, който обаче не плаща данъци. „Освен това не бива да забравяме и ниската покупателна способност на хората, които чакат с часове, за да се качат на автобус, който е с левче по-евтин от другите“, добави браншовикът. \r\n", "date": "2018.09.18", "title": "Билетите за междуградските автобуси скачат с над 10%"}
{"url": "http://epicenter.bg/article/Drastichno-poskapvane-na-prirodniya-gaz-ot-1-oktomvri--VIDEO--/163826/4/0", "text": "Драстично поскъпване на природния газ от 1 октомври. Това предлага работната група към Комисията за енергийно и водно регулиране, предава бТВ  Преди седмица „Булгаргаз” поиска природният газ да поскъпне. В предишни такива случаи експертите от КЕВР обичайно са редуцирали искания скок, но не и този път – сега препоръчват поскъпването да се одобри.  Документът ще бъде разискван на открито заседание на комисията на 25 септември.  Докладът предвижда повишение с почти 14 процента.  Причината – очакваните по-високи доставни цени на природния газ от внос, по-високия курс на щатския долар спрямо лева, както и факта че през третото тримесечие на годината дружеството е продавало на загуба.  Ако КЕВР окончателно разреши поскъпването, по закон ще се наложи и нова актуализация на тарифите за парно и електроенергията от топлофикаците. Изчисленията сочат, че при 14% скок на природния газ, парното ще поскъпне с почти 10%. Ще поскъпне и топлата вода.  Това ще бъде четвъртото поредно увеличение на цената на природния газ от началото на годината.  През юли заради поскъпването на природния газ с малко над 10% цената на парното в страната веднъж беше повишена средно със 7,33% и като се добави още едно увеличение от 1 октомври реалното повишение за абонатите тази зима ще е над 15%.  Това е най-негативният сценарий, ако регулаторът не успее да намери резерви, които да ограничат поскъпването.  ", "date": "2018.09.18", "title": "Драстично поскъпване на природния газ от 1 октомври (ВИДЕО) "}
{"url": "http://epicenter.bg/article/Broeni-sekundi-shte-otnema-kupuvaneto-na-elektronna-vinetka-ot-terminal-za-samoobsluzhvane-/163835/4/0", "text": "Минимално време ще отнема купуването на електронна винетка за леките автомобили и превозните средства до 3,5 тона от терминал за самообслужване. От 1 януари 2019 г. винетките стават електронни и шофьорите ще могат да ги купуват от терминал за самообслужване, от уеб портал, мобилно приложение и от разпространителски офис на оператора на системата „Националното тол управление“ в АПИ. Целта е максимално удобство и улеснение на потребителите, съобщиха от Агенция \"Пътна инфраструктура\".  Днес чрез симулация бе представен начинът за купуване на електронна винетка от терминал за самообслужване. Самата система още не функционира, тъй като продължава изграждането ѝ и твърденията, че тя е отказала при представянето ѝ не отговарят на истината.  Плащането на терминалите за самообслужване няма да е кешово, а с дебитни или кредитни карти. Терминалите ще бъдат общо 500 и ще са разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им. За улеснение на пътуващите терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Целта ни е обхващане на основните транзитни потоци, преминаващи през страната ни, подчерта председателят на Управителния съвет на Агенция „Пътна инфраструктура“ инж. Светослав Глосов.  Това, което шофьорите ще трябва да попълнят последователно, е:  - регистрационния номер на автомобила;  - е-mail адрес, ако потребителят желае на електронната си поща да получи обратна информация за купената винетка;  - срок за валидност на електронната винетка - годишна, тримесечна, месечна, седмична или уикенд;  - начална дата за стартирането й.  След попълване на данни от кредитна или дебитна карта, каквито са необходими при покупките on-line, на е-mail ще се получава съобщение за купената електронна винетка. Терминалите за самообслужване не работят с пари в брой.  Освен от терминал за самообслужване, електронна винетка ще може да се купи от уеб портал и от мобилно приложение, които в момента се разработват. Последователните стъпки, които ще трябва да се направят, ще са аналогични на стъпките при купуването от терминалите. Целта е услугата да се предоставя максимално лесно и удобно. От същите терминали след 16 август 2019 г., когато ще стартира и тол системата за моторните превозни средства над 3,5 тона, ще може да се купуват и маршрутни карти.  Шофьорите, които предпочитат познатата и класическа форма за купуване на винетка от служител, също ще могат да го направят като посетят както и досега офис от разпространителската мрежа. Операторът на системата - „Националното тол управление“ в АПИ, е предвидил и тази възможност. Влизайки в уеб портала, служителят ще въвежда номера на автомобила и срока на винетката, която шофьорът предпочита.  Цените на винетките през 2019 г. се запазват същите, както и през 2018 г. Годишната е 97 лв., тримесечната - 54 лв., месечната 30 лв., а седмичната 15 лв. Предстои да се определи цената на най-новата уикенд винетка. Тя ще бъде определена с решение на Министерския съвет. Очаква се тя да бъде по-ниска от месечната или в порядъка на около 10 лв., каза инж. Глосов.  Председателят на УС на АПИ посочи, че шофьорите с годишни винетки, валидни и за определен период през 2019 г. трябва да знаят, че предстои конвертиране на хартиената винетка в електронна. Трансформирането ще може да се направи в периода до 31 януари 2019 г. Ако шофьор с валидна хартиена винетка пропусне да я конвертира в електронна, той няма да се счита за нарушител при проверка от контролен автомобил, обясни инж. Глосов. Затова стикерът, залепен на предното стъкло на автомобила, трябва да остане на мястото си до окончателното изтичане на валидността на хартиената винетка през 2019 г.  ", "date": "2018.09.18", "title": "Броени секунди ще отнема купуването на електронна винетка от терминал за самообслужване (ВИДЕО)"}
{"url": "http://epicenter.bg/article/Prostrelyaha-v-glavata-politsay-v-Sofiya/163782/3/0", "text": "Полицай от Трето районно полицейско управление в София е прострелян в главата. Извършителят е задържан, а раненият полицай е настанен в \"Пирогов\", предаде Нова телевизия.   Към 11.30 часа е получен сигнал за пострадал полицай, съобщиха от МВР. Според първоначалната информация, два патрула служители на „Охранителна полиция“ и екип на Териториална полиция на Трето РУ са отишли на адрес в кв. „Илинден“. Те реагирали незабавно на сигнал, подаден в районното управление от майката на психично болен. Когато тя отворила вратата на жилището, синът й насочил пистолет към нея. Жената успяла да се отдръпне, но синът й прострелял полицейския служител в областта на главата.   Извършителят е 21-годишно момче, което е с психични заболявания, съобщиха още от МВР, предаде БНР.   Месец и половина момчето е живяло във Франция с родителите си. Майката на момчето е подала сигнал в полицията, че в последните дни той е станал агресивен. При пристигане на патрулите на МВР тази сутрин, младият мъж е произвел изстрел с пистолет, който е преправен от газов на боен, и е незаконно притежаван.   По случая тече разследване и се изясняват обстоятелствата.   Мястото продължава да е отцепено от полицията.   Провеждат се разпити със свидетели.", "date": "2018.09.18", "title": "Психично болен простреля в главата полицай в София (Видео)"}
{"url": "http://epicenter.bg/article/Shest-toma-novi-dokazatelstva-sreshtu-Minyu-Staykov/163786/3/0", "text": "Заради шест тома нови доказателства Апелативният специализиран съд отложи с няколко часа заседанието си, на което ще решава ще останат ли за постоянно в ареста собственикът на \"Винпром Карнобат\" Миню Стайков, съпругът на сестра му - Белун Хазърбасанов и Иван Димитров, син на кмета на Карнобат.  Според представителите на държавното обвинение, тези доказателства трябва да убедят съда, че на свобода тримата могат да извършат нови престъпления, съобщава Новини.бг.  Затова и тримата спецсъдии дадоха почивка до ранния следобед, за да могат - и те, и адвокатите на тримата обвиняеми за участие в организирана престъпна група за укриване на данъци и пране на пари от цигари без бандерол, да се запознаят с новите доказателства.   Алкохолният бос бе задържан на 5 септември.    ", "date": "2018.09.18", "title": "Шест тома нови доказателства срещу Миню Стайков"}
{"url": "http://epicenter.bg/article/Mladen-Marinov--Prostrelyaniyat-politsay-e-v-stabilno-sastoyanie-/163799/3/0", "text": "Колегите са неутрализирали лицето с оглед да не произвежда последващ изстрел. Това каза на брифинг главният секретар на МВР Младен Маринов по повод случая с полицая, прострелян в главата от психично болен мъж в столичния квартал \"Илинден\".   Маринов уточни, че простреляният полицай е 34-годишен, с 10 години стаж. Разговарях с него, в стабилно състояние е. Куршумът не е засегнал кръвоносни съдове, поясни Маринов.   Той каза, че психично болният мъж е стрелял по посока на майка си. Колегите са реагирали и не са му позволили да произведе втори изстрел. Вероятно пистолетът е самоделен, но това впоследствие ще се установи, посочи още Младен Маринов.   Имало е седем служители на МВР в момента, когато е произведен изстрелът, заяви директорът на СДВР Ивайло Иванов, предаде  Novini.bg .   Освен извършителят, са задържани майка му и още едно лице, което е в роднински отношения. Колегите извършват оглед, образувано е досъдебно произовдство, добави той.   Допреди един месец този човек е живял в чужбина. Майката е подала сигнал днес, че от няколко дни лицето се държи неадекватно и има опасност да прояви агресия, каза още Ивайло Иванов.  ", "date": "2018.09.18", "title": "Младен Маринов: Простреляният полицай е в стабилно състояние!"}
{"url": "http://epicenter.bg/article/Aresti-za-shefove-na-gorskoto-v-Sofiysko-zaradi-nelegalna-sech-i-targoviya-/163803/3/0", "text": "Днес, 18.09.2018 г., Специализираната прокуратура извършва претърсвания в служебни помещения в Регионална дирекция по горите – София и в Държавно горско стопанство – Своге. Извършват се претърсвания в жилища в гр. София и гр. Своге, както и в база в с. Батулия, общ. Своге. Това съобщиха от пресцентъра на държавното обвинение.  Действията на Специализираната прокуратура са в рамките на разследване срещу организирана престъпна група, състояща се от длъжностни лица в Държавно горско стопанство – Своге и ръководена от директора на Регионална дирекция по горите – София.  Групата е създадена с користна цел и е извършвала незаконен добив и търговия с дървен материал в периода от 2014 г. до настоящия момент. Налице са доказателства за извършени от организираната престъпна група кражби на части от специализирана горска техника, умишлен палеж на автомобил и държане на огнестрелни оръжия, без надлежно разрешение.  Към момента са задържани ръководителят - директор на Регионална дирекция по горите – София и четирима от членовете на организираната престъпна група, сред които са директорът на Държавно горско стопанство – Своге, двама горски стражари от ДГС - Своге и още едно лице.  При извършеното претърсване в базата в с. Батулия, общ. Своге, стопанисвана от двама от членовете на групата са открити и незаконно държани 5 пушки и голямо количество боеприпаси.  Действията по претърсване и разпити на свидетели продължават и в момента.  Повече информация по разследването ще бъде предоставена утре – 19.09.2018 г.  ", "date": "2018.09.18", "title": "Арести за шефове на горското в Софийско заради нелегална сеч и търговия "}
{"url": "http://epicenter.bg/article/Dvama-dushi-zaginaha-sled-kato-kolata-im-se-zabi-v-darvo/163808/3/0", "text": "Двама души са загинали при катастрофа на пътя Бяла Слатина - село Попица, съобщиха от пресцентъра на МВР. Сигналът за пътния инцидент е подаден малко след 13.40 часа.   По първоначални данни лек автомобил се е ударил в дърво. На място са загинали млади мъж и жена на видима възраст около 20 години. Самоличността им предстои да бъде изяснена. От удара е изхвръкнала газова бутилка, която е обезопасена от служителите на реда. Извършва се оглед на място.   По случая е образувано досъдебно производство.  ", "date": "2018.09.18", "title": "Двама души загинаха след като колата им се заби в дърво"}
{"url": "http://epicenter.bg/article/Spored-prokuraturata-Minyu-Staykov-e-iztochil-okolo-7-mln--lv--ot-evrofondove--VIDEO--/163832/3/0", "text": "Специализираният съд решава дали да остави в ареста алкохолния бос Миню Стайков, както и Иван Димитров, и Белун Хазърбасанов. В началото на месеца те бяха задържани за производство на нелегални цигари в Карнобат, предаде бТВ.  Заседанието беше отложено заради 6 тома нови доказателства, които не бяха стигнали не само до защитата, но и до съда.  Според адвокатите, задържането е необосновано. Според обвинението – Стайков е участвал в измами по програмата „Млад Фермер” и е злоупотребявал с европейски пари.  От прокуратурата цитираха показания на деветима свидетели, чиито родители работели във фирмите на Миню Стайков и са кандидатствали за пари по европейската програма \"Млад фермер\".  \"Той е използвал лица, които са до 28 години, каквото е изискването за участието в тази програма, да регистрират себе си като еднолични търговци, които да участват в програмата, по която отпускат средства. Към момента сме установили, че към седем милиона лева са усвоените средства по програмата, и съответно така наречените обратни писма, с които те обявяват, че придобитите от тях суми ще бъдат предадени на господин Стайков“, каза прокурор Димитър Петров.  Обвинението срещу всеки един от тримата е отделно. Това личи от факта, че съдът е приел, че за единия, който е обвинен за данъчни престъпления, няма факти за данъчни престъпления, за другия – няма данни да е участвал в производство на цигари”, заяви Ина Лулчева, адвокат на Иван Димитров.  ", "date": "2018.09.18", "title": "Според прокуратурата Миню Стайков е източил около 7 млн. лв. от еврофондове (ВИДЕО) "}
{"url": "http://epicenter.bg/article/Karakachanov--70--ot-balgarite-podkrepyat-vavezhdaneto-na-zadalzhitelna-voenna-sluzhba/163813/2/0", "text": "Над 70 % от българското общество подкрепя въвеждането на задължителна военна служба, а над четири от петима българи са за възстановяване на трудови войски. Тези резултати от проучване на Министерството на отбраната съобщи вицепремиерът и министър на отбраната Красимир Каракачанов на годишната конференция на началниците на военните полиции на страните от НАТО, предаде БНР.   Каракачанов се обяви за максимално широк дебат по темата за доброволната военна служба.   Военният министър не допусна удължаване на срока за предоставяне на оферти за нов изтребители. Срокът, поставен от министерството, е 1-ви октомври.   \"Никой не бърза. Има още две седмици, ако удължа срока по искане на един от потенциалните участници, това означава да вкарам другите в неравнопоставено положение и те да имат основание да мислят и дори да го кажат, че някой предварително нещо е нагласил, че се нарушава процедурата\", уточни Каракачанов.   Според плановете България трябва да купи на първо време до осем изтребителя. Стойността е около 1,8 милиарда лева с ДДС за няколко години.   В годишната конференция на началниците на военните полиции на страните от НАТО, чийто домакин е Служба \"Военна полиция\" в София, участват 78 представители на 32 държави. В събитието участват представители на стратегическите командвания на НАТО, командните структури, както и от центровете за усъвършенстване в Полша и Италия.", "date": "2018.09.18", "title": "Каракачанов: 70% от българите подкрепят въвеждането на задължителна военна служба"}
{"url": "http://epicenter.bg/article/Iliyana-Yotova-otkri-uchebnata-godina-v-balgarskoto-uchilishte-v-Bratislava/163814/2/0", "text": "70-ата юбилейна учебна година в Българското средно училище „Христо Ботев“ в словашката столица Братислава откри вицепрезидентът Илияна Йотова, съобщиха от прессекретариата на държавния глава. „Аз съм българче“ и български народни песни огласиха двора на учебното заведение. В тържеството се включиха и деца от българската частна детска градина, която функционира към училището.  „Преди 70 години няколко български и словашки деца, а днес вече над 100 прекрачват прага на едно от най-авторитетните училища в Словакия. Все братя славяни, Кирило-Методиевото дело е мощен фактор за единение на нашите славянски народи“, отбеляза вицепрезидентът. Илияна Йотова припомни, че делото на Кирил и Методий започва от тези земи, за да стигне до българските земи, където е спасено и дава началото на третата християнска цивилизация – славянската.  С думи на благодарност и признателност вицепрезидентът се обърна към учителите и родителите, които с упоритост и духовна сила пазят този храм на българския дух, далеч от Родината.  „Наша мисия, която трябва да привлича все повече последователи, е българският език да се изучава на все повече места по света. За да разпространяваме красивия ни език, древна българска история и богата култура“, отбеляза вицепрезидентът.  Илияна Йотова пожела на учениците да бъдат любознателни и усърдни в учението. Вицепрезидентът завърши приветственото си слово с думите на Константин Кирил-Философ от „Проглас от Евангелието“: Голи са без книги всички народи. „В едно от най-върховите постижения на Златния век на българската литература „Учително евангелие“ Константин Преславски пише: „Търсете книгите, защото в тях ще намерите вечния живот.“ На добър час!“, заяви Илияна Йотова.  Вицепрезидентът подари на училището златна плочка с изписани на нея кирилски букви, най-новото фототипно издание на „История славянобългарска“ на Зографския манастир и превод на няколко езика на стиховете на патрона на училището Христо Ботев. Директорът Даниела Дойнова връчи на Илияна Йотова почетен плакет за 70-ия юбилей и книжки с произведения на учениците. На среща с вицепрезидента учителският колектив разказа за своята дейност.  ", "date": "2018.09.18", "title": "Илияна Йотова откри учебната година в българското училище в Братислава"}
{"url": "http://epicenter.bg/article/Otnovo-naprezhenie-zaradi-chumata-po-dobitaka-v-Strandzha/163817/2/0", "text": "Отново напрежение заради чумата по добитъка в Странджа. Протести и жива верига пред автомобил с експерти на Земеделското министерство и ветеринари от Областната дирекция по безопасност на храните.   Наложи се и намесата на полицията. Сблъсъците се разиграха в Ямбол по време на заседание на Областния кризисен щаб за справяне с чумата по дребните преживни животни, предаде Нова телевизия.   В основата е казусът с ферма в Болярово. Там стопаните трети месец не допускат ветеринари за повторни проби от животните. Мотивът им е, че има манипулация на първите проби за чума. Случаят стигна и до главния прокурор Сотир Цацаров.   Заради отказа им да допуснат ветеринарните власти Българската агенция по безопасност на храните (БАБХ) ги даде на прокуратурата.   Междувременно стана ясно, че до момента в същото стопанство са починали 11 овце. В стадото беше открита положителна проба на заболяването чума по дребните преживни животни в началото на юни. До този момент стопаните на фермата и протестиращи в тяхна защита младежи не допускаха ветеринарните лекари да вземат втора проба.   „Смъртните случаи са от последните пет дни, като тази сутрин също е имало починало животно“, каза собственичката на стопанството Ани Петрова, предаде Дарик. Според нея причината е преяждане.   Ана Петрова призна, че до днес има умрели 11 овце в стадото й, но отрича във фермата да има чума: \"Никаква чума! Ние си имаме протокол от аутопсията на животните, която сме си направили с частно лице, чието име няма да спомена, държавен служител. До ден днешен никой не се заинтересува от умрелите ми животни. Имам осем загробени животни до момента и трите ми животни още стоят незагробени\".  ", "date": "2018.09.18", "title": "Отново напрежение заради чумата по добитъка в Странджа, измира стадото на Ани от Болярово"}
{"url": "http://epicenter.bg/article/Valentin-Radev-i-Rumen-Radev/163819/2/48", "text": ", съобщиха пред   източници от Министерски съвет.   В документа МВР-шефът в оставка обяснява мотивите за искания от правителството указ за освобождаването на Младен Маринов от сегашния му пост. Съгласувателното писмо е изпратено  в 11,30 часа, обясниха още правителствените ни източници.   \" потвърдиха пред    и от прессекретариата на държавния глава.   Около 15 часа днес на въпрос медията ни за казуса с Младен Маринов и настояването на президента да получи документа за съгласуване, премиерът Бойко Борисов заяви, че такова писмо вече е изпратено от министъра на вътрешните работи.   .   Председателят на парламентарната група на ГЕРБ Цветан Цветанов заяви днес пред Нова телевизия, че ако президентът не освободи Младен Маринов, то парламентът няма да гласува кандидатурата му за вътрешен министър.   По-рано днес, президентът Румен Радев обясни решението си да не подпише указа до този момент така: „Не става въпрос за война между институциите, а за спазване на закона. Законът не се коментира, а се спазва. Изглежда за правителството е непосилна задача да спазят закона и това не е първият случай“.  „ , заяви Румен Радев.     .„ каза тази сутрин премиерът.   ", "date": "2018.09.18", "title": "МВР-шефът е изпратил до президента съгласувателно писмо за указа на Младен Маринов"}
{"url": "http://epicenter.bg/article/Vtori-forum-na-pobratimenite-balgarski-i-ruski-gradove-se-provede-kray-Varna/163820/2/0", "text": "Втори форум на побратимените български и руски градове се проведе днес край Варна, във връзка със 110-та годишнина от създаването на най-стария български черноморски курорт „Св. Св. Константин и Елена”. В срещата, организирана от Община Варна, Националното сдружение на общините в Република България, Руския културно-информационен център в България и Генералното консулство на Руската федерация във Варна, се включиха представители на 20 руски и 8 български града. Миналата година първото издание на форума бе посветено на 60-годишнината на курорта „Златни пясъци”. Това съобщиха от пресцентъра на Община Варна.   „Вярвам, че подобни двустранни срещи дават възможност за споделяне на различни идеи и партньорства във всички сфери на обществения живот – в туризма, в образованието, културата, спорта”, заяви при откриването на форума кметът на Варна Иван Портних. Той отчете, че по данни на летището през този сезон руските туристите в града и региона отбелязват ръст от 5 на сто. „Надявам се тази тенденция да продължи, още повече, че работим по идеята за превръщане на Варна в дестинация за четири сезона – чрез още по-активно развитие на балнеотуризма, на културния календар, за да привличаме повече гости в нашия град”, допълни кметът.   „Този форум според нас се превръща в перспективна възможност за укрепване на преките контакти между регионите в Русия и България”, заяви посланикът на Руската федерация у нас Н. Пр. Анатолий Макаров. Той отчете, че побратимените градове вече са 100, като постъпват и нови предложения. По неговите думи, в резултат на развитие на постигната договореност в периода от 1 до 5 октомври в България ще бъдат проведени Дни на Москва – в София, Плевен и Варна, по време на които ще има много спортни и културни събития. От думите на посланика стана ясно, че търговският обмен между България и Русия от януари до юни т.г., в сравнение със същия период на м.г., се е свил с 10 % до 1,8 млрд. долара. „За да бъде променена тази негативна тенденция, може да се активират междурегионалните икономически връзки, между малките и средни предприятия на местно ниво, да се продължи с провеждането на различни изложения. Вярвам, че планираното за месец октомври заседание на междуправителствената руско-българска комисия по икономическо и научно-техническо сътрудничество ще окаже позитивно влияние върху различните сектори на икономиката на нашите държави”, каза още Н. Пр. Анатолий Макаров. Той допълни, че януари до юли т.г. над 336 000 руски туристи са посетили България. „Заинтересовани сме да увеличим туристическия поток към Вашата страна”, допълни той.       Приветствия към участниците във форума отправиха Павел Журавльов, директор на Руския културно-информационен център в България, Стоян Пасев, областен управител на Варна, Донка Михайлова – зам.-председател на НСОРБ и кмет на Троян, Виолета Берова, генерален мениджър на хотел „Астор Гардън” – домакин на събитието. От името на министъра на туризма Николина Ангелкова бе прочетен поздравителен адрес от Албена Методиева – директор на дирекция „Маркетинг, реклама и информация в туризма”.     По-късно кметът на Варна Иван Портних проведе протоколни срещи със Светлана Калинина – зам.-кмет на Новоросийск, който е побратимен град с Варна, както и с Юрий Долгих, кмет на Воркута – град, с който се водят разговори за подписване на меморандум за сътрудничество. По-късно форумът продължи с кръгла маса на тема „Устойчиво развитие на туризма, с помощта на културата – добри практики в България и Русия”. Ден по-рано ВСУ „Черноризец Храбър” бе домакин на дискусия, посветена на дигитализацията в образованието.        ", "date": "2018.09.18", "title": "Втори форум на побратимените български и руски градове се проведе край Варна"}
{"url": "http://epicenter.bg/article/Zashtitnikat-na-Sergey-Antonov--Dayte-mi-dokumentatsiyata-za-imotite-na-Simeon--/163821/2/0", "text": "Видният италиански юрист проф. Джжузепе Консоло, който защитаваше Сергей Антонов, иска да допринесе за решаването на казуса с т.нар. царски имоти. Консоло бе адвокат на Антонов в прочутото дело за опита за убийство на папа Йоан-Павел II и т.нар. \"българска следа\". Консоло моли за документите по делото „Врана“, за да допринесе за прекратяването на спора.  Това става ясно от негова позиция, качена на страницата му в интернет.  Юристът посочва, че попаднал на новината за решението на съда да отнеме двореца „Врана“ от Симеон II в уебпространството.  „ , пише Консоло. И така обяснява интереса си към казуса с т.нар. царски имоти.  , се казва още в позицията на проф. Консоло.  Той споделя изумлението си от това, че  “. Видният юрист не крие, че според него е „по-уместно и адекватно“ във „Врана“ да живее царското семейство, отколкото „някое държавно учреждение, в което надали ще се намери някой, който да отговаря на висотата на царския чертог.“  , казва още той.   И завършва така:          ", "date": "2018.09.18", "title": "Защитникът на Сергей Антонов: Дайте ми документацията за имотите на Симеон! Искам да реша казуса!"}
{"url": "http://epicenter.bg/article/Radev-priema-intelektualtsi--zovyashti-kam-natsionalno-edinenie--Plevneliev-ne-im-obarnal-vnimanie/163825/2/0", "text": "Президентът Румен Радев ще приеме утре Инициативен комитет, начело с акад. Георги Марков, който призовава за единение на българската нация.  Инициативата, под която стоят подписите на 32-ма видни интелектуалци, е от 2015 г., но предишният президент Росен Плевнелиев не й обърнал внимание.    В документа се предлага „празникът 6 септември – Ден на Съединението на България, да честваме и като Ден на Единението на нацията“.  Той завършва така:    На 17 септември инициаторите дадоха пресконференция в БТА. На която призоваха президента Румен Радев да застане начело на похода за единението на българите. Те напомниха, че през 2018 г. се навършват 100 години от Войнишкото въстание, което бележи началото на трагични събития, в които едни българи погубват други българи все в името на България.  Ето и пълният текст на документа: ", "date": "2018.09.18", "title": "Радев приема интелектуалци, зовящи към национално единение! Плевнелиев не им обърнал внимание"}
{"url": "http://epicenter.bg/article/Krasimir-Karakachanov--Nyakoy-e-zabludil-prezidenta-Radev-po-sluchaya-s-ukaza-na-Marinov/163827/2/0", "text": "Някой е заблудил президента Румен Радев по случая с указа за освобождаването на главния секретар на МВР Младен Маринов.  Такава теза разви в предаването \"Лице в лице\" по БТВ вицепремиерът Красимир Каракачанов.     \"Не бих искал да наричам диалога между Борисов и Радев война, по-скоро е излишна конфронтация. Президентът твърди, че указа за освобождаване на Младен Маринов не е съгласуван с него. Тук не става въпрос за назначаване, а за освобождаване. Съгласува се указ за назначение\", каза в ефира на БТВ вицепремиерът Красимир Каракачанов.     Той подчерта, че \"не вижда какво има да се съгласува\", защото \"проектът е издържан юридически\".  \"Народното събрание преценява дали въпросният човек ще бъде избран за министър. Ако един висш полицай пожелае да бъде освободен, какво може да го спре. Смятам, че някой е заблудил президента в този случай\", подчерта вицепремиерът и министър на отбраната.  После продължи така:  \"Аз говоря за логика. Смятам, че не е нормално подобен формален акт да бъде повод за такава драма между институциите. Тук не виждам логика. Българският политически живот 28 години е алогичен, затова в момента сме по-зле от Албания. Там има логика на развитие, у нас всичко е на принципа на конфронтацията и на принципа да прецакаш другия.\"     \"Аз няма да вляза в подобна институционална война, на 53 години съм. Политическият елит 28 години без логика създава една практика, която не можем да наречем в никакъв случай полезна за държавността. Ако утре няма указ, няма как да бъде гласуван министерският пост на Маринов. Стига с тези войни, 28 години воюване помежду си. Никой не спечели от тези войни\", продължи емоционално Каракачанов.     \"Трудно се справя политик в системата на МВР. За половин мандат, докато навлезеш, трябва да си ходиш. Мисля, че кандидатурата на Маринов е добра - той е минал по цялата стълбичка. Имам и лично впечатление за него. Познавам го и от двете страни на барикадата, знам начина му на мислене\", каза още лидерът на ВМРО.     Каракачанов коментира и темата с мигрантите, вчера той инспектира българо-туската граница.  \"За последните 40 дни не са допуснати 232 нелегални мигранти на границата при Малко Търново. Забелязва се, че част от полицаите на турска територия, които спираха мигрантите, са се оттеглили. Затова ние трябва да вземем съответните мерки. Аз съм доволен от това, което правят на терен момчетата, вчера бях на проверка. МВР и Министерството на отбраната се държат като български пазители на границата, оградата е наред. Проблеми има, те са свързани с недостига на техника, оборудване за нощно виждане, например. Тази сутрин разговарях с премиера, новата доставка от около 150 джипа - от нея да бъде отделена част за специалните части\", каза още Каракачанов.   „Най-разумният и честен вариант към нашите избиратели е да се явим на европейските избори заедно. Зависи дали тримата лидери ще потиснем личното си его”, отговори лидерът на ВМРО на въпроса дали трите партии в Обединените патриоти ще се явят заедно на европейските избори догодина.     ", "date": "2018.09.18", "title": "Красимир Каракачанов: Някой е заблудил президента Радев по случая с указа на Маринов (ВИДЕО)"}
{"url": "http://epicenter.bg/article/Tsacheva--Ostavam-ministar-na-pravosadieto--nyama-da-hodya-v-Cherna-gora-ili-v-KS/163829/2/0", "text": "„Считам, че много енергия от всички страни се хвърли по темата за оставката на Младен Маринов. Несъвместимост по отношение на постовете, в които в момента заема, след като заеме новата позиция, ще възникнат, но след като той е подал искане да му бъде прекратено правоотношение, коректно беше Министерският съвет да гласува с предложение до президента за издаване на указ - т.е от уважение и зачитане към президентската институция правителството внесе документи в президентството“. Така министърът на правосъдието Цецка Цачева ситуацията около отлагането на освобождаването на Младен Маринов от поста му като главен секретар на МВР. Това стана, защото президентът отложи указа си последните дни.   Младен Маринов е предложен за министър на вътрешните работи, но за да встъпи в длъжност, трябва да бъде освободен от поста си на главен секретар на МВР.   Към този момент в Министерството на правосъдието все още няма указ за полагане на държавния печат. Чисто юридическо ми мнение е, че е възможно да се приеме решение от Народното събрание за освобождаването на Младен Маринов. Но пак повтарям - правителството го направи като уважение към президентството, заяви още министърът на правосъдието. Това решение, което премиерът взе, е правилното решение.   Продължавам да бъда министър на правосъдието. Така Цецка Цачева коментира информациите, че е обсъждан вариантът тя да напусне правителството и да бъде пратена за посланик в Черна гора или в Конституцонния съд.   „Повече от месец в различни сайтове се върти тази новина“, коментира тя. И допълни, че в статиите се твърди, че тя или ще бъде изпратена за посланик в Черна гора, или ще бъде предложена за член на Конституционния съд.   Подобни разговори с мен не са водени, подобни предложения няма. Продължавам да бъда министър на правосъдието, обясни Цецка Цачева.   На въпрос дали би приела подобни предложения, тя отговори, че напускането на министерския пост за нея е бягство от отговорност. Ние сме заявили пълен мандат и е несериозно да се говори, каза правосъдният министър.", "date": "2018.09.18", "title": "Цачева: Може и без указ да се освободи Маринов, но беше жест към президента"}
{"url": "http://epicenter.bg/article/Razbraha-se--Naznachen-e-vremenen-direktor-na-Instituta-po-meteorologiya-/163830/2/0", "text": "Проф. Пламен Нинов, който е който е зам.- директор на Института, става временно изпълняващ длъжността директор на Националния институт по метеорология и хидрология (НИМХ), съобщиха от БАН.  Управителният съвет на БАН е предложил на Председателя на БАН да назначи за временно изпълняващ длъжността директор на НИМХ проф. Пламен Нинов.  Проф. Нинов е предложен от Общото събрание на учените в НИМХ-БАН и ще встъпи в длъжност утре, 19.09.2018 г.  Миналата седмица учените отново издигнаха бившия си шеф проф. Христомир Брънзов, който беше отстранен от този пост. Втората кандидатура бе на проф. Пламен Нинов, която бе по-приемлива за ръководството на БАН.  ", "date": "2018.09.18", "title": "Разбраха се! Назначен е временен директор на Института по метеорология "}
