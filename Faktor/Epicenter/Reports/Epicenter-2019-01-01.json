{"url": "http://epicenter.bg/article/-Razkriha-nelegalen-tseh-za-tyutyun--opakoval-go-kato-koteshka-hrana/171923/2/0", "text": "Нелегален цех за рязане на тютюн разкриха митнически служители от отдел \"Митническо разузнаване и разследване\" на Столичната митница. Това съобщиха от институцията. На 29 декември инспекторите проверили склад в Нови Искър и установили, че в едно от помещенията е оборудван цех за рязане и обработка на тютюн. На място е открито професионално оборудване - машини за рязане, вани за овлажняване на тютюна и машина за ароматизиране. Освен ненарязан тютюн и тютюн в процес на преработка митническите служители открили и вече опакован тютюн, както и празни опаковки. Според откритите на място материали, след обработката тютюнът се опаковал в чували, етикетирани като котешка храна, или в консервени кутии с етикети на консервирани домати или боб. Разпространението на тютюна вероятно е извършвано чрез пратки. Техниката на обработка, включваща ароматизиране, подсказва, че на следващ етап тютюнът вероятно е смесван и със сиропи с цел да се използва като тютюн за наргилета, се казва в съобщението. Наред с това на място са установени и празни опаковки за тютюн с името на известна марка тютюн за пушене, както и множество цигарени филтри и хартиени тръби за цигари.   Процесът по обработката на тютюна се е осъществявала при лоши хигиенни условия, без да се спазват технологичните изисквания при производствената манипулация на суровия тютюн, което крие потенциална опасност за здравето на потребителите.   Общото количество на откритите и иззети акцизни стоки е 228 кг. Иззети са и всички машини и съоръжения, послужили за незаконното производство, като машина за рязане, машина за варене /вана/, машина за затваряне на консерви, центрофуга, горелка, поточна линия  и др. По случая е образувано досъдебно производство по описа на Митница Столична под надзора на Районна прокуратура София. Работата по случая продължава, съобщават от агенция Митници.  ", "date": "2019.01.01", "title": " Разкриха нелегален цех за тютюн, опаковал го като котешка храна"}
{"url": "http://epicenter.bg/article/Borisov-v-novogodishno-poslanie-vav-feysbuk--Dokazahme--che-mozhem-da-badem-lider-v-regiona-/171894/2/0", "text": "\"Измина една дълга година, изпълнена с много предизвикателства. За първи път България пое председателството на Съвета на ЕС. Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит. Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите.\"   Това написа във фейсбук премиерът Бойко Борисов в послание за Новата 2019 година. \"През годината работихме активно и във вътрешен план. В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение\", отчете още министър-председателят.   И завърши с пожелание: \"Нека през 2019 година заедно да работим за надграждане на постигнатото и да бъде по-добра за всички! Честита Нова Година!\"  ", "date": "2019.01.01", "title": "Борисов в новогодишно послание във фейсбук: Доказахме, че можем да бъдем лидер в региона!"}
{"url": "http://epicenter.bg/article/Ninova--2019-e-godina-za-smeli-resheniya-i-deystviya--Vyarvam--che-nosi-kraya-na-statukvoto-i-promyana-/171895/2/0", "text": "\"Скъпи българи, нека да ни е честита и мирна новата година. 2019 ще бъде преломна\", пожела в новогодишно послание във фейсбук лидерът на БСП Корнелия Нинова.   \"2019 е година за смели решения и действия. Вярвам, че тя носи края на статуквото и промяна към по-добро за българите, за България и за Европа. В основата на тази промяна ще бъде всеки един от нас. Защото сме свободни и силни хора, които милеем за българщината, борим се за правата си и тачим семейството си. Пожелавам ви здраве, лична реализация, сили и вяра, че ще променим живота си. Бъдете уважавани в обществото и обичани от близки и приятели. На добър час през новата 2019 г.\", написа още във фейсбук лидерът на левицата.  ", "date": "2019.01.01", "title": "Нинова: 2019 е година за смели решения и действия! Вярвам, че носи края на статуквото и промяна!"}
{"url": "http://epicenter.bg/article/1-yanuari-ni-posreshta-s-oblatsi--posle---slantse-/171896/2/0", "text": "През първия ден от новата година облачността над страната ще е значителна, но след обяд над югозападните райони ще има и слънчеви часове. Почти без валежи. Вятърът ще е слаб до умерен, от север-североизток.  Максималните температури ще са предимно между 1 и 6 градуса. Над Черноморието облачността ще е значителна, а след обяд по южното крайбрежие ще превали дъжд. Ще духа до умерен североизточен вятър. Максималните температури ще са между 4 и 7 градуса. В планините ще е подходящо за туризъм. Облачността ще е значителна, но само на отделни места ще превали слаб сняг. Максималната температура на височина 1200 м ще е около минус 3 градуса, на 2000 метра - около минус 7 градуса. ", "date": "2019.01.01", "title": "1 януари ни посреща с облаци, после - слънце "}
{"url": "http://epicenter.bg/article/Ot-dnes-vlizat-v-sila-elektronnite-vinetki--tsenata-e-bez-promyana/171897/2/0", "text": "От днес влизат в сила новите електронни винетки, които бяха пуснати за продажба от 17 декември. За последните две седмици са закупени 13 000 е-стикери. Информацията е на  Агенция „Пътна инфраструктура”, цитирана от БНТ.  Отпада необходимостта да се залепва хартиен стикер на предното стъкло на автомобила. Над 100 тол-патрули ще следят по пътищата дали сме с валиден стикер за платена пътна такса.  През 2019-а се очаква поетапно да бъде въведена и тол-системата за тежкотоварните автомобили.  13-те хиляди закупени винетки от 17 декември, когато започна продажбата, са за 1,3 млн. лв. Конвертираните хартиени в електронни стикери са 47 000, съобщиха още от Агенция „Пътна инфраструктура”. Електронните винетки могат да се купят уейбсайт на Агенцията bgtoll.bg, през мобилното приложение, през 500 терминали за самообслужване, разположени в бензиностанциите, в областните пътни управления. Може да се заплати на каса с пари в брой. Хартиените винетки, чийто срок изтича през 2019-а, също ще важат. Цената на стикерите остава през промяна. Въвежда се и уикенд винетка на цена от 10 лева, която ще важи от петък в 12 ч. до неделя в 23:59 ч.  Глобата за шофиране без винетка е 300 лева.", "date": "2019.01.01", "title": "От днес влизат в сила електронните винетки, цената е без промяна"}
{"url": "http://epicenter.bg/article/Praznuvame-dnes-Vasilyovden-/171898/2/0", "text": "Днес, 1 януари, е Васильовден! Във всички епархии на Българската православна църква ще бъде отслужена тържествена света литургия по повод Васильовден или Сурваки.  На този ден църквата почита Св. Василий Велики - един от ранните християнски философи.  Вечерта срещу Сурваки стопанката приготвя традиционната баница от точени кори и сирене. В нея се слагат късмет, увити около дрянови клонки, и пара. В дванадесетия час най-възрастният представител в семейството завърта баницата и всеки получава парчето, което е спряло пред него. Народът смята дряновото дърво за едно от най-здравите дървесни видове у нас. То е най-ранното разпъпило и разцъфнало дърво, но неговите плодове се берат последни. Те се използват в народната ни медицина.  Поднася се пача, направена от главата на коледното прасе, или самата глава - сварена. Обредната погача е прясна пита, нашарена само с вилица, със сребърна пара, дрянови клонки или късмети, наречени за всеки от къщата. Приготвят се също кокошка (или пуйка), торта, мед, жито, орехи, ошав. На трапезата трябва да има също чесън и кромид лук.  На самия празник минават и групи от деца, които също сурвакат стопаните на къщите. Самото сурвакане се явява един вид продължение на коледарските благословии.    Кукерите са мъже, облечени в женски дрехи, украсени с маски на животни и птици, и често силно гримирани. Появата им съвпада с периода на т. нар. Мръсни, Не кръстени дни. Такъв е и смисълът на този своеобразен мъжки карнавал - да предпази от злото, да пропъди демоните и злите сили надалече. Подготовката е дълга.   Любими персонажи са младоженец, свещеник, кум и кума, свекър и свекърва, девер и зълва. С тази „сватба\" вървят циганин, мечкар и пр., които отговарят за атракциите, докато „свещеникът\" извършва „венчавката\". Разиграва се истински комедиен театър, понякога има и живи мечки.   Съвременни организирани форми, като фестивала „Сурвакари и кукери\" в Перник, поддържат този народен обичай. Смята се, че ако нощта срещу Нова година е ясна, годината ще е здрава, ако е облачна - ще има болести. Каквото е времето на Нова година, такова ще е през целия месец.", "date": "2019.01.01", "title": "Празнуваме днес Васильовден!"}
{"url": "http://epicenter.bg/article/Tsveta-Karayancheva--Chestita-2019-a--Da-gradim-i-da-opazim-tozi-nash-zemetrasen-Balkanski-Vavilon-/171899/2/0", "text": "Скъпи сънародници, пожелавам Ви новата 2019 г. да донесе на всички ни светли хоризонти, положителни емоции и силата да вярваме в себе си, да градим и да опазим този наш земетръсен Балкански Вавилон, който дедите ни са завещали да обитаваме.   Това е написала в профила си в социалната мрежа \"Фейсбук\" Цвета Караянчева - председател на Народното събрание.   \"Желая ви стремглаво ново начало и нови възможности. И не забравяйте, че границите са вътре в нас и само от нас зависи да ги прекосим. Честита Нова 2019-а година\", е посланието на Караянчева за новата година. ", "date": "2019.01.01", "title": "Цвета Караянчева: Честита 2019-а! Да градим и да опазим този наш земетръсен Балкански Вавилон!"}
{"url": "http://epicenter.bg/article/Nad-600-dushi-sa-potarsili-pomosht-v--Pirogov--v-novogodishnata-nosht/171901/2/0", "text": "Изключително натоварено дежурство са имало медиците в „Пирогов“ в новогодишната нощ, съобщи говорителят на лечебното заведение Мария Пойразова, цитирана от Нова телевизия. Близо 600 души са преминали през спешното отделение на института. Най-много пациенти са потърсили помощ в травматологичния кабинет. Това са предимно пострадали след употреба на пиратки. Петима от тях са били хоспитализирани. Най-тежкият случай е на 16-годишно момче, което е загубило част от третия си пръст.   През токсикологията са преминали по-малко хора в сравнение с предишни години. Двама мъже на около 60 години и две непълнолетни момичета остават за лечение там заради прекомерна употреба на спиртни напитки. Източник Нова тв", "date": "2019.01.01", "title": "Над 600 души са потърсили помощ в „Пирогов” в новогодишната нощ"}
{"url": "http://epicenter.bg/article/Nay-niskata-rabotna-zaplata-stava-560-leva--poskapvat-vodata-i-prirodniya-gaz/171903/2/0", "text": "  Увеличава се цената на водата и природния газ от 1 януари 2019 г.   В 26 населени места цената на водата ще поскъпне с до 10 на сто. Предварителните разчети сочат, че най-голямо ще е поскъпването на ВиК услугите в Бургас – с 27 стотинки, и в София – с около 20 стотинки. Най-скъпа ще е водата в Шумен, където от новата година един кубик ще струва 3.40 лева. Над 3 лева ще е водата и в Добрич, Силистра, Варна и Враца. Единствено в Кърджали ще се отчете промяна в цената на услугата с около 1,5%.   В сила влиза Бюджетът за 2019 г. Планираните приходи са в размер на 25.6 млрд. лв., а 23.1 млрд. от тях трябва да са от данъци. Разходите са в размер на 13.3 млрд. лв., като най-много от тях ще отидат за заплати – 5.1 млрд. лв. 80 млн. лв. са предвидени за предотвратяване и преодоляване на последиците от бедствия. Общините ще могат да разчитат на трансфери в размер на 3.7 млрд. лв.   В сферата на социалната политика са предвидени 40.4 млн. лв. допълнително. Увеличението на възнагражденията на педагогическия персонал ще е средно с 20%.  През 2019 г. жените ще се пенсионират на навършени 61 г. 4 м. и осигурителен стаж от 35 г. 8 м. Увеличението е с по два месеца. Мъжете ще се пенсионират при навършени 64 г. 2 м., като увеличението е с 1 месец. Осигурителният им стаж ще трябва да бъде 38 г. 8 м., което е с 2 месеца повече в сравнение с 2018 г. Стойността на всяка година осигурителен стаж във формулата за изчисляване на пенсиите се увеличава от 1.169 на 1.2. Този коефициент ще се прилага при изчисляването на размерите на новите пенсии, които ще се отпускат.  Минималната основна работна заплата за директор на училище, детска градина и обслужващо звено става 1140 лв., на заместник-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател - 1005 лв. Предвидени са 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя.  От 1 януари 2019 г.   Промяната се налага, за да има справедливо определяне на заплащането за различните длъжности в обхвата на едно и също военно звание. С промяната в заплащането се цели оптимизиране на възможностите за попълване на длъжности, за които се изисква допълнителен образователен ценз, квалификация, професионален опит. Според Министерството на отбраната това е стъпка към преодоляване на некомплекта във въоръжените сили. С промените ще има по-големи разлики във възнагражденията на отделните категории военнослужещи, като стимул за по-качествено изпълнение на функционалните задължения и за повишаване на квалификацията.    като с това се отменят и разпоредбите за издаване на хартиени винетки. Също от 1 януари се активира и смесената електронна система за различните категории автомобили на база време и на база изминато разстояние. Винетна такса за ползване на платената републиканска пътна мрежа ще заплащат собствениците или ползвателите на автомобилите с обща технически допустима максимална маса до 3,5 тона и над 3,5 тона. Това е такса за изминато разстояние. От 1 януари 2019 г. водачите на моторни превозни средства до 3.5 т. ще могат да ползват и уикенд винетка. Тя ще струва 10 лв. и ще важи от 12.00 ч. в петък до 23.59 ч. в неделя  След 57 г. в Академията на 1 януари 2019 г. НИМХ става самостоятелно юридическо лице с бюджет в рамките на бюджета на Министерството на образованието и науката. НИМХ ще продължи да бъде националната хидрометеорологична служба на Република България. От 1 януари 2019 г.   Размерът на финансовата подкрепа ще зависи от степента на увреждане и ще се определя и актуализира спрямо линията на бедност в България, определена с Постановление на Министерския съвет за съответната година. За 2019 г. линията на бедност в България е 348 лв. Очакванията са, че такава финансова подкрепа ще се получава от над 600 000 души – с около 100 000 повече в сравнение с тези, които до 2018 г. са получавали добавки за социална интеграция. За хората със степен на увреждане от 50 до 70,99% месечната финансова подкрепа ще е 7% от линията на бедност или 24,36 лв. За хората със степен на увреждане от 71 до 90% нейният размер ще е 15% от линията на бедност или 52,20 лв. За хората със степен на увреждане над 90% финансовата подкрепа ще е 25% от линията на бедност или 87 лв. За хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест, новата помощ, ще е равна на 30% от линията на бедност или 104,40 лв. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198,36 лв. От 1 януари 2019 г.   Тя ще се предоставя на другия родител или на настойника/попечителя, който отглежда детето. Родителят или настойникът трябва да живеят постоянно в страната. За да получават новата семейна помощ, децата трябва да посещават редовно детска градина или училище. Те ще я получават до завършване на средно образование, но не повече от 20-годишна възраст. Според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия, или новата социална помощ. 4 млн. лева допълнително ще са необходими в бюджета за следващата година за изплащане на предлаганата помощ. Отпуснатите до края на 2018 г. персонални пенсии ще продължават да се изплащат. От 1 януари 2019 г.   Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен автомобилът замърсява околната среда. Това ще увеличи данъците на по-старите коли с около 30%. За товарните автомобили с маса от 3,5 до 12 тона данъкът ще се определя в размер от 10 до 30 лева за всеки започнати 750 кг. товароносимост. От 1 януари 2019 г.   Тя ще бъде второстепенен разпоредител с бюджет към Министерството на здравеопазването, който ще осъществява регулиране и контрол на медицинските дейности. Агенцията ще осъществява функциите по контрол на трансплантациите на органи, тъкани и клетки, както и качеството на медицинското обслужване в лечебните заведения. Спазването на правата на пациентите също ще бъде обект на проверка от новата структура, а в правомощията ѝ влизат и дейности по откриване и предотвратяване на корупционни прояви и практики в болниците. Като функции на Агенцията ще преминат и осъществяваните до момента от отделните регионални здравни инспекции административни производства по регистрация на лечебните заведения за извънболнична помощ и хосписите.  Минималната работна часова заплата ще бъде 3,37 лв. Предвидено е минималната заплата да продължи да се увеличава административно - на 610 лв. от 2020 г. и на 650 лв. от 2021 г. Максималният осигурителен доход се вдига от 2600 на 3000 лв. Минималният месечен размер на осигурителния доход за самоосигуряващи се за 2019 г. ще бъде 560 лв. при 510 лв. през 2018 г.    рамков договор и правилото камери да снимат пациенти и лекари на входа на инвазивните кардиологии. Идеята е да се следи дали в операционната влизат лекар и пациент за съответната процедура.    с което се очаква да се подобри контрола, като няма да може за едно легло да са записани повече от един пациенти.     а всички необходими изследвания на пациентите ще се извършват след приема му за сметка на лечебното заведение.   Очаква се от началото на годината   в ЕС да поевтинеят драстично.    В момента българските банки събират 10 пъти по-високи такси за такива преводи в сравнение с тези в останалите държави от ЕС. Очакванията са, че от сегашните 30-60 лв. за превод, ще паднат на 3-6 лева. Очакванията са да бъдат спестени близо 4 млрд. лв. годишно.   Европейски регламент въвежда и ясни правила за информиране на потребителите за обменните курсови при превалутиране, както и предлагане на най-благоприятната възможност за тях. Реглалемнтът не трябва да се въвежда в националното законодателство, а влиза в сила веднага.    ", "date": "2019.01.01", "title": "Най-ниската работна заплата става 560 лева, поскъпват водата и природния газ"}
{"url": "http://epicenter.bg/article/Prokuraturata-razsledva-otvlichane-na-turski-zhurnalist-kray-Svilengrad/171912/3/0", "text": "\r\n Прокуратурата разследва отвличане на турски журналист край Свиленград. По думите на Шюкрю Бенли, той бил изтезаван и държан в плен в село Чернодъб. Потърпевшият е убеден, че отвличането е свързано с работата му на журналист, предаде bTV. \r\n \r\n \r\n \r\n \r\n \r\n", "date": "2019.01.01", "title": "Прокуратурата разследва отвличане на турски журналист край Свиленград"}
{"url": "http://epicenter.bg/article/-Evroto-navarshi-20-godini/171927/4/0", "text": "Еврото навърши вече 20 години. То стана официалната валута на 11 страни членки на ЕС от 1 януари 1999 г., позволявайки плащания с чекове, кредитни карти и банкови трансфери. Евро монетите и банкнотите влязоха в обращение през 2002 г. „Еврото се превърна в символ на единството, суверенитета и стабилността\", заяви председателят на ЕК Жан-Клод Юнкер в изявление по повод 20-годишнината от въвеждането на единната европейска валута.   „Създаването на еврото преди 20 години, наред с освобождаването на Централна и Източна Европа и обединението на Германия, беше централен момент в европейската история”, заяви председателят на Европейския съвет Доналд Туск. Двамата с Юнкер подчертаха необходимостта от засилване на устойчивостта на еврото спрямо бъдещи кризи.   „Не трябва да има съмнение за политическата ни воля. Трябва да сме подготвени за това, което бъдещето може да ни поднесе”, посочи категорично Юнкер. В момента еврото се използва от около 340 милиона граждани в 19 от 28-те страни членки на ЕС, което го превръща във втората най-важна валута в света след американския долар. Други 60 държави по света също използват евро или са обвързали валутите си с него. „След 20 години сега има поколение, което не познава други местни валути”, отбелязва изпълнителният директор на Европейската централна банка Марио Драги.  През изминалата 2018 г. България се канеше да подаде молба за членство в така наречената \"чакалня\" на еврозоната, но официалното кандидатстване бе отложено за 2019 г.", "date": "2019.01.01", "title": " Еврото навърши 20 години"}
{"url": "http://epicenter.bg/article/Simeon-Nikolov--Putin-se-obarna-kam-horata--Merkel-apelira-za-otgovornost--Radev---za-spravedlivost/171925/11/0", "text": "Ако се опитаме да сравним новогодишните приветствия на лидери като Ангела Меркел, Владимир Путин, Реджеп Тайъп Ердоган, Румен Радев, Ким Йонг–ун и др. ще видим в малко по–различна светлина поставените от тях акценти.   Очевидно е, че   Меркел единствена започва с разбираемо самоизтъкване: „Аз открих пътя за ново начало..”, но единствено при Ким Йонг–ун чуваме заплаха и предупреждение за край на политическото разведряване, ако Вашингтон запази санкциите. (Северна Корея отказва засега пълно ядрено разоръжаване без насрещни отстъпки.) Но лидерът на тази страна твърде нашироко отделя място в новогодишното си приветствие на катастрофалното икономическо положение.   Ангела Меркел е заложила на поемането на отговорност, предвид на новата роля на Германия в СС на ООН за следващите 2 години и необходимостта от повече решителност в ЕС, заедност и солидарност.   Той започва с вниманието към родителите, бабите и дядовците и завършва с благодарност към тях и безспорно прочувствения момент „да прегърнем здраво децата”. По отношение на очакванията на гражданите внушава увереност косвено, без да натрапва тезите си. По същия начин засяга и въпросите за добро благосъстояние и начин на живот. Предвид на вътрешнополитическата обстановка и очакваните трудности, без да ги назовава, президентът само споменава за необходимостта хората да бъдат „сплотени, единни”, да бъдат „силна команда”. При Румен Радев има елементи от едното и от другото, но в кратка, точна и ясна форма. Въпреки това вдъхва увереност: „Убеден съм, нашият народ може да излезе от всяка криза и безпътица”. Различното е, че   Посочването на действителните причини за неуспехите е от особена важност в момент, когато доверието в политиците и институциите е сринато.   Нямаше да има полза от повече красива емоция за сметка на по-малко прагматизъм. Празникът не предполага навлизане във външнополитически теми както правят Ким Йонг –Ун и донякъде Меркел и напълно липсват при Путин.   Президентът Радев засяга темата за единението, присъстваща и в словото на Меркел, но по свой начин: „в името на справедливостта, законността, суверенитета и просветеното бъдеще. В това е смисълът на единението. В това е бъдещето ни като народ и държава.” Въпросът за отговорността при него е изразен по–удачно, отколкото при Меркел: . „2019-а ще бъде такава, каквато я сътворим с общи усилия.”  защото проявява висша форма на лицемерие да говори за „мир и стабилност”, когато подготвя трета поред военна операция в съседна Сирия без съгласието на ООН и на сирийското правителство и извършвайки етнически прочиствани с помощта на десетки ислямистки отряди, някои от които доскоро съюзници на Ислямска държава.    Очаквано премиерът изтъква председателството ни на Съвета на ЕС, размерите на бюджета за 2019 г. и някакво „надграждане”, което пък напълно се разминава с реалностите в страната, някои от които изтъкнати и от президента Радев.   Цвета Караянчева говори за „стремглаво ново начало”, въпреки че управляващата партия категорично доказа, че не е способна на никакво „ново начало”. Без да иска Караянчева самата си признава кои са причините: „И не забравяйте, че границите са вътре в нас.” Да, във вас са. А призивът „да опазим този наш земетръсен Балкански Вавилон” увисва след всичко, което се случва на Балканите след председателството ни.    Единствено   Правилно отбелязва, че в основата на тази промяна трябва да стои всеки един, но ние познаваме и кривините на българина, десетте основни начина на контрол от управляващите, обяснени така добре от Ноам Чомски и добре смазаната им машина в България. Може би все пак на този празник не е редно да навлизаме в сивотата на детайлите. ", "date": "2019.01.01", "title": "Симеон Николов: Путин се обърна към хората, Меркел апелира за отговорност, Радев – за справедливост"}
{"url": "http://epicenter.bg/article/Mazh-se-barikadira-v-doma-si--zaplashval-zhena-si-i-deteto-si-sas-sabya/171913/3/0", "text": "Врачанин се барикадира в дома си и взе за заложници жена си и детето си. Екшънът се е разиграл броени часове преди настъпването на новата година, съобщават от местната полиция.   Малко преди 21 часа бил получен сигнал за семеен скандал в апартамент на жилищен блок в града. На мястото незабавно се отзовал екип от служители на реда. При пристигането си на мястото, ченгетата се натъкнали на заключена врата, зад която се носел миризма на газ. Униформените установили, че мъжът - Г.Г., на 45 години, който е в жилището, е отправил закани да убие жена си - Н.Г., на 33 години и дъщеря им, с която живеят на същия адрес. Заради опасността от взрив и кърваво разрешение на разправията, били повикани екипи на пожарната и спешния център.   При опитите да бъде убеден да отвори вратата, Г.Г. заплашил да заколи заложниците си със сабя, ако някой се опита да влезе в жилището. От полицията съобщават, че драмата е разрешена след отваряне на вратата, като униформените се възползвали от невниманието на 45-годишния врачанин.   Г.Г. бил обезвреден и отведен в ареста, а по случая има жалба.  ", "date": "2019.01.01", "title": "Мъж се барикадира в дома си, заплашвал жена си и детето си със сабя"}
{"url": "http://epicenter.bg/article/Kola-se-vryaza-v-praznuvashti-v-Tokio--9-dushi-sa-raneni/171900/7/0", "text": "Девет души са били ранени, единият от тях – сериозно, когато мъж в кола се е врязал в тълпата, празнуваща настъпването на Новата година на прочута улица в Токио. Това съобщават полицията и медиите от японската столица, информира AFP. С „намерение да убива“ 21-годишният Казухиро Кусакабе е нахлул в улица „Такешита“ в модния квартал на Токио „Харадзюку“.   Произшествието се е случило десет минути след началото на новата 2019 година, поясни говорител на полицията.  Според националната телевизия ЕнЕйчКей, Кузакабе е заявил пред полицията, че е действал като „отмъщение за смъртното наказание“ и не е дал повече обяснения.  Свидетел е съобщил пред телевизионната камера: „беше отвратителна сцена“.\"Видях няколко човека да падат на улицата. Когато се доближих, видях и други паднали на земята. Докато стигна до мястото, парамедиците вече бяха там и помагаха на хората.“  Друг свидетел, който управлява магазин за дрехи в района, заявява: „Шокиран съм, че подобно нещо се случва на улица Такешита“.  Полицията незабавно е отрязала улицата. От преслужбата й са съобщили за френската телеграфна агенция, че един студент, който има сериозни наранявания, се оперира. Кузакабе е арестуван с повдигнато обвинение „съмнение за опит за убийство“.  Според местните медии, японецът е ударил общо осем души и на един се е нахвърлил на улицата. Самата улица е била затворена за коли, тъй като в района са се събирали веселящи се хора, за да посрещнат Нова година.  Улица „Такешита“ е пълна с малки магазинчета и е известна като център на младежката култура и мода в Япония. Всеки ден тя привлича десетки хиляди туристи от страната и чужбина.  За разлика от други големи градове посрещането на Нова година е относително тихо събитие. Няма зрелища с фойерверки, нито централно място, където да се събират шумни пияни групи.  Японците предпочитат в тази вечер да са със семействата си, а след това тихо да ходят в храмовете и да се помолят за добър късмет през новата година. ", "date": "2019.01.01", "title": "Тероризъм! Кола се вряза в празнуващи в Токио, 9 души са ранени"}
{"url": "http://epicenter.bg/article/Ukrayna-ponizhava-taksite-za-transportirane-na-priroden-gaz/171904/7/0", "text": "Националната комисия, която регулира сферата на енергетиката и комуналните услуги на Украйна, понижава таксите за транспортиране на природен газ по газотранспортната система на страната от днес, 1 януари, съобщи управляващата регулаторния орган Оксана Кривенко, цитирана от ТАСС.   \"Влизаме в новата 2019 година с европейски конкурентоспособни такси за услугите по транспортирането на газ от и до началните и изходните точки. Те са намалени двойно\", написа тя във Фейсбук.   По думите на Кривенко новите такси са компонент от крайната цена на газа за потребителите. \"Всъщност цената на вносното синьо гориво на пазара на едро се намалява с 6 долара\", твърди тя. Кривенко заяви, че в резултат на приетото решение украинската газотранспортна система \"утвърждава конкурентоспособността си като абсолютна и по-изгодна икономически алтернатива на \"Северен поток\" и други обходни газопроводи\".   По данни, предоставени на сайта на компанията \"Укртрансгаз\", в края на миналата година таксата на входната точка на украинската газотранспортна система е била 12,47 долара за хиляда кубически метра, а на изходната точка е варирала от 16,74 до 32,80 долара за хиляда кубически метра. ", "date": "2019.01.01", "title": "Украйна понижава таксите за транспортиране на природен газ"}
{"url": "http://epicenter.bg/article/Rumaniya-poema-predsedatelstvoto-na-Saveta-na-ES/171905/7/0", "text": "Румъния поема от днес шестмесечното преходно председателство на Съвета на ЕС. Това ще бъде особено изпитание за страната насред порой от критики срещу поведението на властите в Букурещ. За пръв път в последното десетилетие държава, която поема председателството, бива предварително обвинявана в неподготвеност. Това информира БТА.   Председателят на Европейската комисия Жан-Клод Юнкер тази година бе особено прям с румънското ръководство, като първо заяви, че вече не може да запомни имената на премиерите заради честата им смяна, а дни преди началото на председателството изрази съмнение, че румънците могат да изпълнят основната задача - да бъдат честни посредници в преговорите между държавите от Общността.   Коментарите на Юнкер бяха предизвикани от задълбочаващите се кавги сред румънското политическо ръководство, където президентът Клаус Йоханис обвини правителството в липса на готовност да води ЕС, а председателят на управляващата Социалдемократическа партия Ливиу Драгня отвърна, че подобни оценки са национално предателство. Месец преди началото на председателството ЕК представи поредния си доклад за Румъния по механизма за наблюдение на борбата с корупцията, в който отчете сериозни слабости, отстъпление от постигнатите резултати и дори отправи нови препоръки, 11 години след началото на надзора. Европейски наблюдатели откриват предпоставки срещу Румъния да бъде предприета процедурата, задействана вече срещу Унгария и Полша заради съмнения за върховенството на закона.   Новото председателство започва с началото на годината, в която ще бъдат избрани новият Европейски парламент и следващата Европейска комисия. Новата година се очаква да отброи последните дни на Великобритания в ЕС. В Съвета остават много нерешени въпроси, сред които са укрепването на охраната на външните граници на ЕС и промяната на правилата за миграцията.   Ако успее да съдейства за решението на тези задачи, Румъния би съумяла да опровергае своите критици. Макар да започва председателството от ниска точка на доверие, страната получава възможността да постигне подобряване на образа си на европейската сцена точно в мига, в който всички погледи са насочени към нея. Успехът на Румъния би бил полезен за самата нея, но и за ЕС, в поредния решителен час на промяната.", "date": "2019.01.01", "title": "Румъния поема председателството на Съвета на ЕС"}
{"url": "http://epicenter.bg/article/Vasilyovska-pogacha/171148/9/80", "text": "За намазване: Маята и захарта се размиват в 100 мл от прясното мляко и се оставя да шупне. Брашното се пресява, прави се кладенче, в което се изсипва маята, заквасената сметана, яйцата, солта, млякото и се замесва меко тесто. Докато се меси се слага и половината масло. Готовото тесто се оформя на топка и се оставя на топло да втаса.   Вече втасало се разделя на 11 части. Всяка се оформя на топка. 10 от топките се разточват на квадрат. Маже се с масло. Прегъва се на триъгълник. Пак се маже с масло. Острите върхове се прегъват към правия ъгъл. Получената фигура се прегъва на две. Готовите 10 фигури се подреждат с върха на вътре в тава.   11-тата топка се разточва на лента. Маже се, прегъва се на две, навива се на руло и се поставя в тавата. Цялата погача се маже с масло.   Пече се на 190С градуса около 40 минути. Вече опечена отново се маже с масло, покрива се с кърпа и се оставя.    ", "date": "2019.01.01", "title": "Васильовска погача"}
{"url": "http://epicenter.bg/article/Tereza-Mey-prizova-za-podkrepa-za-sdelkata-s-ES-za-Brekzit/171909/7/0", "text": "Британската министър-председателка Тереза Мей използва новогодишното си обръщение, за да потърси по-голяма политическа подкрепа за своята сделка за Брекзит, предадоха Асошиейтед прес и Ройтерс.   Мей призова депутатите да подкрепят споразумението й с Европейския съюз, обещавайки, че то ще позволи на Великобритания да излезе от затруднено положение и ще даде възможност на правителството да се съсредоточи върху решаването на вътрешни проблеми.   \"Нова година е време да погледнем напред, а през 2019-а Обединеното кралство ще започне нова глава. Договорената от мен сделка за Брекзит изпълнява вота на британския народ, а през следващите няколко седмици депутатите ще трябва да вземат важно решение\", каза тя. \"Ако парламентът подкрепи сделка, Великобритания може да излезе от затруднено положение\", заяви Мей.   Министър-председателката отправи посланието малко повече от две седмици преди решаващо парламентарно гласуване по нейната сделка за Брекзит, което тя отложи през декември, за да избегне поражение. \"Вярвам, че заедно можем да започнем нова глава с оптимизъм и надежда\", каза Мей.", "date": "2019.01.01", "title": "Тереза Мей призова за подкрепа за сделката с ЕС за Брекзит"}
{"url": "http://epicenter.bg/article/Kak-Evropa-posreshtna-2019-godina--Zarya---zhalti-zhiletki--i-poveche-merki-za-sigurnost/171910/7/0", "text": "Стотици хиляди хора посрещнаха Нова година на булевард \"Шанз Елизе\" в Париж в празнична атмосфера и при засилени мерки за сигурност, предадоха Асошиейтед прес и ДПА, цитирани от БНТ.   Жители на френската столица и туристи се събраха на прочутия булевард и се радваха на светлинно шоу при Триумфалната арка. Небето над града беше осветено от заря, която започна в полунощ и продължи 20 минути. По време на светлинното шоу върху Триумфалната арка бяха прожектирани имената на играчите от френския национален отбор по футбол, който спечели Световното първенство през 2018 г.  Както през предишни години, след поредица от терористични нападения във Франция, имаше засилени мерки за сигурност.   Празненствата обаче, изглежда, протекоха мирно. При предишни протести на \"жълтите жилетки\" имаше прояви на насилие и сблъсъци с полицията в Париж.  За да се избегнат размирици и евентуален риск от екстремистко нападение, органите на реда установиха периметър за сигурност в района на \"Шанз Елизе\". Властите разположиха над 147 000 служители на реда в цяла Франция, включително 12 000 в Париж.    Кулминацията на тържествата беше шоу с лазери и фойерверки, а преди това имаше изпълнения на известни музиканти, сред които Ди Джей Бобо, Игъл Ай Чери и Бони Тайлър.   Празнуващите хора трябваше да преминат през засилени проверки за сигурност, а личните пиротехнически средства, бутилките, острите предмети и големите чанти бяха забранени. Говорителка на полицията каза, че мерките за сигурност са дали резултат и не е имало данни за сериозни произшествия. Големи новогодишни празненства имаше и в други германски градове като Кьолн, Дюселдорф и Мюнхен.    Кметът Садик Хан посвети зарята при прочутото виенското колело \"Лондонско око\" на гражданите на Европейския съюз, които живеят в британската столица. Думите \"Лондон е отворен\" бяха произнесени на седем езика при пускането на фойерверките. \"Почитайки близките си отношения с Европа, когато посрещаме Нова година тази вечер, ние още веднъж ще покажем на света, че Лондон винаги ще бъде отворен\", заяви по-рано Хан във Фейсбук. Часовникът на кулата \"Биг Бен\", който заради ремонт не бие от повече от година освен при специални поводи, прокънтя по случай Нова година.", "date": "2019.01.01", "title": "Как Европа посрещна 2019 година? Заря, „жълти жилетки” и повече мерки за сигурност"}
{"url": "http://epicenter.bg/article/Makron-prodalzhava-s-reformite--vapreki--zhaltite-zhiletki-/171911/7/0", "text": "Френският президент Еманюел Макрон ще продължи своята политика на реформи и през новата 2019 година, въпреки продължаващите протести на „жълтите жилетки” в страната, съобщи Ройтерс.   По време на новогодишната си реч той заяви, че ще стартира реализацията на промени в осигуряването при безработица, публичната сфера и пенсиите. „През последните години пренебрегвахме реалността”, призна Макрон, но предупреди: „Не можем да работим по-малко, а да изкарваме повече, да плащаме малко данъци и да харчим много пари. Трябва да сме реалисти.“ Заедно с това той заяви, че разбира социалното недоволство в страната.   20 месеца след встъпването си в длъжност попупярността на най-младия френския президент се намира в най-ниската точка на доверие. През декември социологически данни показаха, че рейтингът му е паднал до 24%, докато предишната година бе 47%, припомня Ройтерс. ", "date": "2019.01.01", "title": "Макрон продължава с реформите, въпреки „жълтите жилетки”"}
{"url": "http://epicenter.bg/article/Piyani-bezhantsi-vilnyaha-v-germanski-grad--napadali-zheni-i-detsa/171916/7/0", "text": "Бежанци устроиха погром в малкото градче Амберг в Германия, където живеят 40 хиляди души. Четирима младежи на възраст от 17 до 19 години вървели из улиците и пребивали брутално, когото сварят.   Първата си атака бежанците започнали на гарата. Там тяхна жертва станало момче на 13 години. Четиримата се нахвърлили върху него, съборили го на земята и започнали да го ритат, целейки се в корема. След като го зарязали в несвяст, се насочили към 29-годишен мъж, нанасяйки юмручни удари по лицето му.  Бежанците не се притеснявали да нападат и жени. Те се нахвърлили върху 17-годишно момиче, което пребили жестоко, като през цялото време му крещели вулгарни думи. От полицията разкриват, че за няколко часа при тях постъпили множество сигнали за безчинствата на чужденците. „Беше ужасно, събориха ме на земята и започнаха да ме ритат, бяха много жестоки”, разказва една от жертвите им - младо момиче. Според Bild подивелите бежанци са пребили над 12 души, които избирали на случаен принцип. След издирвателна операция униформените успели да арестуват нападателите, които оказали яростна съпротива.", "date": "2019.01.01", "title": "Пияни бежанци вилняха в германски град, нападали жени и деца"}
{"url": "http://epicenter.bg/article/Otkriha-zhivo-10-mesechno-bebe-pod-ruhnalata-sgrada-v-Magnitogorsk/171917/7/0", "text": "Открито е живо десетмесечно бебе под развалините в Магнитогорск. Състоянието му е тежко и то е транспортирано към отделение по реанимация, предава TACC. В понеделник в руския град имаше срутване на един от входовете на 10-етажна жилищна сграда. Разследващият комитет на Руската федерация счита, че експлозия на битовия газ е причина за инцидента, при който засега е известно, че жертвите са осем души, а съдбата на други 36 души остава неизвестна. Според информации на спасителите под развалините са чути звуци, но все още не ясно дали става дума за човек или животно.   Взривът е станал вчера преди разсъмване, когато повечето от обитателите на сградата са спели. Уралският град Магнитогорск с население от 400 хиляди отстои на около 1400 км югоизточно от Москва. Днес беше съобщено, че спасителните работи са преустановени поради реална опасност от ново срутване.   Ръководителят на руското министерство на извънредните ситуации (МЧС) Евгений Зиничев, каза, че поради реална заплаха от срутване на част от сградата в Магнитогорск, е невъзможно да се продължи с отстраняването на отломките. Неговите думи са цитирани във вторник от пресслужбата на Министерството. \"Продължавайки отстраняването на отломките, възникна реална заплаха от срутване на част от сградата. Стената на седмия вход губи стабилност, не е възможно да се продължи работата в такива условия\", заявиха от министерството. От МЧС съобщиха, че болниците в Магнитогорск не се нуждаят от кръв или други консумативи. Само две семейства са потърсили помощ от градската управа за настаняване. Останалите са подслонени от роднини или приятели.", "date": "2019.01.01", "title": "Откриха живо 10-месечно бебе под рухналата сграда в Магнитогорск"}
{"url": "http://epicenter.bg/article/Papa-Frantsisk--Politikata-ne-e-zapazena-za-upravlyavashtite/171919/7/0", "text": "Политиката не е нещо запазено само за управляващите, защото всеки е „отговорен за живота на града”, заяви папа Франциск в първата си служба на новата година. Това предаде Франс прес, цитирана от БТА. „Нека не мислим, че политиката е запазена само за управляващите. Всички отговаряме за живота на града, за общото благо и всеки трябва да даде приноса си в служба на мира\", каза папата в отбелязвания днес Световен ден на мира, чиято тема за тази година Франциск определи като „Добрата политика е в служба на мира”. В проповедта си папата обърна внимание на майчинството, като заяви, че светът е късоглед, ако гледа към бъдещето без „майчин поглед”, предадоха Ройтерс и Асошиейтед прес. „Такъв свят може и да увеличи печалбите си, но повече няма да гледа на другите като на деца. Той ще прави пари, но не за всеки. Всички ще живеем в една къща, но не като братя и сестри. Трябва да научим от майките, че героизмът се проявява в саможертвата, силата се проявява в състраданието, а мъдростта се проявява в кротостта”, каза Франциск. Източник БТА", "date": "2019.01.01", "title": "Папа Франциск: Политиката не е запазена за управляващите"}
{"url": "http://epicenter.bg/article/SASht-i-Izrael-ofitsialno-napusnaha-YuNESKO/171924/7/0", "text": "От днес, 1 януари 2019 година, САЩ и Израел официално вече не са членове на Организацията на ООН за образование, наука и култура -  ЮНЕСКО.   Двете страни обявиха намерението си да напуснат институцията още през октомври 2017 г., като причина за това изтъкнаха \"продължаващите предразсъдъци срещу Израел\".   Вашингтон спря финансирането си за ЮНЕСКО, след като през 2011 г. организацията прие Палестина за свой член. През октомври 2017 г. администрацията на Доналд Тръмп и премиерът на Израел обявиха, че техните страни ще напуснат ЮНЕСКО, информира БТА.  САЩ настояват за основни реформи в тази агенция на ООН, която е най-известна с програмата си за опазване на културното наследство и традициите в света. САЩ и Израел се противопоставиха и на решението на ЮНЕСКО да включи в списъка си за Световното културно наследство три обекта, намиращи се на палестинска територия. Преди датата на официалното оттегляне, външното министерство на Израел заяви, че ЮНЕСКО \"възприе системна дискриминация срещу Израел\" и настоя, че организацията се \"използва, за да се пренапише историята от хора, които мразят еврейския народ\".", "date": "2019.01.01", "title": "САЩ и Израел официално напуснаха ЮНЕСКО"}
{"url": "http://epicenter.bg/article/Tretiyat-pol-v-Germaniya-veche-e-zakonen/171926/7/0", "text": "Освен \"мъж\" и \"жена\" в акта за раждане германците вече имат и трета възможност - \"друг\". Това стана след като на 14 декември парламентът въведе вариант за трети пол, прилагайки решение на федералния Конституционен съд, предаде ДПА. Досегашното изискване да се посочва само мъжки или женски пол бе счетено за нарушение на правото на личен живот и на забраната на дискриминацията. Реформата е извършена от широката коалиция на консерваторите и социалдемократите. Тя е критикувана, защото по настояване на консерваторите промяната на акта за раждане може да стане само след представяне на лекарско удостоверение. При дискусиите на ниво комисия това правило бе донякъде облекчено за извънредни случаи, при които е достатъчно лицето да представи клетвена декларация.", "date": "2019.01.01", "title": "Третият пол в Германия вече е законен"}
{"url": "http://epicenter.bg/article/Nad--600--choveka--za--zaginali--na--patya--prez--2018-godina/171914/3/0", "text": "Лек спад в катастрофите за една година отчита статистиката на МВР. Данните цитира БТА.  През 2018 година са регистрирани 6674 катастрофи. Загинали са 609 човека, а 8445 са ранени. Спрямо 2017 година катастрофите са със 172 по-малко. Жертвите са по-малко с 70 човека. Спад има и при ранените - 8670 през 2017 г. или с 225 повече спрямо миналата година. В денонощието преди първия ден на 2019 година са станали девет тежки катастрофи, в които са пострадали 16 души. В София са регистрирани 23 леки и една тежка катастрофа.  ", "date": "2019.01.01", "title": " Над 600 човека за загинали на пътя през 2018-а"}
{"url": "http://epicenter.bg/article/Otkriha-tyaloto-na-izcheznaliya-25-godishen-mazh/171920/3/0", "text": "Намерено е тялото на издирвания 25-годишен мъж във водоема при с. Розово. Това съобщиха от пресцентъра на МВР.  Съобщение за изчезнал 25-годишен жител на казанлъшкото с. Кънчево е получено вчера в РУ- Казанлък от тел. 112 към 12.15 часа. Според данните, мъжът се е насочил с автомобила си в посока към водоем в с. Розово община Казанлък, където следите му се изгубили. Към мястото още вчера е бил изпратен водолазен екип от сектор „Спасителни оперативни дейности“ към РД „Пожарна безопасност и защита на населението“ – Пловдив. Със съдействието на служителите на реда от местното районно управление са предприети действия за издирване в района и във водоема, но през светлата част на деня 25-годишният не е бил открит.   Днес сутринта, към 08.00 часа водолазите са възстановили търсенето във водоема при с. Розово и рано следобед оттам е изваден лек автомобил, като в купето е намерено тялото на издирвания 25-годишен.", "date": "2019.01.01", "title": "Откриха тялото на изчезналия 25-годишен мъж"}
{"url": "http://epicenter.bg/article/Ekaterina-Zaharieva--Neka-sme-obedineni-okolo-obshti-tsennosti-i-po-dobro-badeshte/171906/2/0", "text": "Честита 2019-та година! Посрещнете я с радост, изживейте я със здраве, късмет, смирение и любов. Това написа в профила си в социалната мрежа „Фейсбук“ вицепремиерът и министър на външните работи Екатерина Захариева.   „Нека сме обединени в името на нашите общи ценности и по-добро бъдеще, да вярваме в доброто и да го сътворяваме. Бъдете вдъхновени“, пожела още Захариева.", "date": "2019.01.01", "title": "Екатерина Захариева: Нека сме обединени около общи ценности и по-добро бъдеще"}
{"url": "http://epicenter.bg/article/Desi-Radeva--Neka-prez-2019-se-fokusirame-varhu-tova--koeto-ni-obedinyava-kato-natsiya--I-rabotibyym-za/171907/2/0", "text": "Съпругата на президента Румен Радев Десислава честити Нова година на познати и приятели чрез профила си в социалната мрржа.   Малко след полунощ първата дама е публикувала послание за национално обединение през 2019-та. Тя призовава обществото към обединение и загърбване на разделението в името на всеобщото развитие на страната, което според нея можем да сътворим чрез общи усилия.       Първата дама допълва поздрава си по традиция и с песен. Нейният новогодишен избор носи доза позитивизъм - хитът на Елтън Джон и Джордж Майкъл \"Don't let the sun goes down\".", "date": "2019.01.01", "title": "Деси Радева: Нека през 2019- та се фокусираме върху това, което ни обединява като нация! "}
{"url": "http://epicenter.bg/article/Vnimanie--Intenziven-trafik-se-ochakva-sled-obyad/171908/2/0", "text": "Много интензивен трафик се очаква в следобедните часове днес, в последния почивен ден. Това предупреждават от Пътна полиция, цитирани от БНР.   С цел повишаване на безопасността и облекчаване на трафика от 14 до 20 часа днес се спира движението на камионите над 12 тона по  автомагистралите и най-натоваренитe пътища.   От Пътната агенция предупреждават, че в момента заради  мъгла видимостта е намалена до 50 м. по път Е-79 между Видин и Димово. Началникът на \"Пътна полиция\" Росен Рапчев  предупреди, че заради множеството ремонти на автомагистрала „Хемус“ там също е създадена специална организация на движението, особено около тунелите. „Имаме екипи, които да спрат и да образуват тази тапа малко  преди тунела. Знаете, че имахме негативен случай да остават в тунела граждани  дълго време. Това е причината преди тунела да се извършва допълнително забавяне  на трафика, за да не се образува колона в самия тунел“, каза Росен Рапчев. На входовете и изходите на всички големи градове ще има  специална организация на движението. Главен инспектор Любомир Костадинов от столичната пътна полиция предупреди къде се очакват най-сериозните проблеми на  входовете на София.  „Това ще бъдат Горубляне-Околовръстното, КПП-то подхода към  „Младост“ и самият „Павел Красов“ и „Цариградско шосе“. Очакваме проблем да ни създаде и магистрала „Люлин“, но най-вече в подхода от Перник към София, каза  той. ", "date": "2019.01.01", "title": "Внимание! Интензивен трафик се очаква след обяд"}
{"url": "http://epicenter.bg/article/Patriarh-Neofit-otsluzhi-moleben-za-Vasilyovden-i-Nova-godina/171915/2/0", "text": "С архиерейска Света Василиева литургия започна Новата 2019 година днес в патриаршеската катедрала \"Св. Александър Невски\".   Богослужението беше отслужено за Господския празник Обрезание Господне и за празника на Св. Василий Велики. Негово Светейшество българският патриарх Неофит взе молитвено участие в Светата литургия, а след нея възглави молебена за Новата година, съобщиха от Българската патриаршия, цитирани от БТА.    „Да бъде благословено и прославено името Господне, да бъде благословена и нашата скъпа Родина България за слава Божия и за доброто и благопреуспяването на обичния ни православен народ! Божията милост и Неговата всещедра и всепобеждаваща любов да бъдат винаги с нас, Божията крепка Десница да ни ръководи във всяко наше лично и общностно дело, с което и през Новата 2019 година ще продължим да изграждаме нашите съдбини”. Това е казал в словото си патриарх Неофит.   Литургията е водил Мелнишкият епископ Герасим - главен секретар на Светия синод и предстоятел на църковното настоятелство при патриаршеската катедрала.   Молебенът за Новата година от патриаршеската катедрала е излъчен на живо и в официалната страница на Светия синод във Фейсбук.", "date": "2019.01.01", "title": "Патриарх Неофит отслужи молебен за Васильовден и Нова година"}
{"url": "http://epicenter.bg/article/Eto-s-kogo-Stefan-Danailov-posreshtna-Novata-godina/171918/2/0", "text": "Любимият на поколение българи актьор Стефан Данаилов посрещна новата година сред любими хора, информира агенция Блиц.  Една изключително трудна за актьора Стефан Данаилов година приключи в компания, в която бяха и певицата Ваня Щерева и актьорът Ненчо Илчев.  Ваня Щерева публикува във Фейсбук и снимка от първите часове на 2019-а.  Наскоро Стефан Данаилов призна, че очакванията му са за много успехи през 2019 година. \"Има много планове, много неща трябва да ми се случат\", разкри той.  Към края на 2018-а Ламбо, който е заместник председател на БСП, даде политически интервюта, в едно от които направи следната равносметка: „Като актьор съм постигнал много повече, отколкото като политик. Ако съм \"златното момче на българското кино\", в политиката съм \"симпатичното момче\". ", "date": "2019.01.01", "title": "Ето с кого Стефан Данаилов посрещна Новата година"}
{"url": "http://epicenter.bg/article/Parvite-bebeta-za-godinata-sa-momicheta---v-Sofiya--Burgas-i-Shumen/171921/2/0", "text": "Първото бебе в университетската акушеро-гинекологична болница „Майчин дом” в София за 2019 г. е момиче, родено по естествен начин малко след 5.00 ч. сутринта. Детето е трето в семейството, има две по-големи сестри и е с перфектно тегло от 3,100 кг.   Първото бебе за новата година в Стара Загора е момче. Казва се Борис и родено малко преди 8.00 часа тази сутрин в Университетската болница \"Проф. Стоян Киркович\". То е първа рожба на 26-годишна жена от града, съобщи за \"Хоризонт\" дежурната акушерка Галина Гатева. Малко преди полунощ е проплакало и последното за 2018-а година бебе в Стара Загора. То е момиченце и родено оперативно при интервенция, водена от д-р Мангърова и д-р Цанкова.   Първото за 2019-та година бебе, родено в шуменската болница, е момиче. То се е родило малко преди 12.00 часа днес. До обед в болниците в Разград, Търговище и Силистра все още нямаше раждания за новата година. Във всички болници в изброените градове има спад на ражданията през 2018-та година в сравнение с предходната 2017-та година. Първото бебе за 2019 г. в УМБАЛ Бургас също е момиче. По първоначални данни това е и първото новородено за Бургаска област. Родено е в 6.20 тази сутрин и се казва Никол. Второто бебе на 1 януари в УМБАЛ Бургас също е момиче - Гергана. И двете са родени по естествен път. До края на деня днес в Родилно отделение в най-голямото лечебно заведение в Югоизточна България очакват да дойдат на бял свят още деца. Първото бебе за 2019 година в МБАЛ-Пазарджик е момче. То е родено в 03.40 часа на 1 януари. Тежи 2 700 грама, с ръстът 48 сантиметра. Майката е на 15 години и е от Пещера. Бебето се казва Рашко.  ", "date": "2019.01.01", "title": "Първите бебета за годината са момичета – в София, Бургас и Шумен"}
{"url": "http://epicenter.bg/article/Mladen-Marinov-pozhela-mirna-i-spokoyno-godina--blagodari-na-politsaite/171922/2/0", "text": "Сърдечно честитя Новата 2019 година на всички български граждани. Нека тя да е мирна и спокойна. Това пожелава за новата година вътрешният министър Младен Маринов, съобщиха от пресцентъра на МВР.  Ето какво заяви още вътрешният министър, обръщайки се към колегите си от системата: „Обръщам се специално към полицаите, пожарникарите и служителите на МВР, които през последното денонощие не бяха заедно със своите семейства и близки, а се грижиха за сигурността на всички нас. Благодарение на вашия професионализъм през изминалото денонощие не бяха допуснати сериозни инциденти и нарушения на обществения ред и Новогодишната нощ премина в спокойна за всички обстановка. Вие дежурихте през цялата нощ в готовност да окажете съдействие при необходимост. Изпълнявахте стриктно предприетите мерки за гарантиране на реда през празника и по време на новогодишните тържества на публични места. Екипи на столичната пожарна реагираха своевременно на сигнал за възникнал ограничен огън в резервна постройка към заведение в центъра на града и при инцидента няма пострадали. В Бургас, минути след настъпване на новата година, автопатрул задържа 47-годишен криминално проявен мъж. Полицаите го забелязали сред събралите се да празнуват хора, докато изважда оръжие. Благодарение на бързата им реакция не бе допуснат нежелан инцидент. Благодаря за енергията, с която работите, колеги! Желая ви здраве, висок дух и воля за достойна служба на хората и в защита на закона. Честита Нова година!  Днес продължава работата на дежурните екипи в цялата страна. Към момента трафикът през граничните контролно-пропускателни пунктове на страната е нормален. Постепенно се засилва трафикът по пътните артерии. Полицаите са разположени по най-натоварените трасета, за да подпомагат движението при необходимост. Използвам случая да призова водачите да шофират толерантно, със съобразена скорост и повишено внимание.                 ", "date": "2019.01.01", "title": "Младен Маринов пожела мирна и спокойна година, благодари на полицаите"}
