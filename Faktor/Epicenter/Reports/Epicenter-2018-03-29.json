{"url": "http://epicenter.bg/article/Padna-ogradata-po-granitsata-v-Obshtina-Svilengrad--snimki-/150630/2/0", "text": "Защитното съоръжение по границата ни с Турция е пострадало тежко от дъждовете в района на гранично село в община Свиленград, съобщи местното издание „Старият мост“.   Заради проливните валежи нивото на една от рекичките тук се е повишило и водата е отнесла няколко от металните ограждения, издигнати с цел да се пресече незаконното прехвърляне на мигранти на българска територия.   Съоръжението е изключително важно за сигурността както на България, така и на Европа. През октомври миналата година бе обявено от правителството за стратегически обект от значение за националната сигурност.   33-километровото ограждение от Капитан Андреево до Маточина, заедно с обслужващия път, „глътнаха“ 26 млн. лв. На територията на региона остават за издигане около 13 км. Те се намират по поречието на река Тунджа. Това е пресечена местност, по която не вървят хора или поне досега Гранична полиция не е давала сигнали за минаване на мигранти през този терен. В края на август м. г. държавата отпусна допълнително 1 224 000 лева за изграждане на удължението на ограда в района на река Тунджа с обща дължина от 1 875 м.   Преди седмица пък, по време на гласуването на промените в Закона обществените поръчки, депутатите решиха на второ четене този закон да не се прилага за договори за услуги, доставки или строителство, сключвани от възложител по свързани с изграждане и поддръжка на инженерни съоръжения от възпрепятстващ тип с цел опазване на държавната граница.   Подобно изключение вече беше направено при избора на фирмите, които построиха съоръжението. То бе мотивирано със спешността на строителството на оградата, на която Правителството възлагаше огромни надежди да спре евентуален миграционен натиск към България, какъвто от месеци наред липсва. Фирмите бяха избрани от областните управители на Ямбол, Хасково и Бургас.", "date": "2018.03.29", "title": "Падна оградата по границата в Община Свиленград (снимки)"}
{"url": "http://epicenter.bg/article/Borisov-svikva-utre-Saveta-po-sigurnostta-zaradi-sluchaya--quot-Skripal-quot--/150588/2/0", "text": "Съветът по сигурността към Министерския съвет ще проведе заседание утре, 30 март, от 9 часа. На заседанието ще бъде обсъден случаят „Скрипал“ и ще бъде изслушан посланикът на страната ни в Руската федерация Бойко Коцев. Това съобщиха от правителствената информационна служба.  Съветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България.  ", "date": "2018.03.29", "title": "Борисов свиква утре Съвета по сигурността заради случая \"Скрипал\" "}
{"url": "http://epicenter.bg/article/Deputatat-Karchev-otgovori-na-BSP--Evtina-istoriya--prodal-sam-firmi-2-g--predi-da-vlyaza-v-NS/150589/2/0", "text": "Две години преди да се кандидатирам за народен представител, съм продал две фирми. Това заяви депутатът от ГЕРБ Борис Кърчев в Народното събрание. Изказването му е по повод твърдението на БСП, че е забъркан в данъчни афери, тъй като е прехвърлил свои фирми на малоимотно лице.   По думите му атаката идва от БСП-Казанлък и е насочена лично срещу него. „Всъщност не съм продал една фирма, продал съм две фирми. Това се е случило две години преди да стана народен представител. Дълготрайните активи на първата фирма са продадени, преди да се продаде фирмата като търговско дружество“, посочи народният представител. Той допълни, че компанията е била интересна като търговска кредитна история, защото е имала много добра такава. „Така че към момента тази фирма няма никакви задължения към НАП и към държавата абсолютно никакви задължения“, категоричен бе Кърчев.   Последвала и продажбата на втората фирма, на която той бил съдружник. „След това разбирам, че е имало някаква междуфирмена задлъжнялост, която се е случила на по-късен етап“, уточни депутатът. По думите му всичко това е просто евтина скалъпена история. „Нямам никаква представа на кой сме продавали фирмата, аз съм бил съдружник и не съм се занимавал пряко с работата на фирмата“, посочи още народният представител.", "date": "2018.03.29", "title": "Депутатът Кърчев отговори на БСП: Евтина история, продал съм фирми 2 г., преди да вляза в НС"}
{"url": "http://epicenter.bg/article/-quot-Alfa-Risarch-quot--BSP-skasyava-distantsiyata-s-GERB-do-2-5--/150593/2/0", "text": "БСП скъсява дистанцията с ГЕРБ до 2.5%. Антиевропейската като цяло реторика на БСП обаче я поставя в своеобразен капан по отношение на първите избори, на които ще бъде тествано нейното влияние – Европейските през 2019г. Това показват резултатите от регулярното проучване на обществено-политическите нагласи на Агенция „Алфа Рисърч”.  Регулярното тримесечно проучване на Алфа Рисърч е проведено е в периода 15 – 24 март 2018г. сред 1025 пълнолетни граждани от цялата страна. Използвана е стратифицирана двустепенна извадка с квота по основните социално-демографски признаци. Информацията е събрана чрез пряко стандартизирано интервю по домовете на анкетираните лица.  Две тенденции в обществените нагласи към дейността на правителството се открояват в края на месец март:  Запазване доверието на 21% от българските граждани и нарастване на одобрението за премиера Б. Борисов (от 33% до 36%) в резултат най-вече от външно-политическата активност и председателството на Съвета на ЕС;  4%-ов ръст в дела на критиците на кабинета, като следствие от поредицата вътрешно-политически скандали.  През последните три месеца външно-политическите теми, както и активността на българското правителство по тях, оказват силно и на моменти определящо влияние върху общественото мнение. Мнозинството от българите продължават да отстояват членството в ЕС и НАТО като важни за страната приоритети. Същевременно, изострянето на взаимоотношенията ЕС – Русия, ЕС-Турция, както и различията между партии и институции по реакциите и ролята на България в тях, оформят сериозна червена линия в българското общество. Случаи като поведението на руския патриарх Кирил при посещението му по случай националния празник срещат остра реакция: за 67% то е неприемливо не само заради накърнената национална гордост, но и заради по-широкия прочит на тези думи като изискване как да се държи и развива една суверенна страна. Което води до поредния неочакван ефект върху общественото мнение. Защото едва ли някой можеше да предвиди, че точно след 3-ти март, обичайно силните симпатии на българите към Русия ще отбележат интензивен спад – от 66% до 56%.  Макар и често засенчвано от текущи скандали, българското европредседателство, оказва своето въздействие върху обществените нагласи. Малко над половината от пълнолетните жители на страната следят едни или други негови прояви. Най-голяма част, 37%, оценяват като успешен неговия ход до момента, срещу 13% като неуспешен. 50% изразяват подкрепа за правителството в усилията му да постави интеграцията на страните от Западните Балкани във фокуса на европейския дневен ред.  Въпреки положителните оценки за външната политика, вътрешните политики продължават да генерират критични нагласи към правителството. Противоречивите му действия във важни за ежедневието на хората сфери - икономика, борба с престъпността и корупцията, правосъдие, здравеопазване - съпътстващите ги скандали, както и периодичните търкания между коалиционните партньори подхранват усещането за неоползотворени възможности и управленски дефицити. Най-критични към правителството са както симпатизантите на БСП и ДПС от малките населени места, така и по-взискателните, с по-високи очаквания жители на големите градски центрове. Разликата между тях е, че левите избиратели не подкрепят и външната политика на правителството, докато градската средна класа е с категорична проевропейска ориентация.  Най-сериозен отзвук във вътрешен план продължава да има сделката за продажбата на ЧЕЗ. 42% от пълнолетните жители на страната припознават в този скандал опит за дискредитиране и сваляне на кабинета. Реакцията на управляващите обаче оставя у мнозинството от 57% впечатлението, че правителството е замесено в нея по някакъв начин.  Конкретните събития се отразяват относително слабо на общото доверие към кабинета, но имат значително влияние върху оценката за работата на отделните министри. Като най-успешен продължава да се откроява вицепремиера Томислав Дончев (с индекс за дейността си от 22.4), следван от военния министър Красимир Каракачанов (11.6). Място сред „отличниците“ намират и пряко ангажираните с външно-политическата дейност министри Лиляна Павлова (8.6) и Екатерина Захариева (6.1).  В другия край на таблицата, с относително най-ниски оценки, се позиционират министрите на правосъдието Цецка Цачева (с отрицателен индекс от -19.9), вицепремиера Валери Симеонов (17.3), и рязко понижила рейтинга си енергиен министър Теменужка Петкова (-16.4).  Българските граждани продължават да проявяват висока критичност към дейността на мнозинството от институциите в страната.  Изключение от тази тенденция прави президентът Р. Радев, който се ползва с доверието на 59% от пълнолетните жители на страната. Въпреки положителния тренд обаче, част от действията му също се посрещат критично. Ползвайки се със значително по-висок кредит на доверие от лидера на БСП, той получава повече позитивни оценки като вътрешен коректив на управляващите, отколкото опозицията, но не получава такива по отношение на външно-политическите им действия. Едва следващите месеци ще покажат как ще се развие динамиката в тези отношения.  Одобрението за Народното събрание (12%) и председателя му Цв. Караянчева (21%) бележи леко подобрение през първите три месеца от годината. Въпреки това парламентът продължава да търпи сериозна криза на обществено доверие.  Аналогична е ситуацията с отношението към правораздавателните и правоохранителни институции, чиято дейност е съпътствана от трайна критика: съд (9% положителни оценки срещу 56% отрицателни), главен прокурор (10% положителни оценки срещу 43% отрицателни). Поредицата от случаи на битови престъпления през последните месеци се отразява в отчетлив спад на одобрението за работата на полицията (от 27% на 20%) и силен ръст в неодобрението (от 30% до 41%).   В политическия календар на България месеците януари-март бяха наситени откъм динамика на събития, но и на скандали. Макар и да е трудно в края на тримесечния период да се измери точното влияние на всяко едно от тях върху общественото мнение, регулярното проучване на Алфа Рисърч установява поредица от очаквани и неочаквани ефекти. Както и един изключително интересен резултат – краткосрочното влияние на шумни кампании върху обществените нагласи не съвпада задължително с по-дългосрочното въздействие върху политическото и електорално поведение на избирателите.  Най-голямото изпитание за Кабинета Борисов 3, сделката за ЧЕЗ, оказва и най-пряк негативен ефект върху неговия имидж. 57% са на мнение, че правителството е замесено по някакъв начин в продажбата на най-голямото електроразпределително дружество в България на пазарджишката фирма Инерком, а един от уважаваните експерти-министри в кабинета, Теменужка Петкова, губи 10 пункта от своя личен рейтинг.  Същевременно, 42% са на мнение, че в политически план този скандал се използва от опонентите на правителството, за да го свалят от власт. Така, макар симпатизантите на ГЕРБ също да са критични към сделката, по отношение на правителството те заемат защитна позиция. В резултат, кабинетът запазва доверие от 21%, колкото имаше и през декември. С 4% обаче се увеличават неговите критици (до 43%), като негативните настроения нарастват главно сред столичани и жителите на селата.  Европредседателството и външно-политическата активност на кабинета, от своя страна, са основният ресурс за една по-широка обществена подкрепа по ключови теми, надхвърляща електоралната база на коалиционните партньори. 37% определят българското председателство на Съвета на ЕС като успешно до този момент, срещу едва 13% - като неуспешно. 50% одобряват приоритета на страната ни за европейска интеграция на страните от Западните Балкани. В този контекст премиерът Борисов повишава рейтинга си с 3% спрямо декември. Министрите, пряко ангажиран с европейската политика, са сред най-одобряваните в кабинета - Т.Дончев, който повишава рейтинга си с нови 5 на сто, Л.Павлова, Е.Захариева.  Сред външно-политическите фактори, оказали неочаквано силно влияние върху общественото мнение, трябва да се отбележи преди всичко отзвукът от политическите изказвания на руския патриарх Кирил. 67% оценяват неговите думи, че българите не са проявили признателност към Русия като неприемливи и унизителни, 25% ги приемат за приемливи и справедливи. Извън конкретните думи обаче, за първи път се наблюдава по-сериозно проблематизиране от широки обществени слоеве на поведението, което Русия изисква към себе си. След тазгодишния 3-ти март, 43% са на мнение, че Русия настоява не за просто признателност, каквато мнозинството от хората наистина проявяват, но и страната ни да следва нейния път на развитие. Което, също според мнозинството от българите, не съответства на техния избор.  В резултат от тези промени, за първи път след Украинската криза и анексирането на Крим, е налице сериозен спад в традиционно позитивното отношение към Русия от 66% на 56%. Дали и в каква посока ще повлияе изострянето на напрежението между Европа и САЩ от една страна, и Русия, от друга, заради отравянето на Скрипал, ще проличи в следващите месеци. Охладняването към Русия, обаче, успоредно с европейската активност на правителството, води до нов ръст на обичайно високата подкрепа за ЕС (от 50% до 58%), но също така и до известен ръст в одобрението на Северноатлантическия алианс (от 38% до 44%).   Въпреки наситения с противоречия между институциите период и разминаващите се с правителството позиции по редица проблеми, президентът Р. Радев остава незасегнат от горещите текущи скандали. С 59% одобрение и 10% неодобрение той постига най-висок рейтинг от началото на своя мандат.  Eдин от най-интересните резултати от проучването е как тази плеяда от различни и дори разнопосочни събития влияе на електоралната партийна подкрепа. След скандалите около ЧЕЗ, кампанията срещу приемането на Истанбулската конвенция, атаките срещу посредническата роля на България на европейската сцена, БСП отбелязва свои символни победи и скъсява дистанцията с ГЕРБ до 2.5%.   Антиевропейската като цяло реторика на БСП обаче я поставя в своеобразен капан по отношение на първите избори, на които ще бъде тествано нейното влияние – Европейските през 2019г. Успявайки да ерозира образа на Европа сред своите избиратели, тя ги демотивира от участие в тях до степен, че при проективен въпрос за вот на Евроизборите, дистанцията между нея и ГЕРБ нараства на 7%. А това позволява да се изведе и един по-общ стратегически проблем пред партиите – дали битките за общественото мнение, които водят, могат да ги доведат до реални електорални победи.     ГЕРБ търпи лека електорална ерозия в резултат от скандалите около ЧЕЗ и вътрешно-коалиционните сътресения. Любопитно е, че вътрешнопартийните удари между „патриотите“ рикошират в големия коалиционен партньор и нанасят допълнителни щети върху неговия имидж. Въпреки този развой, ГЕРБ запазва мястото си на първа политическа сила с подкрепа от 23.1% от всички избиратели. Външно-политическата активност на лидера на партията Б.Борисов води до ръст от 3 на сто в неговия личен рейтинг – до 36%. През периода нарастват обаче и негативните мнения за управлението, което би представлявало риск най-вече в ситуация на мажоритарен избор, ако срещу кандидатите на управляваща партия се изправят силни опоненти.  Като основна опозиционна сила, БСП отбеляза поредица от свои победи през изминалия период. Възползва се от текущите скандали, от разпалените от дебатите по Истанбулската конвенция обществени страхове, от националистическа реторика около посредническата роля на България в диалога между ЕС и Турция. В резултат, с подкрепа от 20.5% левицата скъсява дистанцията с ГЕРБ, но не заради електорален ръст, а заради спада на основния политически опонент. Лидерът на партията, К.Нинова (доверие 26.4%) също не успява да повиши личния си рейтинг. Като по-сериозен проблем пред партията се очертава обаче стратегическото разминаване между антиевропейската й реторика и първия тест за нейното електорално влияние – Европейските избори догодина. Ерозирайки успешно образа на Европа сред част от своите избиратели, тя намалява мобилизацията в ляво, в следствие на което изостава по-значително от ГЕРБ, отколкото при национален вот. Така, рискът пред нея е да попадне в своего рода капан на собствените си ПР победи.  Въпреки скандалите помежду им, Обединените патриоти успяват да се задържат на 5.2% електорална подкрепа. Кр. Каракачанов е с най-висок личен рейтинг (29.8%), следван от В.Симеонов – 11.4% и В.Сидеров – 6.4%. Отрицателните оценки и към тримата лидери нарастват, но позитивните не намаляват. В случая, националистите се възползват от т.нар. ефект на негативната мобилизация – увеличаването на обществената нетърпимост към техни публични изяви, води до консолидация на феновете им.  При ДПС, както и при Воля, съществени промени не се наблюдават. Движението със сигурност би имало парламентарно представителство (5.1%), докато“воля-та“ няма да е достатъчна да вкара отново партията на В. Марешки в парламента (2.0%).  Твърде ниска, вероятно дори наказателно ниска, остава подкрепата за фрагментираната извънпарламентарна десница. Всяка една от партиите събира между 0.6% 1.8%. От лидерите им с относително най-висока подкрепа се ползва Христо Иванов (9%). Заради категоричните проевропейски нагласи на избирателите им, Европейските избори са благоприятна възможност за пробив за тези партии. Въпросът е дали във формата и с лицата, с които ще се явят, те ще дадат шанс за представителство на своите потенциални избиратели.  ", "date": "2018.03.29", "title": "\"Алфа Рисърч\": БСП скъсява дистанцията с ГЕРБ до 2,5% "}
{"url": "http://epicenter.bg/article/Rumen-Radev-otgovoril-dostoyno-na-Kiril--Nie-darzhim-na-nashata-istoriya-i-uvazhavame-vsyaka-kapka-krav-/150596/2/0", "text": "Протойерей Николай Георгиев (началник на \"Връзки с обществеността\" в Светия Синод на БПЦ)  разпространи чрез мейл до медиите записи,  Причината е, нестихващият медиен интерес.   Разговорът се състоя в София в рамките на посещението на главата на руската православна църква в България за Трети март. След срещата в президентството патриарх Кирил направи специално изявление за българските медии като каза, че си заминава огорчен от интерпретациите в България за Руско-турската война (1877-1878 г.). Дни по-късно на сайта си Руската православна църква публикува видео от част разговора между патриарх Кирил и президента Радев, в което се чуват остри реплики от страна на руския духовник, който подсилва въздействието им с потропване с пръсти по масата. Това създаде силни настроения у нас срещу Кирил, а в Москва - срещу Радев.   На настойчивите искания за стенограма на разговора, от президентството зявиха, че такава не е правена, защото разговорът предполагал откровена атмосфера, в която запис не е редно да се прави. Пред  Епицентър.бг източник от администрацията на държавния глава поясни, че Радев е дал достоен отговор на Кирил и спорът по темата приключил, когато президентът заявил, че е бил впечатлен от тезата на патриарха за \"силата на мълчанието\".   Според обясненията на Св. Синод записът е направен от протоиерей Николай Георгиев с личния му телефон. Файловете са два с минимална, по думите на Георгиев, пауза. Той обяснява, че праща файловете до медиите сега \"поради нестихващия интерес на мнозина и поради увереността ми, че \"истината ще ви направи свободни\" (Иоан 8:32)\".   Видеото на Руската православна църква показва само встъпителното изказване на патриарх Кирил с изключение на последните два абзаца.   Публикуваме без редакторска намеса стенограмата на разговорите:   … по случай 3 март – нашия национален празник. Благодарим Ви, че заедно почетохме паметта на загиналите руски и български воини за нашето национално освобождение. Също така високо оценяваме Вашата визита в светлината на огромната роля на Руската православна църква за общонародния силен подем на руския народ в месеците след Априлското въстание в България от 1876 г. Именно на голямата роля на църквата и с молебените на всички църкви в Русия месеци наред се взема решението за тази война, която за нас е освободителна. Между българския и руския народ има вековни дълбоки културни и духовни връзки. И в основата и в последвалото развитие на тези връзки, голяма роля имат Българската православна църква и Руската православна църква.  . Убеден съм, че със своето дело и Българската православна църква, и Руската православна църква ще продължат да допринасят за нашето културно и духовно сближаване и за развитието на нашите приятелски народи. Благодаря Ви още веднъж.     Благодаря за Вашите добри думи, за Вашето участие в честванията. За мен не е стоял въпросът дали да дойда тук или да не дойда, въпреки, че аз отложих всички мои пътувания и ангажименти, само за да дойда в България. Защото паметта за героичната борба на руския и българския народ за освобождението на православна България има особено място в историята на нашите народи. И аз бих искал да помоля Вас, властите, да пазите тази памет, независимо от политическата конюнктура. Бих искал да Ви напомня, че след Кримската война Русия се оказва в много тежко състояние. Практически тази война е била война на обединена Европа срещу Русия, която се застъпва за православните от Близкия изток и светите места.   Русия не е погледнала към Европа. Била е движена от любовта си към българския народ. И още искам да кажа, че тя е била отслабена след предишната война, не е имала никаква политическа подкрепа от света. Започнала е борба за освобождението на българите. Това е един велик пример как духовната, културната, религиозната солидарност превъзмогват политическия прагматизъм. Радвам се, че имам възможност да го кажа днес и искам още веднъж ясно да Ви кажа, че   (очевидно патриархът има предвид България). Нито Полският сейм, нито Литовският сейм са вземали решение да започнат война срещу Османската империя Надявам се, че средствата за масова информация ни чуват и ще предадат разочарованието на патриарха, който е чул неправилната историческа интерпретация, свързана с освобождението на България.  . И въпреки това съм благодарен на Вас, на Българската православна църква за това как забележително бе отпразнуван този юбилей. Искам откровено да Ви кажа, че имам двояко впечатление от този юбилей. И аз открито го казвам и на Вас, и на целия свят. Но при все това този юбилей още веднъж ни помогна да осъзнаем огромната роля на Православната църква в Освобождението на България и заради това си заслужава руският патриарх да дойде на тези тържества. И аз много се надявам, че в съзнанието на българския народ и на неговия политически елит ще се запазят уважението и признателността към великите жертви, които понесе нашият народ съвършено безкористно, въпреки всички политически конюнктури, за да освободи България и да я направи свободна.  ... Всичките разговори за дружба се проверяват в реалността. Ако ние говорим за дружба, но забравяме за жертвите, които са били принесени в името на Освобождението на България, тези думи престават да имат значение. Знам, че има интерес и от страна на България, и от страна на Русия да развиват двустранните си отношения. И тези двустранни отношения трябва да използват този велик потенциал, исторически и духовен, културен и религиозен, който съществува в отношенията между нашите страни. Нека всички заедно направим така, че този потенциал да работи за по-доброто бъдеще на Русия и България Ние обичаме България, обичаме българския народ, независимо от политическата конюнктура.     Ваше Светейшество, благодаря за думите, които казахте, за любовта към българския народ. Мога да Ви уверя в същото – в любовта на българския народ към руския и вечната признателност за това, което направи руският народ за нашето освобождение.   В никакъв случай не омаловажаваме руския принос.  . А що се отнася до признателността на българския народ и на България, Вие видяхте колко много хора имаше на Шипка. Мога да Ви кажа, че това са хора, дошли не по принуда, а по вътрешно убеждение, от преклонение към това, което руският народ извърши за нас...     …  Аз разбрах, че независимо от политиката, която провежда държавната власт в България, някъде в дълбините българският народ съхранява дълбока признателност към руския народ. Бих искал да Ви препоръчам да обръщате внимание на тези настроения и пълноценно да изграждате отношенията с външния свят.  По съветско време за най-лоши оратори бяха смятани българските другари, които въобще не можеха да говорят без хартийка.  Но аз бих искал да Ви помоля винаги в своята политическа дейност да помните всичко това, което се е случило в историята между България и Русия, и независимо от политическата архитектура на Европа, бих искал да помоля Вас и Вашите колеги никога да не забравяте тази любов, която съществува на дълбоки нива между руския и българския народ, както и тези особени отношения, които съществуват между българската и руската църкви. Искрено се надявам, че чрез съвместни молитви на българската и руската църкви ще процъфтява съвременна България, която се сблъсква с много политически ...    Нека Ви съпътства Божията помощ във Вашите високи дела. Много се радвам, че се запознахме.      Благодаря за топлите думи, Ваше Светейшество.  . Не знам как сте слушали моите речи, понеже ги споменахте, но на Шипка много ясно казах – вечна признателност за воините на царя Освободител. Снощи казах името на царя Освободител – император Александър II. Манифеста и думите от Манифеста – дори го цитирах. Дори цитирах Достоевски, който невероятно уважавам, защото той разкрива вселената на човешката душевност. И точно Достоевски с няколко изречения по най-добрия начин възпроизвежда емоционалната обстановка в дните след Априлското въстание в Русия, която става и причината целият руски народ да се въздигне и да тръгне да ни освобождава.  . Има, както и Вие много добре казахте, отношения, неподвластни на всякаква политическа корист. Политиката се мени, както и Вие сам казвате, често, но духовните връзки остават. И аз много ще се радвам това сътрудничество между нашите две православни църкви да продължава да се развива още повече, така че нашите народи да се сближават и чрез църквата.     Благодаря Ви, Ваше Превъзходителство и още веднъж искам да кажа, че отношенията между нашите църкви са най-важният и решаващ фактор в запазването на особените привилегировани отношения между Русия и България, защото тази духовна близост, която свързва нашите народи компенсира всички недостатъци на политиката.   Много странно. Скъпи братя, нито едно /знаме/. Ако вие се обърнете към Литва и ги питате какво място заема във вашата история освободителната война на Балканите, те няма да ви разберат. Ако същото питате и поляците, те още повече няма да ви разберат. Защо тогава тази идея изведнъж възникна в недрата на българското правителство да говорите за ролята на Полша, Литва и Финландия в Освобождението на България.     Аз мога да отговарям за своите думи и много точно съм казал – нито Полша, нито Литва и т.н., но казах – руснаци, румънци, поляци, финландци и т.н. Вие знаете, църквата се моли за всяка една душа. Отделният човек е важен в църквата и един човек да има загинал, ние трябва да го споменем. Той се е бил, още веднъж казвам…     Да оставим тази тема.     Благодаря.     Аз още веднъж бих искал сърдечно да Ви благодаря, Ваше Превъзходителство, за нашето общуване…    . А в настоящата и бъдещата Ви работа за българската държава винаги да помните за своите руски братя, за нашата история. Навреме спрях.     За да приключим тази тема, мога да Ви кажа, че имаше години, в които Русия не беше споменавана изобщо. Но ние следим и развитието на Руската православна църква. Искам да ви поздравя с мащабите … през последните десетилетия, за строителството на църкви и манастири и особено за работата с младите хора. Видях вчера и много млади хора във вашия прекрасен хор. И ви поздравявам.     Благодаря Ви. Само в Москва има започнато строителство на 200 нови храма. През последните години ние построихме 6000 храма на Руската православна църква. Създадени са много младежки организации. Църквата влезе в диалог с всички сфери на обществения живот – с културата, с политиката, със спорта, с обществените организации. Сега Руската православна църква се явява духовната сила, която влияе върху настроенията на нашия народ. Ние благодарим на Бога за този диалог, който се осъществява между руската църква и властта и всички тези разговори за срастване, които много обичат да разпространяват на Запад. Да, обичат да говорят за това. Нищо подобно не се случва. Нито веднъж за моето патриаршеско служение никой от държавните дейци, нито президентът, нито премиерът, никакви губернатори, не са ме молили да правя каквото и да е било назначение на този или друг архиерей. Нито веднъж. И аз никога не съм молил президента да назначава един или друг министър. Никакво срастване няма. Но има много добър диалог. И властта в днешно време разбира духовната, историческа роля на руската православна църква. Ние много уважаваме сегашната политика на руската държава, която е насочена към осъществяването на пълния суверенитет на Русия. Реалният суверенитет. Не формалният. Този суверенитет ни дава възможност… да казваме не, тогава, когато това “не” е продиктувано от националните ни интереси. И ето защо сега се получават такива прекрасни взаимоотношения между църквата и държавата. И аз благодаря на Бога, че нашият народ подкрепя това. И аз бих искал от цялото си сърце да пожелая на България да има такъв творчески и извън политически, но насочен за благото на българския народ, диалог между църквата и държавата.   В неговите думи и в неговото мълчание се вслушва целият православен свят. И дай Боже да се развиват добрите отношения между българската държава и Българската православна църква.     Ние също вярваме в това и сме убедени, че те ще се развиват. Между другото, с интерес се запознах и с Вашата теза за ролята на мълчанието. Това би било добра лекция за много политици в съвременния свят.     Благодаря Ви. Църквата в Съветския съюз и църквата в България тогава преминаха през много тежки условия. И тогава нашата позиция много често се формулираше чрез мълчание. Но не това искаха нашите западни партньори, а да осъдим нашето правителство. Защо не критикувате вашето правителство? Сега се обръщаме към американците, църковните, и питаме - защо вие не критикувате вашето правителство. И те мълчат в условията на демокрацията. Ние не живеехме в условията на демокрацията. Ние не можехме открито да критикуваме. Но ние можехме да мълчим. И нашето мълчание бе разбрано от нашия народ. И с това се обяснява безусловният авторитет на Българската и Руската православна църква, въпреки политическите изменения през последните … Аз се надявам, че с Божията милост ще ни стигнат духовните сили и мъдрост да продължим да засвидетелстваме това пред нашите народи. А на Вас бих искал искрено да Ви пожелая Божията помощ.     Аз съм я поискал от нашия мъдър патриарх и съм я получил. Благодаря Ви.   Благодаря Ви, Ваше превъзходителство.", "date": "2018.03.29", "title": "Радев към Кирил:Ние държим на нашата история! Патриархът към президента:Вие сте забележителен лидер!"}
{"url": "http://epicenter.bg/article/-Alfa-risarch--Tomislav-Donchev-e-nay-odobryavaniyat-ministar/150600/2/0", "text": "Министрите, пряко ангажиран с европейската политика, са сред най-одобряваните в кабинета. Това показват данните от последното проучване на социологическата агенция „Алфа рисърч“.   Вицепремиерът по еврофондовете Томислав Дончев повишава рейтинга си с нови 5% до 22,4% . Той е следван от военния министър Красимир Каракачанов (11.6). Място сред „отличниците“ намират и пряко ангажираните с външно- политическата дейност министри Лиляна Павлова (8.6) и Екатерина Захариева (6.1).   В другия край на таблицата, с относително най-ниски оценки, се позиционират министрите на правосъдието Цецка Цачева (с отрицателен индекс от – 19.9), вицепремиера Валери Симеонов (17.3), и рязко понижила рейтинга си енергиен министър Теменужка Петкова (-16.4).   Най-голямото изпитание за Кабинета Борисов 3, сделката за ЧЕЗ, оказва и най-пряк негативен ефект върху неговия имидж. 57% са на мнение, че правителството е замесено по някакъв начин в продажбата на най-голямото електроразпределително дружество в България на пазарджишката фирма \"Инерком\". Същевременно, 42% са на мнение, че в политически план този скандал се използва от опонентите на правителството, за да го свалят от власт. Така, макар симпатизантите на ГЕРБ също да са критични към сделката, по отношение на правителството те заемат защитна позиция. В резултат, кабинетът запазва доверие от 21%, колкото имаше и през декември. С 4% обаче се увеличават неговите критици (до 43%), като негативните настроения нарастват главно сред столичани и жителите на селата.", "date": "2018.03.29", "title": "„Алфа рисърч“: Томислав Дончев е \"отличникът\" в кабинета \"Борисов 3\""}
{"url": "http://epicenter.bg/article/ABV--Ne-ni-pravete-zalozhnitsi-v-chuzhdi-geopoliticheski-igri/150603/2/0", "text": "\"Не заплашвайте с действията си България и не правете българите заложници в чужди геополитически игри.\" Това е основната теза в специална декларация на ПП АБВ относно кризата в отношенията с Русия и рисковете и за България. \"Намираме се в период на тежка криза в отношенията между Запада и Руската федерация, кулминирала напоследък покрай обвиненията за причастност на Москва към покушение срещу бивш руски двоен агент във Великобритания\", се казва в документа. В него се посочва, че тя обаче има в корените си разногласия и противоборство по основни проблеми на външната политика в последните години. В документа се припомня, че преди години под фалшив претекст е било оправдано нападението срещу Ирак. Впоследствие се оказа, че „доказателствата“ са били измама, подчертават от партията на Константин Проданов. В документа се подчертава, че \"България е държавата, претърпяла най-големи щети от битката на Запада с Русия – загубите са за милиарди и няма компенсации за това\". И се припомня: \"Поискаха от нас да спрем реализирането на жизнено важни за страната проекти като АЕЦ „Белене“ и „Южен поток“, ние послушно го направихме, но не получихме никакви компенсации за загубените милиарди. От наложените срещу Русия санкции българският бизнес продължава да търпи сериозни щети. Трябва ли все така да продължаваме да жертваме националния си интерес? Трябва ли да продължим да бъдем основните губещи от конфликта на Запада с Русия?\"    ", "date": "2018.03.29", "title": "АБВ към управляващите: Не ни правете заложници в чужди геополитически игри!"}
{"url": "http://epicenter.bg/article/Boyko-Borisov-otnovo-e-nay-odobryavaniyat-politik--grafika-/150604/2/48", "text": "Премиерът и лидер на ГЕРБ Бойко Борисов отново е най-одобряваният български политик. Това показват данните от последното проучване на социалогическата агенция „Алфа рисърч“.   През март 2018 г. 35,6% от българските граждани са изразили доверие в действията на българския министър – председател.Лидерът на ВМРО и вицепремиер Красимир Каракачанов е с най-висок личен рейтинг (29.8%).   На трето място в класацията на „Алфа рисърч“ е председателят на БСП Корнелия Нинова. През март тя не е успяла да повиши рейтинга си и м момента той е 26.4%.   Нинова е следвана от вицепремиера и лидер на НФСБ Валери Симеонов с 11.4%.   Според социалогическата агенция 6,9 % от българските избиратели подкрепят председателя на ДПС мустафа Карадайъ.   Рейтингът на председателя на партия \"Атака\" и шеф на парламентарната група на \"Патриотите\" Волен Сидеров е с 6.4%.", "date": "2018.03.29", "title": "Бойко Борисов отново е най-одобряваният политик (графика)"}
{"url": "http://epicenter.bg/article/Krasimir-Karakachanov--Ne-vizhdam-osnovanie-za-ostavka-na-ministar-Valentin-Radev-/150607/2/0", "text": "Вицепремиерът и военен министър Красимир Каракачанов е на мнение, че България на този етап няма основание да гони руски дипломати, съобщи БНР. На предстоящия в петък съвет по сигурността ще бъдат разгледани евентуалните нови данни по случая с отравянето на бившия шпионин Сергей Скрипал във Великобритания, допълни вицепремиерът. На заседанието ще бъде изслушан българският посланик в Москва Бойко Коцев, който бе извикан за консултации в София.   \"Позицията на премиера Бойко Борисов по случая „Скрипал“ е изключително балансирана. Подкрепям една такава позиция\", каза още пред журналисти министърът на отбраната Красимир Каракачанов, цитиран от \"Фокус\", преди да влезе на заседанието на парламентарната комисия по отбрана.   Вицепремиерът отговори и на въпрос дали има разнобой в ГЕРБ и в управляващата коалиция във връзка с реакцията по случая \"Скрипал\" и извикването на посланик Коцев от Москва. Както и дали може да се стигне до разцепление в управляващите. „Не знам дали има разнобой в ГЕРБ и не е моя работа да коментирам“, каза категорично Каракачанов. И продължи: „Това, че два дни не съм бил в България не означава, че коалицията се клати по някакъв начин. Всичко си е наред“. „На заседанията на коалиционния съвет никога не е имало остър тон. Мисля, че и утре няма да има такъв, ако има заседание. Не съм информиран, че ще има заседание на коалиционния съвет“, продължи министърът. Попитан трябва ли България да отзове дипломатите си в Русия той уточни: „Това не е позиция, която трябва да се изразява един или друг като политик. Тя трябва да се вземе от Съвета по сигурността, на която да се докладва ситуацията. На миналото заседание на Съвета, мнението ми, което беше изразено от зам.-министър Запрянов, е че България на този етап, към началото на седмицата, няма основание да предприема подобни действия“. „Оттук нататък ще видим дали има нова информация, на базата на която може да се вземе едно или друго решение“, обясни Красимир Каракачанов. Попитан има ли основание за промяна на позицията ни министърът посочи: „Не съм видял нови данни. Утре на Съвета на сигурността може би ще има изнесени такива“.   Не виждам основание за оставка на министър Валентин Радев, каза още Красимир Каракачанов. Вицепремиерът Каракачанов коментира така искането на БСП вътрешният министър Валентин Радев да подаде оставка заради скандала с непроверени пътници на Летище „София“. Преди дни се разба, че половината пътници от полет от Париж не са преминали паспортна проверка. „За всяко нещо, което БСП или някой друг иска, ли да коментираме оставка“, възмути се Каракачанов.   Депутатите от Комисията по отбрана поздравиха министър Красимир Каракачанов за рождения му ден, а той ги почерпи с бонбони. Председателят на комисията ген. Константин Попов посочи: „Да пожелаем на министър Каракачанов и на близките му здраве и успехи, както и на всички в Министерството на отбраната, които изпълняват дълга си“. В отговор Красимир Каракачанов коментира: „Особено щастлив съм, че насрочихте заседанието на комисията специално на моя рожден ден. Съжалявам, че черпя само с бонбони, но при открито заседание друго не е удобно“. „Благодаря за пожеланията. Ще се стараем да изградим онази силна Българска армия, която е необходима на цялото българско общество. Това няма как да стане без подкрепата на Комисията по отбрана“, заяви министърът. „Когато министърът на финансите Владислав Горанов ми честити рождения ден и ме попита какво си пожелавам му казах повече средства за отбрана през следващата година и той обеща. Да видим дали ще си изпълни обещанието“, каза още Красимир Каракачанов.", "date": "2018.03.29", "title": "Красимир Каракачанов: България на този етап няма основание да гони руски дипломати!"}
{"url": "http://epicenter.bg/article/Sofiyskiyat-gradski-sad-gleda-deloto-za--quot-Tsarskite-konyushni-quot-/150539/3/0", "text": "Софийският градски съд гледа делото за \"Царските конюшни\".   Подсъдимите са двама - Веселин Пенев, бивш областен управител на София, и Юлия Цекова, лицензиран оценител. Според едното обвинение Пенев е продал имота в центъра на столицата за малко над 600 000 лева при реална цена от около 11 милиона лева. Другото обвинение е за умишлена безстопанственост, ощетила държавата. От Столична община обявиха, че \"Царските конюшни\" са в процедура да бъдат признати като паметник на културата от най-високата категория - национално значение.    ", "date": "2018.03.29", "title": "Софийският градски съд гледа делото за \"Царските конюшни\""}
{"url": "http://epicenter.bg/article/30-godishnite-dobre-obrazovani-mazhe-sa-nay-chestite-dlazhnitsi/150569/4/0", "text": "Средният размер на необслужваните задължения у нас намалява с 15% спрямо 2016 г. Това показват данните от проучване на Асоциацията на колекторските агенции в България, съобщи News.bg.  За сравнение през 2016 г. средният размер на дълга е бил 912 лв., докато през 2017 г. - 775 лв. Средният дълг е под средната работна заплата, която се отчита в страната по данни на НСИ - 1095 лв.   Проучването обхваща обработваните дългове от всички компании, членове на асоциацията, които представляват 80% от сектора.    заяви Алексаднър Грилихес, заместник-председател на АКАБГ.   се утвърждава трайно като млад мъж, под 30-годишна възраст, добре образован и обикновено на трудов договор. Обикновено са зодия   , които са надценили своите възможности.  Обичайно това е човек, който наскоро е започнал първата си постоянна работа и  . Разместване има обаче при териториалното разпределение.     , но делът им намалява спрямо предходната година и за 2017 г. представлява 41,59%.  , отработвани от колекторските агенции.  Отчетлив ръст има и при лизингите, които вече надвишават 4% от възложените задължения.   Статистиката на АКАБГ сочи, че  .  През 2017 г. изкупените дългове се понижават с 14,2%. През изминалата календарна година прехвърлените към колекторските агенции необслужвани заеми са били в размер на 772 млн. лв., докато година по-рано са достигали 900 млн. лв.   Нараства значително броят на възложените случаи от 1,8 млн. на 2,6 млн., което съвпада с броя на работещото население.  За тези пет години успяхме да покажем, че сме по-скоро на тяхна страна. Събиранията на вземания са болезнена тема. Но имаме огромен напредък.  Потребителите вече знаят повече, а по-запознатият потребител по-малко задлъжнява, отчитат от АКАБГ.  На   се отчита двоен спад на обема на възложените вземания спрямо 2016 г. Най-съществени остават проблемите в сферата на търговията на едро и дребно и на строителството.  Кредиторите много по-охотно продават и дълговете си към фирми. В не малко случаи фирмените задължения са обезпечени с даден тип имот. Това е тенденция, която ще продължи и през 2018 г., заяви Райна Миткова, председател на асоциацията.   платежоспособността се подобрява в сравнение с предходната година.   се наблюдава засилен контрол на плащанията, в резултат на което нивата на задлъжнялост се задържат.   остават липса на превантивни мерки като застраховки на вземанията, лошо управление на ликвидността и нисък размер на европейско финансиране.   През миналата година бизнесът е чакал 28 дни да получи вземанията си.  Информационната кампания   е насочена към подобряване на финансовата култура в страната.   Основните инициативи са свързани с  , който е публикуван на страницата на самата кампания. В него се съдържат практически съвети какво да прави човек, когато изпадне във финансови затруднения.   - учениците и тийнейджърите във Фейсбук. За тях бе шокиращо, когато ги накарахме да си опишат разходите за заснемане на видео. Децата в София знаят много по-малко за това откъде идват парите, защото просто получават. ", "date": "2018.03.29", "title": "30-годишните добре образовани мъже са най-честите длъжници"}
{"url": "http://epicenter.bg/article/Prof--Iskra-Baeva--Za-Mestan-sadbata-na-trakiytsite-e-estestven-rezultat-ot--vsyaka-voyna-/150570/11/0", "text": "Днес бившият лидер на ДПС и настоящ на ДОСТ Лютви Местан, вероятно в опит да защити позицията на Република Турция (Ердоган) и на своята партия направи изказване, част от което не може да се остави без коментар. Става дума за опита му да отхвърли като политическо заиграване темата за геноцида над тракийските българи, организиран от Османската империя през 1913 г. Точните думи на Местан са: Но, моля ви! Кой може да каже, че избиването на десетки хиляди българи, организирано от Османската империя в Източна Тракия и Източните Родопи, след като Балканската война е приключила и Лондонският договор е постановил границата между България и Османската империя да минала по линията Мидия – Енос, сиреч тези територии в България, е резултат от „всяка война”? Само политик, за когото интересите на държавата, към която изпитва лоялност, и на партията, която оглавява, са над всичко и най-вече над историческите факти. За Лютви Местан избиването на мирно население (жени, деца, старци) с цел етническо прочистване на територия, която загубилата войната държава иска да си я върне, е нещо нормално. И е същото като изселването на около 350 хил. български турци през пролетта и лятото на 1989 г. Не искам да защитавам „възродителния процес”. Но да се сравнява изселването (наистина много тежко за засегнатите) на хора, които са поискали да получат задграничните паспорти и да заминат в „майката-родина”, както наричат през 1989 г. Турция, с избитите около 60 хил. българи и още повече прогонени (не изселили се) през 1913 г. е не цинично, а скандално. При това не бива да забравяме, че още преди Тодор Живков да бъде свален от власт на 10 ноември 1989 г. около 80 хил. български турци се завръщат в България. А колко от прогонените от Одринска Тракиа българи са се върнали в родните си места през 1913 г.? Няма нужда от повече думи, за да стане ясно докъде може да стигне един политик в защита на личната си кауза. Моят въпрос обаче е друг:  Стахувам се, че продължава да бъде в плен на желанието да се разправя със собственото си близко минало. Както личи от парламентарната декларация за „възродителния процес” и от отказа на същия парламент да осъди геноцида над тракийските българи. На кого тогава е оставена защитата на българската национална кауза? Вероятно на историците и обществото. Добре е, че все пак има кой да я защити. Но дали това е достатъчно?", "date": "2018.03.29", "title": "Проф. Искра Баева: За Местан съдбата на тракийците е естествен резултат от „всяка война“"}
{"url": "http://epicenter.bg/article/Valentin-Radomirski--/150574/11/0", "text": "Въвеждането на презумпцията за виновност по случая „Скрипал“ е рязко нарушаване на правилата на международния ред, заяви в интервю за предаването \"12 плюс 3\" по програма \"Хоризонт\" на БНР бившият дипломат Валентин Радомирски. Той обръща внимание, че \"за първи път в нашата история двете регионални суперсили – Турция и Русия, които никога не са били заедно, сега са в ситуационен съюз с потенциал за стратегическо сътрудничество и могат да имат помисли за осъществяване на свои национални интереси, които да са в наша вреда\".   - Да, точно така е от гледна точка на дипломатическия протокол. Въпросът е в колебливата позиция, която според мене показа българското правителство. Защото само ден преди това се твърдеше, че няма да гоним и че сме подложили на съмнение твърденията на Великобритания. Сега по този начин показваме солидарност. За мен това означава, че е имало доста голям натиск, за да се направи този ход, който всъщност е компромисен между предишните заявления и това, че ние все пак трябва да покажем някакъв съюзнически ангажимент. - От тези, които досега го направиха и които продължават да твърдят, че случаят „Скрипал“ е сериозно нарушение на международното право. За мен всъщност въвеждането на презумпцията за виновност, вместо презумпцията на невиновност, е рязко нарушаване на правилата на досега установения международен ред. - Въпросът за солидарността е екзистенциален и за НАТО, и за ЕС. Всички сме свидетели, особено в последните две години, на проблемите в НАТО и в ЕС. (Те са кръвно свързани, припокриването им като „мека“ и „твърда“ сила е ясно за всички.) Редица държави започнаха да провеждат своя собствена външна политика по отделни въпроси. Знаем какво става между Полша и Германия, знаем отношението на Вишеградската четворка по много кардинални въпроси на бъдещето на ЕС, по мигрантската криза, по решението на въпроса в Сирия. Видяха се противоречията в германо-френското сътрудничество, които се появиха с желанието на Макрон да има по-голяма роля, използвайки периода след изборите в Германия, когато не се знаеше дали Меркел ще продължи с още един мандат… Така че въпросът за солидарността стана първостепенен. Очевидно определени сили, които седят зад НАТО и ЕС, бяха смутени от протичащите, главно в САЩ, процеси. Моята възраст ми позволява да направя една аналогия: процесите в САЩ много наподобяват тези по време на перестройката в СССР – ожесточена борба в елита с всички видове компромати, отстраняване на възлови фигури от властта и неизвестни за обществото резултати, дори в краткосрочна перспектива. - Смущаващото е, че той се присъединява към един екип около президента Тръмп от генерали и хора, които вземат твърди позиции не само срещу Русия, но и по това как да действа Америка в съвременния свят… - О, разбира се. Това е част от мероприятията във връзка с огромните изменения, които настъпиха в международните отношения. Ако сравним например действията на Кисинджър като държавен секретар през 70-те години и възобновяването на отношенията с Китай, тогава главният му аргумент (и той сега го пише в своите книги) е,  че има два огромни полюса – СССР и САЩ,  и един слаб, но много важен играч – Китай. Китай е стратегически съюзник на Съветския съюз, но постепенно става стратегически съюзник на Съединените щати. Сега е точно обратната картина – на мястото на Съветския съюз имаме Китай, имаме Щатите и един слаб, но важен световен играч – Русия. С кого ще играе Русия е главният въпрос в новия международен ред, който трябва да се отчита в бъдеще. Тук има много варианти, много сценарии. И аз съм убеден, че в момента във всички държави на Запада елитите трескаво  (така както Сайс и Пико някога са чертали картите на Близкия изток) чертаят новите карти. Нямам предвид физическите граници, а преди всичко сферите на влияние. - Ние сме много близко до линията на съприкосновение на интересите на всички основни сили. И това ни прави ако не фронтова държава, то санитарен кордон в умовете на някои от колегите.   - Да, всичко е възможно, и да се надяваме на това. Но нека да кажа за ролята, в която се намира България. За първи път в нашата история двете регионални суперсили (били те Византия и Турция, от едната страна, а от другата – Русия и всичко славянско), които никога не са били заедно, сега са в ситуационен съюз с потенциал за стратегическо сътрудничество. Трябва да наблюдаваме. Това може да се окаже най-критичният момент в историята на българската държава – когато двете регионални сили, които са най-близо до нас, могат да имат помисли за осъществяване на техни национални интереси, които са в наша вреда. Ние тогава ще трябва да разчитаме на съюзници, които са доста далече от нас. Това е плашеща история и тя трябва да бъде разработвана. За съжаление, такива сценарии не се разработват или не се разработват сериозно с дългосрочно виждане за това какви мерки трябва да се вземат сега. Защото някои от резултатите на такива мерки ще бъдат след години. - България има интелектуален капацитет, но няма институционален в момента. В продължение на години разгромявахме и кадрово редица институции… Това е проблемът на България в момента и той трябва да бъде решаван с последователна консенсусна политика, каквато в момента няма.", "date": "2018.03.29", "title": "Радомирски: Ние сме фронтова държава! Русия и Турция са в съюз, което е опасно за нас"}
{"url": "http://epicenter.bg/article/Germaniya-poiska-myasto-v-Saveta-za-sigurnost-na-OON/150557/7/0", "text": "Германският министър на външните работи Хайко Мас призова на Германия да бъде предоставено място в Съвета за сигурност на ООН през 2019 и 2020 г., предаде Дойче веле, цитирани от news.bg. Берлин е готов да поеме повече отговорност, заяви Мас в ООН.  \"Живеем във време, когато в света има много конфликти. Живеем във време, когато в ООН сме повече, а не по-малко, както смятат някои\", подчерта германският първи дипломат.  Той напомни, че Германия е вторият по мащаби донор на световната организация и втората държава по брой на миротворците. През 2017 г. вноската на Германия в бюджета на ООН е 3.4 млрд. евро, а в мисии на организацията участват 1300 германски миротворци.  Съветът за сигурност включва пет постоянни члена (САЩ, Великобритания, Франция, Русия и Китай) и десет непостоянни. Всяка година Генералната асамблея на ООН избира пет непостоянни члена двугодишен мандат на географски принцип.  Пет места са отредени за държави от Азия и Африка, едно - за страните от Източна Европа, две - за Латинска Америка и Карибския басейн и още две - за държави от Западна Европа и други части на света.  През тази година за квотата на последната категория страни са подадени заявки от Германия, Белгия и Израел.  Новите държави - членки на съвета, ще бъдат определени на 8 юни.  Германия традиционно подава своята заявка на всеки осем години. Тя е била член на Съвета за сигурност през 1977-1978, 1987-1988, 1995-1996, 2003-2004 и 2011-2012 г.", "date": "2018.03.29", "title": "Германия поиска място в Съвета за сигурност на ООН"}
{"url": "http://epicenter.bg/article/Sofi-Marinova-napuska--quot-Kapkite-quot--sled-zaplahi-ot-lyubimiya-si-Gringo-/150562/10/100", "text": "Софи Маринова напуска риалити шоуто \"Като две капки вода\" след заплахи от гаджето й Тодор Давидов – Гринго, който в момента е в затвора, пише \"Галерия\".   По информация на изданието ромската перла ще си тръгне малко преди финала на предаването – когато приятелят й ще излезе на свобода.   Гринго бил категорично против Софка да участва в телевизионни риалитита, където да я гледат и да се забавлява с други мъже. 32-годишният любим на Маринова я ревнувал дори от водещите на \"Капките\" и постоянно я заплашвал за да напусне предаването.   Изпълнителката на \"Стари рани\" обаче се възползвала от ареста на гаджето си, спокойна, че докато е зад решетките - няма как да я накаже.   Уви, тези дни стана ясно, че Гринго ще бъде освободен предсрочно, след като се е споразумя с прокуратурата. Давидов се призна за виновен за рекета на айтоския бизнесмен и така присъдата му бе намалена на 10 месеца затвор, част от които той вече е излежал.   Очаква се Гринго да бъде на свобода в средата на май месец – само няколко седмици преди финала на \"Капките\". Така въпреки фурора, който Маринова предизвика с участието си и прогнозите за победа, на ромската звезда ще й се наложи да напусне шоуто.", "date": "2018.03.29", "title": "Софи Маринова напуска \"Капките\" след заплахи от любимия си Гринго  "}
{"url": "http://epicenter.bg/article/Grigor-Dimitrov-i-Nikol-Shertsinger-otvaryat-nova-stranitsa--shte-sa-zaedno-po-chesto/150567/10/100", "text": "Григор Димитров и Никол Шерцингер ще се опитат да отворят нова страница в отношенията си. Двамата са си поставили за цел да бъдат по-често заедно и не толкова отдалечени един от друг. През есента популярната американка изплю камъчето, че дългите разстояния и дните,  в които  не са заедно, не се отразяват добре нито на нея, нито на най-добрия български тенисист за всички времена. Сега Гришо и Никол твърдо са решили да са по-често заедно, за да може връзката им да стане още по-силна. „В последната година през повечето дни тя е на единия край на планетата, той – на другия. Никол има свои ангажименти, а Гришо редовно участва на турнири. Ту е в Европа, ту е в Америка или някой друг континент. Шерцингер е решила така да подреди програмата си, че да е по-близо до Григор. Няма нищо по-хубаво да са по-често заедно и те ще направят всичко възможно, това да се случи.   Източник: БЛИЦ", "date": "2018.03.29", "title": "Григор Димитров и Никол Шерцингер отварят нова страница, ще са заедно по-често"}
{"url": "http://epicenter.bg/article/Ot-arhiva--Nay-seksapilnite-razgoleni-snimki-na-Melaniya-Tramp--Snimki-/150573/10/100", "text": "Преди да стане най-коментираната президентска съпруга, на чийто стил много дами се възхищават,  . Красивата словенка, която има зад гърба си бляскава кариера, далеч  за провокативни фотосесии. Тогава едва ли е предполагала, че  , а по-късно и в света. \r\n \r\n В годините преди да стане първа дама, Мелания е споделяла мнението си, че по по-предизвикателен начин, за да покажат тялото си. \r\n \r\n В САЩ също не гледат с лошо ако на това, само че ако не си съпруга на президента. Именно  , предизвикани от конкурентите на Тръмп по време на предизборната кампания.   Те обаче не постигнаха целта си и той спечели изборите. Иначе архивите помнят много снимки на семейство Тръмп, които са  .   Източник: дарик", "date": "2018.03.29", "title": "От архива: Най-сексапилните разголени снимки на Мелания Тръмп (Снимки)"}
{"url": "http://epicenter.bg/article/Nositelki-na-titlata--quot-Mis-Svyat-quot--se-razgranichiha-ot-izkazvaniyata-na--Mis-Balgariya-quot--Nikoleta-Todorova/150592/10/0", "text": "Oт ръководството на Бок Стар Моделс, организатори на конкурсите за красота \"Мис Свят\" и \"Мис Вселена\" се разграничиха от изказванията на “Мис България Вселена 2017” Николета Тодорова.    Миската се раздели с короната си заради непристойно поведение в национален ефир, където заяви, че редица форуми за красота тук и зад граница са корумпирани, като участнички в тях си купуват титлите със секс.   Според организацията думите на красавицата са уронване достойнството и авторитета на един от най-известните и престижни конкурси в света “Miss Universe”.     \r\n   \r\n   \r\n   \r\n Макар че не се класира на финала на Мис Свят, Вероника успя да привлече председателката на конкурса Джулия Морли към благотворителната си кауза – изграждането на международен дом за страдащите от хранителни разстройства като анорексия и булимия момичета. \r\n   \r\n \r\n \r\n \r\n", "date": "2018.03.29", "title": "Носителки на титли за красота се разграничиха от позицията на “Мис България\"2017 Николета Тодорова"}
{"url": "http://epicenter.bg/article/Dzhenifar-Anistan-i-Brad-Pit---otnovo-zaedno-/150623/10/100", "text": "Американската преса упорито разпространява слухове за това, че Дженифър Анистън и Брад Пит отново са заедно. Двамата сравнително скоро се разделиха с бившите си половинки.   Появиха се дори твърдения, че са сключили тайно брак в Париж. Пит и Анистън се ожениха на 29 юли 2000 г. и се разделиха около пет години по-късно. Феновете на двамата актьори не крият желанието си отново да ги видят като двойка. През февруари звездата от „Приятели” обяви, че се развежда с Джъстин Теру. Почитателите й веднага заляха акаунта й в Twitter с предложения да се върне при експоловинката на Анджелина Джоли, пише International Business Times. Таблоидът New Idea пък твърди, че и децата на Пит изявявали желание да живеят с него и Анистън. Източник, близък до семейството на Джоли, казал, че децата били особено напрегнати заради поведението на майка си след развода й с Пит. Да се справят с трудностите им помагала именно русокосата актриса. „ ”, разказал анонимният източник. Изданието Gossip Cop опроверга тази информация и поясни, че децата на Джоли никога не са виждали Анистън.   Според други слухове актрисата наскоро гостувала на семейството на Пит в Мисури.   Източник: Нова.тв", "date": "2018.03.29", "title": "Дженифър Анистън и Брад Пит – отново заедно?"}
{"url": "http://epicenter.bg/article/Obstrelyaha-bazata-v-Kandahar--nyama-postradali-balgarski-voenni-/150561/7/0", "text": "Базата на международните коалиционни сили на летище Кандахар, Афганистан, беше подложена на ракетен обстрел на 28 март 2018 г., в 21.06 часа местно време (19.36 часа българско време).  Това съобщиха от пресцентъра на министерството на отбраната.  Няма пострадали български военнослужещи.  ", "date": "2018.03.29", "title": "Обстреляха базата в Кандахар, няма пострадали български военни "}
{"url": "http://epicenter.bg/article/Menidzharat-na-mola-ubiets-v-Kemerovo--Ne-se-chuvstvam-vinovna--VIDEO--/150564/7/0", "text": "Мениджърът на търговския център в руския град Кемерово, където огромен пожар отне живота на 64 души, заяви, че не се чувства виновна, предаде Дарикнюз.  „Провели сме проверки, на които присъствах лично. Нямаше никакви неизправности. Последните инспекции бяха направени, след анонимно обаждане, че в киното има поставена бомба. Тогава евакуирахме хората, а службите на полицията, пожарната и медици дълго време проверяваха дали всичко е наред. Не бяха открити неизправности“, категорична бе Надежда Суденок.  Тя твърди, че не е имало проблем и с пожароизвестителната система. „Не искам да бъда жертва и да ми бъде вменена вина за нещо, което не съм направила“, заяви мениджърката.  Окръжният съд в Кемерово започна разглеждането на мерките за неотклонение на четирима служители на търговския център, включително на техническия директор и мениджъра.  Най-малко 64 души, включително и деца, загинаха при пожара. Според разследващи, пожарните и аварийни изходи са били блокирани. Разследването на трагедията продължава.  ", "date": "2018.03.29", "title": "Мениджърът на мола убиец в Кемерово: Не се чувствам виновна (ВИДЕО) "}
{"url": "http://epicenter.bg/article/Rusiya-poiska-ot-Velikobritaniya-pomosht-v-razsledvaneto-na-otravyaneto-na-Yuliya-Skripal-/150568/7/0", "text": "Руският Следствен комитет, който разследва отравянето на руската гражданка Юлия Скрипал, отправи към Великобритания искане за правна помощ, предаде Ройтерс, цитирана от БТА.  СК иска от британските власти да извършат процедурни действия, целящи установяването на свързаните с престъплението обстоятелства, както и да предоставят копия от материалите по криминалното разследване. Русия желае още Великобритания да й предостави резултатите от проучването на мястото, където Юлия Скрипал е била открита в безсъзнание, както и резултатите от нейните медицински изследвания.  Бившият руски разузнавач, превърнал се в двоен агент, Сергей Скрипал и дъщеря му Юлия са били отровени с нервопаралитично вещество, оставено на входната врата на дома им в Солсбъри, обяви вчера антитерористичният отдел на британската полиция.  ", "date": "2018.03.29", "title": "Русия поиска от Великобритания помощ в разследването на отравянето на Юлия Скрипал "}
{"url": "http://epicenter.bg/article/Dvete-Korei-se-dogovoriha-za-sreshta-na-visoko-ravnishte-na-27-april-/150572/7/0", "text": "Северна и Южна Корея ще проведат на 27 април първата си среща на високо равнище от повече от едно десетилетие, предадоха световните агенции, цитирайки представители на южнокорейските власти.  Те казаха, че разговорите между севернокорейския лидер Ким Чен-ун и южнокорейския президент Мун Дже-ин ще се съсредоточат върху превръщането на полуострова в зона, свободна от ядрени оръжия.  По-рано Ким обеща да работи за постигането на тази цел на фона на облекчаването на напрежението между двете страни, които са отдавнашни противници.  Южнокорейски представители обявиха датата на срещата на върха след преговори на високо равнище със севернокорейска делегация днес. Това бяха първите разговори между двете Кореи след посещението на южнокорейска делегация в Пхенян по-рано този месец.  Срещата на върха ще се състои в Дома на мира в южнокорейската част на селището Панминчжон, през което преминава границата, отбелязва ТАСС.  Франс прес припомня, че предишните срещи на високо равнище между двете Кореи, през 2000 г. и през 2007 г., се проведоха в Пхенян. Това означава, че Ким Чен-ун ще стане първият севернокорейски лидер, стъпил на южнокорейска територия, от 1953 г.  На 4 април ще се проведе среща на работно ниво, за да бъдат обсъдени подробностите около срещата на върха, като протокола, сигурността и изявленията за медиите, посочва Ройтерс.  Напрежението между Северна и Южна Корея отслабна значително след Зимните олимпийски игри в южнокорейския курорт Пьончан миналия месец. Технически двете страни все още са в състояние на война, тъй като Корейската война от 1950-1953 г. приключи с примирие, а не с мирен договор.  Очаква се през май Ким да се срещне и с президента на САЩ Доналд Тръмп, за да обсъди денуклеаризацията. Мястото и времето за тази среща все още не са уточнени.  Тази седмица Ким се срещна с китайския президент Си Цзинпин при изненадващо посещение в Пекин. Това бе неговото първо излизане извън изолираната Северна Корея след идването му на власт през 2011 г. Още по-изненадващо бе обещанието на Ким Северна Корея да се откаже от ядрената си програма, за което съобщиха китайски държавни медии. Официалните медии в Северна Корея не споменават това обещание, нито очакваната среща между Ким и Тръмп.  През последните месеци лидерите на САЩ и Северна Корея си размениха заплахи и обиди. По-рано този месец Тръмп направи също толкова изненадващо изявление, че е готов да се срещне с Ким, за да обсъдят кризата, свързана с със севернокорейските разработки на ядрени оръжия, които могат да достигнат територията на Съединените щати.  Контактите на Ким с международната общност предизвикаха спекулации, че той може да опита да се срещне и с други лидери. Японският вестник \"Асахи\" пише днес, че Токио е проучвал въпроса за двустранна среща с Пхенян.  След срещата си с Ким китайският президент Си Цзинпин обеща, че страната му ще запази приятелството си със Северна Корея.  Тръмп заяви в Туитър, че във вторник е получил послание от Си, че срещата му с Ким е преминала много добре и че севернокорейският лидер очаква да се срещне с президента на САЩ, припомня Ройтерс.   ", "date": "2018.03.29", "title": "Двете Кореи се договориха за среща на високо равнище на 27 април "}
{"url": "http://epicenter.bg/article/London-okazal-silen-natisk-varhu-Avstriya-da-ekspulsira-ruski-diplomati--Viena-kategorichno-otkazala/150581/7/0", "text": "Посланикът на Великобритания нееднократно се опитал да окаже натиск върху австрийските власти, за да ги принуди да експулсират руски дипломати, заяви австрийският външен министър Карин Кнайсел, цитирана от Агенция \"Фокус\".  Представителят на Лондон се стараел да повлияе на австрийското ръководство, за да тръгне Виена по стъпките на редица други европейски страни, изгонили руски дипломати. Само че Австрия категорично отказала да предприеме тази крачка.  Нещо повече - Австрия е готова да влезе в ролята на посредник при урегулирането на разногласията между Великобритания и Русия във връзка със случая на Сергей Скрипал, обяви Карин Кнайсъл.  \"Ние сме отворени за всички и ако пожелаят от нас посредничество (между Русия и Великобритания), то ние с радост ще се съгласим на това\", увери тя в ефира на телевизионния канал ORF-2.  Кнайсъл изрази още мнение, че Австрия е идеалният \"канал за диалог на високо равнище между всички участници\", тъй като Австрия \"е в ЕС от 1995 г. като държава с неутрален статут. Затова за нас е важно да проведем подобна дипломация, която да ни позволи да останем в диалог\", подчерта министърът.  Кнайсел подчерта, че във Виена е базирана Организацията за сигурност и сътрудничество в Европа (ОССЕ) и всеки четвъртък страните членки се срещат за обсъждане на актуалните въпроси, в т.ч. и проблемите между Изтока и Запада. Според нея, ако се намали броят на дипломатите, този „важен диалог ще стане невъзможен“.  „Заявихме, че Австрия няма намерение да гони руски дипломати, защото в критичен момент е необходимо запазването на каналите на диалог“, уточни Кнайсел.  Външният министър отбеляза, че Австрия като неутрална страна поддържа диалог с всички. Тя съобщи, че канцлерът Себастиан Курц на 13 юни ще замине за Лондон, за да се срещне с британския министър-председател Тереза Мей. „Това е възможност да се поддържат канали на диалог на високо равнище“, допълни тя.   ", "date": "2018.03.29", "title": "Лондон оказал силен натиск върху Австрия да експулсира руски дипломати, Виена категорично отказала"}
{"url": "http://epicenter.bg/article/Shofyor-opital-da-blasne-voynitsi-vav-Frantsiya/150582/7/0", "text": "Мъж се опита да блъсне днес колата си във войници, правещи джогинг край казармата си в Югоизточна Франция, но това не причини наранявания на никого, съобщи АФП, позовавайки се на източници в силите за сигурност, предаде БНР.  Започнала е операция по издирване на шофьора, който отправил обидни думи към друга група войници, след като прекъснал атаката си във Варс-Алиер-е-Рисе край Гренобъл, преди да даде газ и да избяга.  Инцидентът става след атаката на джихадист миналата седмица в Югозападна Франция, в която 25-годишен радикализирал се мъж уби 4-има души, включително полицай, заел мястото на заложничка в супермаркет.  Днес четирите жертви на атаката в град Каркасон и близкия Треб, включително полицаят героя Арно Бертрам, ще бъдат погребани.  На тържествена церемония в сряда в Париж президентът Еманюел Макрон каза, че неговата голяма саможертва ще остане запечатана във френските сърца.", "date": "2018.03.29", "title": "Шофьор опитал да блъсне войници във Франция"}
{"url": "http://epicenter.bg/article/Gepard-skochi-v-dzhipa-na-amerikanets--video-/150594/7/0", "text": "Мъжът бил част от сафари група, която наблюдавала три гепарда, които ловували в саваната.  Видео, разпространено в социалните мрежи, обаче показва как един от гепардите скача в джипа на американеца, който е зад волана.  \"Забелязахме, че един от гепардите прояви любопитство към джипа, но беше твърде късно да потеглим по-бързо, за да не изплашим хищниците, защото тогава наистина може всичко да се обърка\", разказва един от членовете на групата.  Шофьорът успял да запази спокойствие и да остане неподвижен без да поглежда гепарда в очите, за да не предизвика хищника, който да го приеме за заплаха.  \"Честно казано, това беше един от най-страшните моменти в живота ми. Чувствах, че трябва да не мисля за нищо, защото знам, че тези животни могат да усещат страх или дискомфорт и да реагират\", допълва щастливо оцелелият американец.  Източник Dir.bg", "date": "2018.03.29", "title": "Гепард скочи в джипа на американец (видео)"}
{"url": "http://epicenter.bg/article/Sisi-preizbran-za-prezident-na-Egipet/150595/7/0", "text": "Египетският президент Абдел Фатах ас Сиси е преизбран за втори мандат с 92% от подадените гласове, предаде АФП, цитирайки държавни медии, позовали се на неокончателните резултати. Около 23 милиона от имащите право на глас 60 млн. египтяни участваха в тридневното гласуване, което приключи в сряда, съобщават два държавни вестника и официалната агенция МЕНА. Според в. „Ал Ахрам“ 2 млн. гласоподаватели са подали невалидни бюлетини, като написали имена на кандидати, които не са били сред двамата официално одобрени. Съперник на Сиси бе малко известният Муса Мустафа Муса, който е привърженик на президента и се регистрира малко преди крайния срок, като така спаси положението на изборите да има само един кандидат. Други по-влиятелни претенденти не бяха допуснати или се оттеглиха, а имаше и задържани, посочва АФП. Сиси, който през 2013 г. свали първия свободно избран президент – ислямиста Мохамед Мурси, спечели през 2014 г. първи мандат с 96,9% от гласовете. Тогава избирателната активност бе 47%, докато сега до урните отидоха 40 на сто от гласоподавателите въпреки призивите на Сиси да изпълнят патриотичния си дълг. Избиратели, които без основателна причина не са дали своя вот, могат да бъдат глобени с до 500 египетски паунда (22 евро).  ", "date": "2018.03.29", "title": "Сиси преизбран за президент на Египет"}
{"url": "http://epicenter.bg/article/Otvlyakoha-kmeta-na-Tripoli/150602/7/0", "text": "Неизвестни нападатели отвлякоха кмета на либийската столица Триполи Абдулрауф Хасан Байтелмал, съобщи днес градският съвет, цитиран от Ройтерс и Асошиейтед прес, предаде БНТ.   Въоръжени мъже са нахлули в дома на кмета през нощта и са го похитили. Местонахождението му е неизвестно. Засега причината за отвличането не е известна.   Градският съвет на Триполи заяви, че е прекратил работа в знак на протест срещу похищението, и призова \"компетентните власти и жителите\" да положат всички усилия за освобождаването на кмета. Либийското министерство на вътрешните работи каза, че се провежда издирване, без да даде повече подробности.", "date": "2018.03.29", "title": "Отвлякоха кмета на Триполи"}
{"url": "http://epicenter.bg/article/Zakopchaha-napadatelya-sreshtu-frenski-voenni/150606/7/0", "text": "Човекът, който се опита да блъсне френски военни тази сутрин в югоизточния град Варс Алиер е Рисе, е арестуван, предаде ТАСС.   Нападателят бе задържан след специализирана операция в района на южния град Гренобъл, който се намира на няколко километра от мястото на атаката. На този етап няма данни за мотивите за престъплението.   Неидентифицирано засега лице се опита да вреже кола в група от войници и офицери, докато те провеждали крос. Никой от военните не пострада.    Източник Novini.bg", "date": "2018.03.29", "title": "Закопчаха нападателя срещу френски военни"}
{"url": "http://epicenter.bg/article/Tereza-Mey-i-Angela-Merkel-se-dogovoriha-da-prodalzhat-protivopostavyaneto-sreshtu--quot-ruskata-agresiya-quot-/150540/7/0", "text": "Министър-председателят на Великобритания Тереза Мей и германският канцлер Ангела Меркел се договориха да продължат съпротивата си срещу \"разрастващата се руска агресия\". Това съобщава ТАСС, позовавайки се на комюнике от кабинета на британския премиер.   По данни на британската канцелария двете са провели телефонен разговор, по време на който Мей е изразила благодарността си към Меркел за \"силната подкрепа и солидарност\" във връзка с отравянето на бившия руски агент Сергей Скрипал в Солсбъри.   \"Канцлерът и министър-председателят стигнаха до заключението, че е необходимо да продължат съвместната си работа, противопоставяйки се на увеличаващата се руска агресия\", добавиха от \"Даунинг стрийт\" 10. В прессъобщението се посочва още, че двете държавни ръководителки са обсъдили и временното освобождаване от плащането на мита върху стоманата и алуминия, обявени от САЩ миналата седмица. Освен това Май и Меркел са отбелязали важността от запазването на споразумението за иранската ядрена програма.    ", "date": "2018.03.29", "title": "Тереза Мей и Ангела Меркел се договориха да продължат противопоставянето срещу \"руската агресия\""}
{"url": "http://epicenter.bg/article/Skripal-i-dashterya-mu-sa-otroveni-v-doma-im-vav-Velikobritaniya/150544/7/0", "text": "Първият контакт на бившия руски шпионин Сергей Скрипал и дъщеря му с отровното вещество е бил в дома им във Великобритания, съобщи британската полиция, цитирана от АФП.   Специалистите са констатирали, че най-висока концентрация на нервнопаралитичното вещество до момента се регистрира на входната врата на дома на двамата в Солсбъри, в Югозападна Англия, се казва в съобщение на Скотланд Ярд - криминалния отдел на полицията.   \"Затова смятаме, че баща и дъщеря Скрипал са имали първо съприкосновение с отровата именно там\",писа в Туитър шефът на контратерористичния отдел на лондонското полицейско управление Дийн Хейдън.   \"Следи от отровното вещество са намерени на други места, които разследващите обработваха през последните седмици, но в много по-малки концентрации от намерените в дома им“, заяви още Дийн Хейдън.   Следи от веществото са били открити и на други места, изследвани от експертите през последния месец, но концентрацията там е била по-малка. Затова домът на двамата остава главен обект за работа на детективите, разследващи случая.   Разследващите са блокирали достъпа до пейката, на която са намерени двете жертви на отравянето, както и една кръчма, ресторант и гроба на жената на Сергей Скрипал, които те са посетили преди симптомите на отравянето да се изявят.   Скрипал и дъщеря му бяха открити в безпомощно състояние на улицата в Солсбъри на 4 март и оттогава са в реанимация, където британските лекари се борят за живота им. Сергей Скрипал и дъщеря са в кома.   Великобритания обвини Русия, че е отговорна за отравянето на Скрипал и дъщеря му Юлия, което Москва отрича.   След като Лондон експулсира 23 руски дипломати, повече от 25 други страни обявиха подобни мерки, в знак на солидарност с Великобритания. Москва изрази негодуванието си от това и обеща да отговори с реципрочни действия. САЩ също решиха да експулсират 60 руски дипломати.  ", "date": "2018.03.29", "title": "Скрипал и дъщеря му са отровени в дома им във Великобритания, твърди Скотланд Ярд"}
{"url": "http://epicenter.bg/article/Sreshta-mezhdu-predstaviteli-na-Severna-i-Yuzhna-Koreya/150545/7/0", "text": "Високопоставени представители на Северна и Южна Корея се срещнаха край строго охраняваната граница между двете страни, съобщи Нова телевизия. Разговорите трябва да подготвят насрочената за април среща между лидерите на Севера и на Юга. Срещата беше предшествана от изненадващото посещение в Пекин на севернокорейския лидер Ким Чен Ун. Междувременно Токио съобщи, че води диалог с Пхенян по различни канали.    ", "date": "2018.03.29", "title": "Среща между представители на Северна и Южна Корея"}
{"url": "http://epicenter.bg/article/68-zaginali-pri-razmiritsi-vav-venetsuelski-politseyski-uchastak/150548/7/0", "text": "Размирици и пожар в килиите на венецуелски полицейски участък в централния град Валенсия доведоха вчера до смъртта на 68 души. Полицията разпръсна със сълзотворен газ членове на семействата, очакващи новини пред участъка, предаде Ройтерс, цитирана от БТА и Дир.бг. Властите не съобщиха информация за случилото се до късно вечерта. Прокуратурата е назначила четирима прокурори, които да изяснят как точно са се развили трагичните събития, довели до смъртта на десетки хора, заяви вчера в Туитър главният прокурор Тарек Сааб. Според Хесус Сантандер, представител на властите на щата Карабобо, съдебните лекари определят броя на жертвите, а един полицай е прострелян в крака. Пожарната е изгасила пламъците.  По първоначални сведения бунтът е започнал с вземане на охранители за заложници и подпалване на дюшеци от затворниците, предаде ДПА.  Венецуелските затвори са печално известни като пренаселени и пълни с оръжия и наркотици. Размирици с десетки жертви не са рядкост. Заради пренаселеността на затворите силите на реда са длъжни да използват полицейските участъци за продължително задържане на заподозрени, на практика като временни затвори. В много от венецуелските затвори от десетилетия няма ред и не се спазва законът. Затворници често носят открито автоматични оръжия и гранати, използват наркотици, а надзирателите не могат да им попречат. \"В тези подземия има хора, за които властите не знаят, че съществуват, защото не се осмеляват да влязат\", казва Умберто Прадо, венецуелски активист за правата на затворниците.     ", "date": "2018.03.29", "title": "68 загинали при размирици във венецуелски полицейски участък"}
{"url": "http://epicenter.bg/article/Sarbiya-nyama-da-da-goni-ruski-diplomati/150549/7/0", "text": "\"Властите в Сърбия няма да се присъединят към мерките против Русия, предприети от множество западни европейски страни\", е заявил сръбския президент Александър Вучич в телефонен разговор с президента на Русия, съобщава правителствената пресслужба.   \"Президентът Вучич е съобщил на президента Путин, че Сърбия няма да участва в провеждането на каквито и да е мероприятия против Русия и няма да гони руски дипломати от своята страна, независимо, че повечето страни в региона, в който се намира Сърбия вече са направили това\", се казва в съобщението.   Според съобщението на пресслужбата Владимир Путин е заявил, че \"Сърбия се явява ключов партньор на Русия, както на Балканите, така и в Европа и Русия ще поддържа Сърбия в борбата и за съхранение на независимостта и териториалната й цялост\".   Двамата лидери са се договорили с оглед напрегнатата обща политическа ситуация да бъдат в постоянен контакт.  ", "date": "2018.03.29", "title": "Сърбия няма да гони руски дипломати"}
{"url": "http://epicenter.bg/article/Ekvador-prekasna-interneta-i-vsichki-vrazki-na-Dzhulian-Asanzh-s-okolniya-svyat/150552/7/0", "text": "  Правителството на Еквадор отне на Джулиан Асанж всички средства за комуникация с външния свят, тъй като е нарушил договореностите, при които е получил убежище, предадоха информационните агенции, цитирани от  news.bg.   Основателят на сайта WikiLeaks се укрива в посолството на Еквадор в Лондон от 2012 г., за да избегне съдебно преследване.   Решението на еквадорското правителството е публикувано в профила в Twitter на министерството на съобщенията на латиноамериканската страна.   \"Правителството на Еквадор спря работата на всички системи, позволяващи на Джулиан Асанж да общува с околния свят\", се казва в съобщението.   \"Мярката е предприета във връзка с неизпълнение от страна на Асанж на писмен ангажимент, поет към правителството в края на 2017 г., да не разпространява съобщения, които биха представлявали намеса в отношенията с други държави.\" - уточняват еквадорските власти.   Изданието \"Metro Ecuador\" цитира туитове на Асанж от 26 март, в които той заявява, че вината на Кремъл за отравянето на Сергей Скрипал и дъщеря му Юлия е недоказана. Според него експулсирането на руски дипломати от някои държави само ще помогне на Москва да налага своята версия за заговор срещу Русия, воден от САЩ.   Припомняме, Асанж поиска политическо убежище от Еквадор, тъй като се опасява, че Лондон ще го екстрадира в САЩ, където е разследван за огласяване на секретна информация чрез WikiLeaks.   Той не може да напусне еквадорското посолство, тъй като във Великобритания е издадена заповед за ареста му.    ", "date": "2018.03.29", "title": "Еквадор прекъсна интернета и всички връзки на Джулиан Асанж с околния свят"}
{"url": "http://epicenter.bg/article/Mariya-Zaharova--/150613/7/0", "text": "Разпространеното от Лондон \"доказателство\" за отравянето на бившия двоен агент Сергей Скрипал е тотална световна фалшификация. Това заяви на пресконференция говорителят на руското външно министерство Мария Захарова, цитирана от световните информационни агенции.   Според Министерството на външните работи на Русия Великобритания нарушава международното право с отказа си да предостави информация за дъщерята на отровения бивш руски агент Сергей Скрипал. „Ставаме свидетели на поредното възпрепятстване на достъпа на руските представители до пострадали руски гражданин“, заяви Захарова. „Така Великобритания открито, без да се стеснява, нарушава международно-правовите норми и в частност двустранната Консулска конвенция от 1968 г. Чл. 36 на документа съдържа положение, че консулското длъжностно лице има право в пределите на консулския си окръг да се среща с всеки гражданин на представяната държава, да му дава съвети, за му оказва всякакво съдействие, включително и необходимостта да се предприемат мерки за оказването на правна помощ“, допълни тя.   Мария Захарова заяви, цитирана от руски медии, че за четвърти път Русия се обръща към Великобритания по официалните канали с предложение за сътрудничество в разследването на ситуацията със Скрипал. Тя поясни, че съответните ноти на руското посолство в Лондон са изпратени на 6,13,14 и 22 март. Говорителят подчерта, че британската страна мълчи или изпраща неграмотни отговори. Според Захарова Лондон умишлено избягва контактите с руското посолство. Прессекретарят на руското МВнР отново заяви, че страната ѝ няма нищо общо с отравянето на британския шпионин Сергей Скрипал, а Лондон както и преди не предоставя каквата и да е официална информация за инцидента, предава РИА Новости.  „Лондон и досега не представи никакви доказателство и не публикува никаква конкретна картина на случилото се. Ако имате някакви сведения, предоставете“, каза Мария Захарова. „Още веднъж искам да подчертая: Русия няма никакво отношение към този инцидент, а също така няма никаква информация от Лондон“, допълни тя.", "date": "2018.03.29", "title": "Мария Захарова: \"Доказателствата\" срещу Русия за Скрипал са тотална световна фалшификация"}
{"url": "http://epicenter.bg/article/Papata-shte-uchastva-v-traditsionnata-tseremoniya-po-izmivane-na-krakata/150619/7/0", "text": "Папа Франциск ще участва в традиционната церемония по измиване на краката, която се провежда на Велики четвъртък по католическия календар.   С ритуала се припомня Тайната вечеря на Иисус Христос, на която той измил краката на своите апостоли преди храненето като жест на смирение.  Тази година, както и миналата, ритуалът ще бъде в затвор и папата ще измие нозете на затворници.  Веднага след като зае престола през 2013 г., папа Франциск изведе ритуала извън стените на Ватикана.", "date": "2018.03.29", "title": "Папата ще участва в традиционната церемония по измиване на краката"}
{"url": "http://epicenter.bg/article/Petima-tuniziytsi--svarzani-s-atentatora-ot-koledniya-bazar-v-Berlin--sa-zadarzhani-v-Italiya/150622/7/0", "text": "Петима тунизийци, които са били във връзка с атентатора от коледния базар в Берлин, са задържани в Италия, съобщи Би Ти Ви.  Спецчастите са разбили терористична мрежа, за която има доказателства, че е била във връзка с Анис Амри.  Един от задържаните е изготвил фалшиви документи на Амри, за да влезе в Германия. Арестите са извършени в Рим и още 4 града.  Амри, който избяга от Берлин след атентата и бе застрелян на 23 декември 2016 г. при рутинна полицейска проверка в Сесто Сан Джовани, недалеч от Милано, е пристигнал по море в Европа, в Южна Италия.  Той е лежал четири години в италиански затвор, където, както се предполага, е възможно да се е радикализирал. Известно е също, че е имал връзки с тунизийската общност в Италия.  В Италия се повишават мерките за сигурност заради предстоящия католически Великден в неделя. През последните дни беше съобщено за редица арести на заподозрени в тероризъм.  Сред задържаните бе марокански имигрант, който превел на италиански наръчник за пропаганда на терористичната организация \"Ислямска държава\".", "date": "2018.03.29", "title": "Петима тунизийци, свързани с атентатора от коледния базар в Берлин, са задържани в Италия"}
{"url": "http://epicenter.bg/article/Premierat-Orban-uhazhva-izbiratelite-v-chuzhbina-v-navecherieto-na-izborite/150624/7/0", "text": "Унгарците, живеещи в чужбина, са обект на засилено внимание от премиера Виктор Орбан, който се стреми да им угажда. Те са спечелен електорат за неговата партия ФИДЕС и гласовете им може да се окажат от решаващо значение на парламентарните избори на 8 април, пише БТА, цитирайки Франс прес.   Многократни посещения на място, писма, подканващи тези етнически унгарци да се запишат в избирателните списъци: лидерът с националистически уклон, борещ се за трети пореден мандат, не пести никакви усилия, за да си осигури тези гласове, 95 от които преди четири години бяха в негова подкрепа, коментира Франс прес.  Около 2 милиона унгарци живеят извън границите на Унгария в резултат на разделянето на страната през 1920 г. с Трианонския договор, наложен след поражението на Австро-Унгария през Първата световна война. Чувството за етническа принадлежност в тази диаспора остава живо, както показва атмосферата на футболния стадион в Дунайска Стреда, на принадлежащия днес на Словакия дунавски бряг. Скандирания на унгарски, знамена с цветовете на Велика Унгария: \"Нашата родина е Унгария\", обяснява Габор Рач, жител на града с 23 000 жители. След връщането си на власт през 2010 г. Орбан незабавно усети ползата, която може да извлече от тези потенциални избиратели. Той прокара един след друг два закона, даващи на тези малцинства унгарско гражданство - и право да гласуват, включително по пощата. Макар че Словакия, където живеят половин милион етнически унгарци отвърна веднага, забранявайки получаването на второ гражданство, над един милион унгарци поискаха унгарски паспорт, особено в Румъния, където живее повече от половината унгарска диаспора. Този ход, придружаван от финансиране на училища и унгарскоезични институции в съседните страни, се оказа повече от печеливш за партия ФИДЕС. \"Орбан говори в национални и етнически категории, което привлича унгарците, живеещи от другата страна на границата\", подчертава пред АФП Нандор Барди, историк в Академията на науките в Будапеща. Освен това по този начин ФИДЕС изпревари своят основен конкурент, крайнодясната партия Йоббик, посочва той. Разширяването на правото на глас на диаспората обаче беше подложено на остри критики от лявата опозиция, която смята, че само тези от новите граждани, които плащат данъци в Унгария, трябва да имат право да гласуват. Позиция, която беше официално отхвърлена от Агота Цинейе, 30-годишна избирателка на ФИДЕС от унгарското малцинство в румънския град Клуж-Напока. \"Като граждани, трябва да имаме същите права като в Унгария, дори да не плащаме данъци\", подчертава тя. Опозицията посочва, че парадоксално, но унгарците родени в Унгария и живеещи в чужбина, не могат да гласуват по пощата. \"Правителството може лесно да даде правото на гласуване по пощата на емигрантите. За осем години обаче то не го направи, защото това са точно хората, на които се е наложило да напуснат Унгария заради неговата политика\", възмущава се Миклош Хайнал, говорител на новата центристко-либерална партия Движение \"Моментум\". През 2014 г. обаче избирателната активност на диаспората остана под надеждите на правителството. \"Орбан очакваше, че един милион нови притежатели на паспорти ще се трансформират в един милион признателни избиратели, но това не се случи\", отбелязва Роберт Ласло, анализатор в института \"Политически капитал\" в Будапеща. 130-те хиляди гласа на диаспората, при общ брой малко над 5 милиона, позволиха обаче на ФИДЕС да получи депутатското място, от което Орбан се нуждаеше, за да запази благоприятното за него квалифицирано мнозинство от две трети от депутатските места в парламента. За четири години броят на унгарците от диаспората, които са се записали в избирателните списъци, се удвои и според прогнозите се очаква най-малко 250 000 от тях да участват в изборите следващия месец. \"Все едно внезапно се е появил нов град пълен с избиратели на ФИДЕС\", отбеляза на независимия унгарски сайт \"24\" коментаторът Йожеф Шпирк. Контингент, който според анализаторите може да се окаже много ценен след \"предупредителния изстрел\", който беше за ФИДЕС изненадващата загуба на един от нейните бастиони, град Ходмезьовашархей, на местните избори миналия месец.    ", "date": "2018.03.29", "title": "Премиерът Орбан ухажва избирателите в чужбина в навечерието на изборите"}
{"url": "http://epicenter.bg/article/Dzhonsan--Nie-imame-svetlinniya-mech-ot--Mezhduzvezdni-voyni--a-Moskva-shte-ni-plashi-s--Novichok-quot-/150626/7/0", "text": "Русия сериозно недооцени международната реакция по отравянето на бившия двоен агент Сергей Скрипал. Британският външен министър Борис Джонсън направи това изявление нав Лондон пред събранието на главите на дипломатическите представителства на чуждите страни, съобщава вестник „Дейли мейл“.   Главата на МВнР на Великобритания благодари на 27-те страни, които са изгонили руски дипломати в знак на солидарност с Лондон. Той отбеляза, че действията на Москва са предизвикали „вълна на отвращение.   Джонсън, както отбелязва изданието, се присмял на руският президента Владимир Путин, който противопоставил „лошото химическо оръжие „Новичок“, което произвежда Русия“, на „добрия“ светлинен меч от филма Междузвездни войни, който се снима във Великобритания.   „От едната страна е ужасното оръжие, предназначено за убийства, а от другата — тайнствен жужащ нереален сценичен реквизит. Но кое от тях в действителност е по-ефективно в съвременния свят? Кое от тях направи повече за нашите икономики?“, попита Джонсън.   Джонсън припомни и присъединяването на Крим, събитията със самолета MH17, за чиято катастрофа обвиняват Русия. Всички тези събития, според него, в съвкупността си били предизвикали реакцията на международната общественост, а не просто инцидентът в Солсбъри или любовта към Лондон. „Когато годините на провокации доведоха колективното търпение до предела му, тогава по целия свят — на три континента — страните са готови да кажат: „Стига!“, цитира изданието думите на дипломата.   Според Борис Джонсън, тази международна реакция трябва да бъде сигнал за Москва: „Ако те са считали, че ние сме станали толкова морално слаби, зависими от въглеводородите, хронично избягваме рисковете и изпитваме страх пред Русия и затова няма да смеем да отговорим, ето ви нашият отговор“.   Страните, които предприели мерки спрямо Москва осъзнават риска от ответните санкции, продължи Джонсън, а някои от тях се намират дори в още по-уязвими позиции, отколкото Лондон. Дипломатът припомни, че Великобритания както и преди трябва «да протяга ръка за приятелство към руския народ», пише „Дейли мейл“.", "date": "2018.03.29", "title": "Джонсън: Ние имаме светлинния меч от „Междузвездни войни“, а Москва ще ни плаши с „Новичок\""}
{"url": "http://epicenter.bg/article/Mariya-Zaharova--Ne-Rusiya--a-balgarskite-vlasti-tryabva-da-komentirat-pribiraneto-na-poslanika-v-Sofiya/150629/7/0", "text": "\"Не Русия, а българските власти трябва да коментират прибирането на посланик Бойко Коцев за консултации и на какво основание го правят\". Това коментира говорителят на руското външно министерство Мария Захарова по време на редовния си седмичен брифинг, предаде БЛИЦ  \"Може би България има данни или някакви доказателства по случая \"Скрипал\", ако е така, дайте ги\", каза още Захарова.   \"България вероятно разполага с някакви конкретни доказателства по случая \"Скрипал\" и ако е така - нека ги предостави,\" добавя Захарова според БНР.  По-рано български представители казаха, че очакват доказателства по случая от разследващите и искат да разберат откъде идва използваното вещество, преди да правят заключения дали Русия стои зад атаката (както обяви Великобритания).   На пресконференция в Москва тя казва, че \"всяка страна сама носи отговорност за действията си\", вероятно имайки предвид решението на редица европейски страни да изгонят руски дипломати или да извикат посланиците си за консултации.   Тя добавя, че Русия няма съмнение за синхронността на действията на Вашингтон и Лондон срещу Русия и случващото се се счита за част от кампания срещу нея, предава ТАСС.   \"Свидетели сме на създаването на постоянни препятствия за достъп на руските представители до пострадали руски граждани. По този начин Великобритания открито нарушава международните правни норми\", заявява още Захарова, цитирана от БНР.   Институцията ѝ по-рано днес обяви, че Москва и Лондон трябва да си сътрудничат в разследването, но предупреди, че британските власти не дават на Русия възможност да го прави. Тя допълни, че вярва на българските средства за масова информация и се надява те да дадат отговор на въпроса на какво основание посланик Бойко Коцев е извикан за консултации и за какво ще са тези консултации. По-рано министерството на външните работи на Русия съобщи, че Великобритания нарушава международното право с отказа си да предостави информация за дъщерята на отровения бивш руски агент Сергей Скрипал.  Захарова заяви, че за четвърти път Русия се обръща към Великобритания по официалните канали с предложение за сътрудничество в разследването на ситуацията със Скрипал. Тя поясни, че съответните ноти на руското посолство в Лондон са изпратени на 6, 13, 14 и 22 март.  ", "date": "2018.03.29", "title": "Мария Захарова: Може би България има доказателства по случая \"Скрипал\"? Ако е така, дайте ги!"}
{"url": "http://epicenter.bg/article/Bi-Bi-Si--Sastoyanieto-na-dashteryata-na-Sergey-Skripal--se-podobryava-barzo--/150631/7/0", "text": "Състоянието на дъщерята на бившия полковник от ГРУ Сергей Скрипал – Юлия, „се подобрява бързо“. Това заявиха от болницата в Солсбъри, където бе настанена тя след отравянето заедно с баща си на 4 март, предава Би Би Си.  \"Състоянието на Юлия Скрипал се подобрява бързо и тя вече не е в критично състояние. Тя реагира добре на лечението, но продължава да получава експертна клинична помощ 24 часа в денонощието“, съобщиха от болницата. Състоянието на Сергей Скрипал продължава да е \"критично, но стабилно\".  ", "date": "2018.03.29", "title": "Би Би Си: Състоянието на дъщерята на Сергей Скрипал „се подобрява бързо“ "}
{"url": "http://epicenter.bg/article/Ne-samo-Rusiya-prashta-shpioni--maskirani-kato-diplomati/150580/11/0", "text": "Нареждайки най-голямото експулсиране на руски дипломати досега, САЩ и техните съюзници вдигнаха мизата в шпионския дуел Изток-Запад, датиращ от времето на Студената война, и хвърлиха светлина върху  премълчаваната, но ширеща се практика в света на плаща и кинжала: изпращането на шпиони под дипломатическо прикритие.   Числата, посочени в понеделник от високопоставени американски служители, са шокиращи: много повече от 100 руски шпиони се подвизават на американска земя, маскирани като дипломати. САЩ обявиха, че гонят 60, така че дори и след като те си отидат, ще останат още най-малко 40, които на воля ще шетат из Вашингтон и други големи американски градове под официалната закрила на външното министерство на тяхната страна. Тогава, ако те наистина са шпиони и САЩ знаят това, защо да не ги изгоним всичките? Отговорът, казват експертите, е, че шпионажът, макар и забулен в мрак, потенциално отблъскващ и често незаконен, е възприета международна практика. Всички страни шпионират  и повечето, ако не всички, пращат шпиони в чужбина, маскирани като дипломати, включително и САЩ.   \"Посолствата и дипломатическите мисии от стотици и стотици години се използват за шпиониране на противниците в техните земи\", каза пенсионираният полковник от армията Кристофър Коста - изпълнителен директор на Музея на международния шпионаж във Вашингтон. Той добави, че дори когато шпионите бъдат разкрити, често е по-полезно те да бъдат дискретно следени, отколкото изгонвани. \"Същността на играта на котка и мишка в контрашпионажа е да се разбере с кого съответният агент е във връзка\", обяснява Коста. Има и друга причина САЩ да не прекаляват с изгонването на известните руски агенти, прикрепени към дипломатическите мисии: Америка също е в играта. Когато една страна гони представители на друга, очаква се и е прието наказаната страна да отвърне с реципрочни мерки. Когато през 2016 г. администрацията на Обама изгони 35 руски дипломати, Москва бързо изгони 35 американци. По подобен начин \"зъб за зъб\" този месец Великобритания изгони 23-ма руснаци, а Кремъл нареди на 23-ма британци да си ходят.   Това означава, че колкото повече руски шпиони САЩ изгонят, толкова повече американски шпиони се очаква да изгони и Русия, каза Коста. Когато една страна праща шпиони в посолството си в приятелска страна, тя обикновено ги \"обявява\" - казва на страната домакин кои са те. Тези шпиони продължават да се водят за дипломати, но служат и като хора за връзка с разузнавателните служби на страната домакин, установявайки полезен дискретен канал. При страни с враждебни отношения като САЩ и Русия правителствата не си казват едно на друго кои са шпионите. Тогава тръгва високорискова игра за лов на шпиони. Всеки нов руски дипломат, аташиран към някоя мисия в САЩ, като посолството във Вашингтон, консулството в Сиатъл (което САЩ наредиха да бъде затворено), се проучва от ФБР и от други служители в контраразузнаването, каза Джон Шиндлър, бивш контраразузнавач и анализатор в Агенцията за национална сигурност.   Някои могат бързо да бъдат идентифицирани въз основа на това къде са работили преди и на какви длъжности - налична стара информация, която е много по-лесно да бъде проследена в модерната епоха на Гугъл, Линкедин и ЛексисНексис. Някои длъжности в посолствата са особено подходящи да се заемат от шпиони, като например служители по сигурността, политически секретари и специалисти по комуникациите, които често са тайно ангажирани с електронно разузнаване - техническо събиране на т.нар. сигнална информация: прехващане на телефонни разговори или на електронни комуникации. \"Ако от (наличната предишна информация) не може да се направи извод, тогава чакаш те (проучваните лица) да пристигнат в страната домакин и наблюдаваш какво правят - дали се срещат нелегално с хора, дали използват техника, за да избегнат да бъдат следени\", каза Шиндлър.   САЩ отдавна твърдят, че по принцип не използват някои длъжности като прикритие за агенти на разузнаването, като служители в Американската агенция за международно развитие и доброволци на Корпуса на мира. Смята се, че всяко допускане, че хора от тези служби може да са  шпиони, би изложило на сериозни рискове истинските хуманитарни работници. \"Има джентълменски правила относно това и те съществуват отдавна\", каза Шиндлър. По време на Студената война някои столици по света си спечелиха репутация на места, които гъмжат от хиляди агенти, работещи за съперничещи си разузнавателни служби под дипломатическо прикритие. От Азия през Близкия Изток до Европа, за такива шпионски гнезда бяха смятани градове като Атина, Банкок, Бейрут, Белград, Берлин, Кайро, Техеран и Виена, и шпионските игри в тях често се разиграваха открито пред нещо неподозиращите минувачи. След рухването на Съветския съюз тази дейност затихна, но никога не престана съвсем. Сега тя се връща, заредена с мъст. \"Шпионската дейност днес е на същото ниво, ако не и по-високо, отколкото по време на Студената война, - каза Анджела Стент, професор от Дипломатическата школа на Джорджтаунския университет и бивш експерт по Русия от правителствения Национален съвет по разузнаване. - Налице е огромна степен на взаимно подозрение между разузнавателните служби, което никога не е изчезвало.\" Всъщност, едва миналата година Русия гневно се оплака, че смята много американски дипломати, изпратени в Москва и други градове в Русия, за шпиони. \"Твърде много служители на ЦРУ и разузнавателния отдел на Пентагона, работещи под прикритието на американската дипломатическа мисия, се занимават с дейност, която никак не съответства на техния статут\", каза говорителката на руското външно министерство Мария Захарова.  ", "date": "2018.03.29", "title": "Експерти припомнят: Не само Русия праща шпиони, маскирани като дипломати"}
{"url": "http://epicenter.bg/article/Godina-do-Brexit--tolkova-mnogo-rabota--tolkova-malko-vreme/150625/11/0", "text": "Покойният британски министър-председател Харолд Уилсън веднъж каза, че една седмица е много време в политиката. За сегашния британски лидер Тереза Мей идната година - годината преди Брекзит - може да се стори като само една много кратка, забързана седмица. От днес до официалното излизане на Великобритания от Европейския съюз на 29 март 2019 г. остават 365 дни. Тогава ще приключи 46-годишен брак, обвързал икономиките, правните системи и народите на Великобритания и други 27 европейски страни. Така коментират ситуацията преди Brexit в свой анализ Джил Лолис и Раф Касерт от \"Асошиейтед прес\".   Има хиляди сложни въпроси за уреждане и малко време. Brexit е не толкова като това да вкараш пастата за зъби обратно в тубата, колкото като това да се опиташ да разделиш съставките на пастата, смята журналистите на АП. Великобритания официално обяви намерението си да напусне ЕС преди година, поставяйки началото на двегодишно обратно броене. Преподавателят по политология от Манчестърския университет Роб Форд каза, че този времеви период е \"абсурдно кратък\". \"Това не е достатъчно време за разплитане на 40-годишно политическо, социално и икономическо обвързване\", каза той. \"Дори при най-добрата воля на света - а това не е духът, в който се водят тези преговори, - то не може да се случи.\" От другата страна на Ламанша - в Брюксел - главният преговарящ на Европейския парламент за Брекзит Ги Верхофстат изброи някои от многото области, в които двете страни трябва да сключат сделка: риболов, въздухоплаване, научен и академичен обмен, ядрено сътрудничество и боравене с радиоактивни материали. Евентуален провал може да остави британските болници неспособни да предлагат лъчетерапия, а британските самолети - блокирани на пистата. \"Във всяка от тези области ще е необходимо да се намери ново уреждане\", заяви Верхофстат пред Асошиейтед прес. Великобритания ще се превърне в трета страна, \"а трета страна не може да има същите предимства като държава членка\". ЕС повтаря това предупреждение, откакто Великобритания гласува през юни 2016 г. за напускане: Брекзитът ще боли. Това се отнася особено за бъдещите търговски и икономически връзки, по които двете страни едва започват да преговарят. Мей каза в реч този месец, че иска \"възможно най-широкото и задълбочено партньорство\" чрез сделка за свободна търговия, различна от всяка друга на света. Лидерите от ЕС предупреждават Великобритания, че не може да \"подбира\" изгодите от членството без задълженията. Двете страни си дадоха време до октомври да се споразумеят за сделка в общи линии, така че ЕС и националните парламенти да могат да я одобрят преди датата на Брекзита. Този краен срок бързо наближава след много месеци забавяне и отлагане. Девет месеца минаха между гласуването във Великобритания за напускане на ЕС и поставянето на началото на обратното броене. После имаше още забавяне, когато Мей свика предсрочни избори, за да засили позициите си в преговорите за Брекзит, но вместо това загуби мнозинството си в парламента и голяма част от авторитета си като лидер. Сега нейното правителство разчита на подкрепата на северноирландската Демократична юнионистка партия, което още повече усложнява преговорите по най-трудния от всички свързани с Брекзит въпроси - запазването на почти невидимата граница между Ирландия, която е в ЕС, и Северна Ирландия, която е част от Великобритания, смятат Лолис и Касерт от \"Асошиейтед прес\" .  Преговорите между Великобритания и ЕС най-после започнаха сериозно миналото лято. Главното им постижение досега е преходен период, който ще трае до края на 2020 г. През прехода Великобритания ще продължи да прави вноски в хазната на ЕС и да следва правилата на общността, но ще загуби гласа си при вземането на решения. Преходният период успокоява, но не премахва страховете от твърд Брекзит, при който времето изтича, а Великобритания излиза с трясък от ЕС без сделка. И Великобритания, и ЕС - а и повечето компании, искат да избегнат този икономически и политически дестабилизиращ сценарий, се казва в анализа на АП. Верхофстат каза, че е \"оптимист по природа\", и смята, че е малко вероятно да има твърд Брекзит. \"Въпросът е: можем ли да свържем червените линии на Великобритания с принципите на Европейския съюз? А отговорът е: да, възможно е\", каза той. При тази несигурност британските компании са разтревожени. След референдума инфлацията във Великобритания рязко се повиши, а растежът, който някога беше един от най-големите в ЕС, сега е под средното ниво в общността. Мей планира да отбележи започващото днес едногодишно обратно броене с кратки посещения в четирите краища на Великобритания - Англия, Шотландия, Уелс и Северна Ирландия - за да подчертае обвързаността си с Брекзита, който обединява страната. Това изглежда далечна надежда, според журналистите от АП. Резултатът от референдума, който беше 52 срещу 48 процента, раздели Великобритания на два лагера, нямащи доверие помежду си - привърженици на напускането и поддръжници на оставането, които водят битка за бъдещето на страната. Поддръжниците на оставането настояват, че Великобритания би трябвало да може да промени решението си, ако се окаже, че Брекзитът ще навреди на икономиката и на страната. \"Никой не е гласувал на референдума, за да бъде по-зле\", каза подкрепящият ЕС лейбъристки депутат Крис Лесли. Този довод вбесява привърженици на Брекзита като Джон Лонгуърт, един от директорите на лобистката организация \"Напускането означава напускане\". Той казва, че тези, които агитират в подкрепа на ЕС, са \"пета колона във Великобритания и работят в съглашателство с Европейския съюз, опитвайки се да провалят процеса на Брекзит\", коментират от АП. Брекзитът разделя Великобритания, но изважда на преден план единството в често капризния ЕС. \"След Брекзита всички мислеха, че ще има своеобразен ефект на доминото\", каза Верхофстат. \"Декзит - излизане на Дания; Хекзит - излизане на Холандия; Фрекзит, - излизане на Франция. Това, което виждаме, е точно обратното. След Брекзита виждаме, че хората отново имат положително отношение към ЕС.\" \"Те казват: няма да сме толкова глупави, че да напуснем ЕС, да разрушим ЕС. Следователно Брекзитът е сериозен зов за пробуждане.\"  ", "date": "2018.03.29", "title": "Година до Brexit: толкова много работа, толкова малко време"}
{"url": "http://epicenter.bg/article/vv/150627/11/0", "text": " На заседанието ще бъде изслушан посланикът на страната ни в Руската федерация Бойко Коцев.  Както е известно, Съветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България.   За първи път решенията на този Съвет ще бъдат изключително важни за страната, защото след разразилия се скандал \"Скрипал\",  Решението, което в последствие ще вземе българското правителство, под което ще стои подписът на българския министър-председател Бойко Боросив, ще има дълготрайни последици, вероятно с непредвидими към момента поражения. Почти две трети от страните-членки на ЕС, под диктата на Лондон и Брюксел или от сърдечна евроатлантическа солидарност, изгониха руски дипломати, които влизат в графата \"шпиони на външното руско разузнаване\". За зла беда скандалът гръмна точно, когато България води председателството на Европейския съвет и   Колкото и да се делим на фили и фоби спрямо руската и православна кръв, истината е, че русофилските настроения преобладават в България. Дори и в този критичен момент, когато атаката спрямо Русия е всеобхватна, повече от половината българи не са променили настроенията си.  Засега ходът с привикването на посланика ни от Москва за консултации е най-точният подход.    Тази мярка обаче е временна. България се намира на фронтовата линия между Запада и Русия и едва ли някой ще ѝ позволи да играе половинчата роля в развихрилите си събития, които увличат световните сили. Затова ден след като Борисов да извика посланика ни от Москва за консултации, вторият човек в управляваща партия Цветан Цветанов даде ясно да се резбере, че само с това няма да се разминем. . Разбира се, Цветанов е наясно, че не неговият подпис ще стои под такъв акт, който ще взриви обществото. И естествено прехвърля горещия картоф там, където с голи ръце ще бъркат в жаравата: \" “.       Волен Сидеров е най-елементарният индикатор за това. Такова решение ще срине ГЕРБ. Както се вижда от последните социологически сондажи, скандалите с ЧЕЗ и с Истанбулската конвеция разклатиха властта, но не можаха да я катастрофират.  Зам.-председателят на ПГ на ГЕРБ Красимир Велчев, който е заместник на Цветанов, настоява да не се следва сляпо повелята на Запада и да се не издава прибързана присъда над Русия. Значи в ГЕРБ има разнобой и по тази тема. Същото, както беше с Истанбулската конвенция. Но разривът сега ще е много по-дълбок.     Ще бъде ли обезпечена страната ни с газ? Като пресъхнат украинските тръби и бъдат заменени с алтернативни трасета, например със „Северен поток 2”, ние откъде ще си доставяме синьо гориво? Какво става с АЕЦ \"Белене\", за чието изграждане Борисов беше говорил само преди двадесетина дни с Путин?  Изпарява ли се окончателно този проект? Какво ще стане с онези 600 000 руски туристи, от които туризмът ни печели?   извършена от британските и американските ВВС по време на Втората световна война. Хиляди убити, ранени и безследно изчезнали български граждани, десетки хиляди разрушени сгради, унищожена инфраструктура... Мястото където ще заседава днес Съветът по сигурността и където по-късно правителството трябва да вземе съдбоносното решение, в онези зловещи години, е било кратер, от който е изскачал адът на войната.  Историята си прави тези злокобни закачки! . И също ще включи своите механизми за дестабилизация. За съжаление в България е така. Иска ни се да сме Австрия, която може да тропа с крак на Брюксел, но нашето пословично огъване пред Началниците е вкоренено и в бита, и в политиката. Прекалено много се кланяхме. Не запазихме достойнство! Не можахме да се превърнем в мост между Русия и Запада - нещо, което на нас най-много ни прилягаше. Сега дори Австрия ни изпревари и предлага да е посредник между Лондон и Москва.     Изпитание за всеки държавник. Борисов ясно заяви в Брюксел, че докато няма   за участието на Русия в отравянето на Скрипал, България няма на гони руски дипломати. Към този момент Великобритания не е предоставила на света такива \"неопровержими\" доказателства. Лондон продължава да използва хлъзгавата формулировка \"вероятно\", която утре може да се окаже \"невероятно\"! Борисов правилно напомни как по същия начин светът бе подведен за разрушаването на Ирак, откъдето по-късно се роди чудовището Ислямска държава. В паниката и заслепението си Тереза Мей иска начаса солидарност от същия този ЕС, когото тя с гръм и трясък напуска. Прагматичната Меркел изигра своя ход - гони четирима руски дипломати, но приема нови четирима. И в същото време подписа за \"Северен поток\".   Към този момент няма истина по казуса \"Скрипал\". Когато \"вероятните\" засега факти по отравянето на Скрипал станат наистина \"неопровержими\", тогава да ги представи на обществото и пред него да вземе решевие.  Каквато и стъпка да предприеме, министър-председателят трябва ясно, точно и конкретно да я аргументира пред народа. Те трябва да бъдат убедени в правилността на всяко негово решение, да бъдат съпричастни с неговото взимане. Защото решенията днес ще имат отношение към живота и бъдещето на децата им.   В такава тежка ситуация само диалогът с народа може да предпази един държавник от грешни стъпки.  ", "date": "2018.03.29", "title": "Валерия Велева: Борисов е в менгеме. Скандалът \"Скрипал\" е изпит по лидерство!"}
{"url": "http://epicenter.bg/article/Turskata-ikonomika-narasnala-s-tseli-7-4--prez-2017-godina-/150614/4/0", "text": "Икономиката на Турция се разшири с цели 7,4% през 2017 година, показват данни на официалната турска статистика, докато очакванията на финансовите пазари бяха за малко по-скромен растеж от 7,2 на сто, предаде БНР.  Това се оказва най-здравата икономическа експанзия от четири години насам (от 2013-а година) и се дължи на солиден подем както на турската индустрия, така и в сферата на услугите и в строителството.  По-добрите от очакваното данни вероятно ще бъдат приветствани от президента Реджеп Ердоган с оглед на предстоящите през 2019-а година президентски и парламентарни избори в страната, отбелязва агенция Ройтерс.  Трябва да се има предвид, че през миналата година имаше влошаване на чуждестранните инвеститорски нагласи спрямо Турция, което изпрати турската лира в поредица от рекордни исторически дъна спрямо еврото и щатския долара с оглед на притесненията около провежданата от Ердоган политика и от двуцифрена инфлация в страната.  Драматичната обезценка на лирата обаче помогна за ръст на турския износ през 2017-а година с 12%, като в същото време вносът нарасна с 10,3%, което е знак за солидно вътрешно потребление.  Само в рамките на последното тримесечие на 2017-а година, БВП на Турция се увеличи с 1,8% спрямо предходните три месеца и със 7,3% спрямо година по-рано, показват данните на Турския статистически институт. В същото време данните за третото тримесечие бяха ревизирани във възходяща посока, като БВП нарасна през периода юли - септември 2017-а с цели 11,3% на годишна база при предходна оценка за растеж от 11,1 на сто.  Турската лира реагира позитивно на днешните силни икономически данни, поскъпвайки спрямо американския долар и еврото. Щатският долар се понижава в рамките на деня към 3,9877 турски лири, отстъпвайки от неговия рекорден връх около 4,0375 лири, достигнат в края на предишната седмица. Еврото пък се понижава към тридневно дъно от 4,9175 турски лири, след като ден по-рано (28-и март) единната европейска валута поскъпна за кратко до исторически връх около 4,9700.  ", "date": "2018.03.29", "title": "Турската икономика нараснала с цели 7,4% през 2017 година "}
{"url": "http://epicenter.bg/article/Prokuror-Geshev--Arestuvanite-danachni-shtaveli-i-iznudvali-malkiya-biznes/150553/3/0", "text": "  „Щавене” и „изнудване” – по този начин шефът на Специализираната прокуратура Иван Гешев определи действията на служителите на НАП, арестувани преди два дни.   Пред bTV той обясни, че обект на натиск са били малки фирми. Разследването тръгнало от данни за изтичане на информация от Междуведомствения координационен център за противодействие на контрабандата – служители на НАП предупреждавали търговци за предстоящи проверки. Така през октомври м.г. започнала работата по разплитането на по-голямата схема.   Става дума за инспектори, включително и ръководители на екипи. Те са притискали чрез проверки съответните търговски обекти – при констатирани нарушения или фиктивни нарушения са „мотивирали” съответните търговци, за да не бъдат санкционирани”, обясни прокурор Гешев.   Самият механизъм на получаването на парите от данъчните служители е при извършване на т.нар. контролна покупка и при предварително договорена сума. В стоките, които са получавали като покупка бил поставен плик с пари. Данъчните вземали между 500 и 5000 лева в зависимост от бизнеса на търговеца и начина, по който изглеждал обектът. Сумите били плащани редовно.   По домовете на данъчните са намерени над 300 000 лв.   „Установили сме, че голяма част от тези пари са с източник корупционни действия”. Арестуваният на най-високо ниво е ръководител на сектор „Оперативни проверки”, каза прокурорът   Гешев посочи, че има данни и за замесени на по-високи нива, но все още няма събрани достатъчни доказателства, за да се пристъпи към действия спрямо тях.   „Проблемът е в две насоки. Ако има нарушение, то парите не влизат в държавата. Когато са натискани и изнудвани съответните търговци, вместо държавата да подпомага дребния бизнес, тя го унищожава”, смята началникът на спецпрокуратурата.   Източник:  dir.bg.  ", "date": "2018.03.29", "title": "Прокурор Гешев: Арестуваните данъчни щавели и изнудвали малкия бизнес"}
{"url": "http://epicenter.bg/article/Banditi-zadignaha-blizo-220-000-leva-ot-inkaso-avtomobil/150556/3/0", "text": "Около 19.30 ч пред магазин „Кауфланд“ в Плевен от инкасо автомобил на „Вип секюрити“, чрез сила от охранителите на фирмата е отнета сумата от 202 000 лв., съобщиха от пресцентъра на Прокуратурата, предаде агенция “Фокус“.   Нападателите са били въоръжени. Те са нападнали и пребили един от охранителните, след което са откраднали част от сумата, която се е намирала в автомобила, съобщи по-рано Дир.бг. След подаването на сигнала районът е отцепен. Образувано е досъдебно производство, което се наблюдава от прокурор при Окръжна прокуратура – Плевен.  Извършват се процесуално следствени действия.  ", "date": "2018.03.29", "title": "Бандити задигнаха 202 000 лева от инкасо автомобил"}
{"url": "http://epicenter.bg/article/Za-aktivna-SPAM-ataka-preduprezhdava-GDBOP-/150571/3/0", "text": "От 20 март в страната е активна СПАМ атака, при която, на общ принцип са разпратени стотици хиляди електронни писма до потребители на български мейл провайдъри.  Фишинг мейлите са еднотипни по съдържание, претендират, че са разпратени от името на различни банкови институции, извършващи търговска дейност на територията на страната.   В съобщенията фигурира линк, който приканва получателите да въвеждат оторизационните си данни от акаунти за електронно банкиране /потребителски имена и пароли/ или финансови платежни инструменти /данни от дебитни и кредитни карти/ под претекст, че се извършват профилактични действия от името на финансовите институции.  ГДБОП апелира към внимание при получаването на фалшиви непоискани търговски съобщения.   Най важно е да не се предоставят лични и други данни при получаването на подобни СПАМ имейли.  Всички финансови институции, осъществяващи търговска дейност на територията на страната,   да изискват подобен тип данни по описания по-горе начин.  ГДБОП е създала организация с големите имейл провайдъри в страната за филтриране на измамните СПАМ съобщения.   Източник news.bg", "date": "2018.03.29", "title": "За активна СПАМ атака предупреждава ГДБОП "}
{"url": "http://epicenter.bg/article/Granichna-politsiya--S-84--e-namalyal-migratsionniyat-natisk-na-balgarskite-granitsi/150579/3/0", "text": "С 84 % е намалял миграционният натиск на българските граници. Въпреки отчетената тенденция, обстановката на държавната граница продължава да бъде динамична по отношение на незаконната миграция в резултат на политическата нестабилност и хуманитарната криза в Близкия изток и Африка. Такава информация е била изнесена по време на годишния отчет-анализ на ГД \" Гранична полиция\" (ГДГП) за 2017 г., съобщиха от пресцентъра на МВР, цитиран от БТА.   \"Това, което установявам при срещите ми по границата, ме изпълва с гордост и увереност. Виждам в граничните полицаи професионализъм, отдаденост и усещане за кауза\", заявил заместник-министърът на вътрешните работи Милко Бернер, цитиран от пресцентъра на ведомството. През 2017 г. са регистрирани общо 8044 опити на лица от трети страни да преминат на територията на България през границата на страната, което е намаление с 81 процента спрямо 2016 г. (42 466). Задържаните лица от българските гранични полицаи на вход на външни и вътрешни граници за 2017 г. са общо 743 незаконни мигранти, лица от трети страни. Посочените данни регистрират намаление с 84 процента спрямо същия период през 2016 г. При влизане в страната за незаконно преминаване извън зоната на ГКПП са задържани 501 лица, а на ГКПП 242 лица от трети страни. Преобладават нелегалните имигранти от Сирия, Ирак, Афганистан, Турция, Пакистан и др. 651 от задържаните на вход са на българо-турската граница, отчитат от гранична полиция.   През 2017 г. на изход са задържани 2413 лица от трети страни при опит за незаконно преминаване на държавната границата, което е намаление с 83 процента спрямо 2016 г. Най-голям брой опити за незаконни преминавания са установени на българо-сръбската граница, където са задържани общо 2017 лица. На ГКПП са задържани 1171 лица и 148 автомобила, обявени за издирване. През отчетния период в ГДГП са образувани 109 досъдебни производства за извършени престъпления по чл. 280 и чл. 281 от НК (за каналджийска дейност), към наказателна отговорност са привлечени в качеството на обвиняеми 133 лица. На границите на страната са установени и задържани: 423 кг хероин , 17 591 кг канабис, 367 кг марихуана , общо 102 кг синтетичен наркотик. Към края на 2017 година е завършено изграждането на инженерното съоръжение от възпрепятстващ тип с прилежащ път по сухоземния участък от българо-турската граница и по поречието на реките Делийска, Резовска и Тунджа. В изпълнение на поетите от Република България ангажименти, през 2017 г., а ГДГП е домакин на съвместни операции на Фронтекс, при които на българските граници са развърнати са общо 1556 гост-служители, което е с 27% повече в сравнение с 2016 г., отчитат още от Гранична полиция.", "date": "2018.03.29", "title": "Гранична полиция: С 84% е намалял миграционният натиск на българските граници"}
{"url": "http://epicenter.bg/article/GDBOP-predupredi-za-nova-spam-ataka-/150584/3/0", "text": "ГДБОП предупреждава за спам атака и призовава потребителите да не предоставят поискани им по електронната поща лични и други данни от подател финансова институция, съобщиха от пресцентъра на МВР.  От 20 март в страната е активна спам атака, при която на общ принцип са разпратени стотици хиляди електронни писма до потребители на български мейл провайдъри, уточняват от вътрешното министерство.  Фишинг мейлите са еднотипни по съдържание и претендират, че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат оторизационните си данни от акаунти за електронно банкиране (потребителски имена и пароли) или финансови платежни инструменти (данни от дебитни и кредитни карти) под претекст, че се извършват профилактични действия от името на финансовите институции.  ГДБОП апелира към необходимото внимание при получаването на фалшиви непоискани търговски съобщения. И отбелязват, че във всички финансови институции, осъществяващи търговска дейност на територията на страната, нямат практика да изискват подобен тип данни по описания по-горе начин.  ГДБОП е създала организация с големите имейл провайдъри в страната за филтриране на измамните спам съобщения.  ", "date": "2018.03.29", "title": "ГДБОП предупреди за нова спам атака "}
{"url": "http://epicenter.bg/article/Ima-zadarzhani-za-obira-na-inkaso-avtomobil-v-Pleven/150587/3/0", "text": "Има задържани за обира на инкасо автомобила в Плевен, при който бяха откраднати над 200 хиляди лева. За ареста, съобщи източник, близък до разследването, а подробна информация ще бъде предоставена след час на брифинг в Окръжна прокуратура. Нападението е извършено около 19.30 часа снощи, съобщи БНР.  Нападението е станало около 19.30 ч в сряда пред магазина на \"Кауфланд\". Говорителят на прокуратурата Рени Кирилова обясни, че парите са отнети от охранителните на фирма \"ВИП Секюрити\" със сила. При нападението е пострадал един от охранителите на хипермаркета  Нападателите са издебнали охранителите в момент, в който са прибирали пари от един от магазините. Престъпниците са ударили един от охранителите, изтикали са го навън от микробуса, след което са влезли и са избягали с лекотоварния автомобил и с парите, които са били в него.  По непотвърдена информация двама от нападателите са били въоръжени.", "date": "2018.03.29", "title": "Има задържани за обира на инкасо автомобил в Плевен"}
{"url": "http://epicenter.bg/article/Prokuraturata-predade-na-sad-zamestnik-ministar-na-transporta-/150590/3/0", "text": "Днес, 29 март 2018 г., Софийска градска прокуратура (СГП) внесе в Софийски районен съд (СРС) обвинителен акт срещу обвиняем Ангел Попов - зам.-министър на транспорта, информационните технологии и съобщенията, за извършена от него измама - престъпление по чл. 209, ал.1 от НК. Това съобщиха от държавното обвинение.  Попов е обвинен за това, че на неустановена дата през месец август 2012 г. в град София, с цел да набави за себе си имотна облага в размер на 8000 евро възбудил у собственик на транспортна фирма заблуждение, че срещу горепосочената сума служители от Министерството на транспорта, информационните технологии и съобщенията, ще му уредят управляваната от него фирма да получи допълнително четири броя ЕКМТ/СЕМТ разрешителни. ЕКМТ/СЕМТ представляват разрешителни за облекчен режим на международен товарен транспорт.  В хода на разследването е установено, че към 2012г. Попов нямал никакво служебно или лично отношение към работната група в Министерството на транспорта, информационните технологии и съобщенията, която била оторизирана да разпределя ЕКМТ/СЕМТ разрешения за транспорт.  Въпреки това той създал невярното впечатление у управител на транспортна фирма, че може да повлияе върху решението на този колективен орган, като предаде различни суми на някой от членовете му, назовани поименно от Попов.  В действителност това било обективно невъзможно, тъй като сочените от него лица изобщо не били част от тази работна група.  Попов е с мярка за неотклонение „Подписка“.  Ако бъде признат за виновен, той може да получи наказание лишаване от свобода от една до шест години.  ", "date": "2018.03.29", "title": "Прокуратурата предаде на съд заместник министър на транспорта "}
{"url": "http://epicenter.bg/article/Sotir-Tsatsarov-obyavi-ot-Razgrad--Predstoi-okrupnyavane-na-prokuraturite-/150591/3/0", "text": "Предстои окрупняване на прокуратурите, за да се реши проблемът с недостига на кадри. Това съобщи в Разград главният прокурор Сотир Цацаров, цитиран от електронното издание е-razgrad.bg. Предложението било на прокурорската колегия във Висшия съдебен съвет, каза в аванс главният прокурор. Идеята е да се отстрани проблемът с недоокомплектоване на състава в подобни населени места. Става дума за окрупняване на прокуратурите с един областен център и създаване на териториални отделения по места към него. Което ще създаде възможност за по-голяма мобилност на прокурорите, без да е необходима те да бъдат командировани или специално назначавани там, обясни Сотир Цацаров. Най-тежка е ситуацията с щатната необезпеченост на прокуратурата в Кубрат от състава на Разградска окръжна прокуратура, където има само един прокурор, съобщи още Цацаров. Но този недостиг на кадри не се отразява толкова на работата тук, колкото другаде, категоричен бе обвинител номер едно. Сотир Цацаров определи идването си в Разград като добър знак, добра оценка и уважение към работата на колегите в Разградската окръжна прокуратура. Той е в града по повод годишното отчетно събрание на прокурорите от района на Окръжната прокуратура. С него бе и бившият окръжен прокурор Огнян Дамянов, в момента – член на Висшия съдебен съвет. Цацаров изрази специално и силното си уважение към прокурор Антония Донева, която се пенсионира и която по-късно днес ще получи лично от него Почетния знак на Прокуратурата в Република България.", "date": "2018.03.29", "title": "Сотир Цацаров обяви от Разград: Предстои окрупняване на прокуратурите!"}
{"url": "http://epicenter.bg/article/Tsatsarov--Obirdzhiite-na-inkasoto-v-Pleven-sa-zadarzhani--parite-sashto-sa-otkriti-/150605/3/0", "text": "Извършителите на обира на инкасо автомобил в Плевен са задържани, съобщи главният прокурор Сотир Цацаров, цитиран от Канал 3.  Открити са и отнетите пари. До часове Окръжната прокуратура в Плевен трябва да изнесе подробности относно фактическата обстановка по случая, в момента се водят разпити, каза главният прокурор  \"Тук обаче има една огромна въпросителна\" - коментира Цацаров - \"относно начина, по който се осъществява частната охранителна дейност и инкасото в тези случаи. Трябва да си зададем въпроса доколко сигурността на инкасото може да се гарантира по този начин, както пред конкретния магазин в Плевен.\"  По предварителна информация на 28 март около 19.30 часа пред магазин \"Кауфланд\" в Плевен от инкасо автомобил на \"Вип секюрити\" са откраднати 202 000 лв.  Нападателите са били тежко въоръжени и са нападнали и пребили единия от служителите. След това са откраднали част от парите в автомобила.  ", "date": "2018.03.29", "title": "Цацаров: Обирджиите на инкасото в Плевен са задържани, парите също са открити "}
{"url": "http://epicenter.bg/article/Zadarzhanite-za-imotni-izmami-ostavat-v-aresta/150615/3/0", "text": "Съдът остави в ареста групата за имотни измами, разкрита преди дни, съобщи Нова телевизия. Според обвинението петимата задържани участвали в схема, в която чрез фалшиви завещания придобивали и продават апартаменти и земи с починали собственици и без наследници.  Пред съда се изправиха четирима от петимата обвиняеми. Единият от тях беше освободен под парична гаранция още преди дни, тъй като е оказал пълно съдействие на полицията.   Съдът реши обаче, че останалите четирима трябва да останат в ареста, тъй като срещу тях има достатъчно доказателства, че именно те са участвали в измамите.  Съдебният състав реши, че ако бъдат пуснати на свобода, те могат да възобновят своята престъпна дейност. По измамната схема се смята, че продадените апартаменти вече са повече от 10.", "date": "2018.03.29", "title": "Задържаните за имотни измами остават в ареста"}
{"url": "http://epicenter.bg/article/Chetirima-sa-zadarzhani-za-golemiya-inkaso-obir/150618/3/0", "text": "Четирима мъже на възраст между 30 и 35 г. - всички криминално проявени, двама - осъждани, са задържани за обира на 202 000 лева от инкасо автомобил в Плевен, съобщи Dir.bg. Сигналът за грабежа бе подаден снощи около 20 часа пред магазин \"Кауфланд\" 2, съобщи окръжният прокурор Ваня Савова.  За инцидента е уведомил на тел. 112 гражданин, който станал свидетел на грабежа. Престъпниците, спрели пред входа на магазина, изтласкали шофьора на инкасо автомобила, после преместили колата зад магазина. Там прехвърлили парите в своя автомобил, но не успели да вземат цялата сума.  Един от арестуваните е задържан по \"горещи\" следи - около три часа след престъплението. Въз основа на наблюдавана от известно време група, по-късно са арестувани другите трима.  От полицията са претърсили три жилища, откъдето е иззет доказателствен материал. В едно от тях са открити три огнестрелни оръжия и патрони за автомат \"Калашников\", открити са опаковки за пари. Намерен е и автомобилът, с който са избягали от местопрестъплението, както и вещи, с които са прикривали лицата си, докато са прехвърляли парите от инкасо автомобила на \"Вип секюрити\" в техния.  До момента е установено, че част от оръжието у заподозрените за грабежа е незаконно притежавано. Работната хипотеза, по която се разследва, е извършване на грабеж в особено големи размери. При доказване на подобно престъпление се предвижда наказание \"затвор\" от пет до 15 години, плюс конфискация на една втора от имуществото на осъдения.  Полицията работи и по версия за престъпна група, която може да е гастролирала в други региони. След повдигане на обвинението, което ще стане до края на деня, ще се поиска да бъде продължен срокът за задържане на 72 часа.  Възложени са и експертизи.", "date": "2018.03.29", "title": "Четирима са задържани за големия инкасо обир"}
{"url": "http://epicenter.bg/article/Ministerskiyat-savet-ne-e-razporezhdal-proverka-na-bomboubezhishta-/150608/2/0", "text": "Министерският съвет не е разпореждал проверка на бомбоубежища, както твърдят някои медии. Това съобщиха от правителствената информационна служба.  Тече рутинна проверка по документи на три администрации - на Софийска област, на община Самоков и община Ботевград. С нея се проверяват плановете за отбранително-мобилизационна подготовка, дежурството за оповестяване и осъществяването на контрол върху разходването на бюджетните средства по отбранително-мобилизационната подготовка.  Такива проверки са част от задълженията на правителството. Те се извършват периодично по утвърден план от Междуведомствения съвет по отбранителна индустрия и сигурност на доставките към Министерския съвет.  Планът за 2018 г. е утвърден на 28 февруари.  ", "date": "2018.03.29", "title": "Министерският съвет опроверга слухове, че е разпоредена проверка на бомбоубежища "}
{"url": "http://epicenter.bg/article/Parlamentat-otpusna-pozhiznena-pensiya-na-Pavel-Popandov/150609/2/0", "text": "По 700 лева месечна парична награда за особени заслуги към българската държава и нацията ще получават археологът Мария Чичикова, пианистът проф. Иван Дреников, оперната певица Александрина Милчева, актьорът Павел Поппандов и композиторът проф. Петър Льондев. Това реши парламентът по предложение на Министерския съвет. Петимата са отличени за изключителни постижения и цялостен принос в областта на културата. Средствата за пожизнените държавни парични награди ще се изплащат чрез бюджета на Министерството на културата.  ", "date": "2018.03.29", "title": "Парламентът отпусна пожизнена пенсия на Павел Поппандов"}
{"url": "http://epicenter.bg/article/Boyni-korabi-na-Turtsiya-shte-badat-na-poseshtenie-vav-Varna-/150611/2/0", "text": "Група кораби от Военноморските сили на Република Турция ще бъде на посещение във Варна от 30 март до 2 април 2018 г. Това съобщиха от министерството на отбраната.  Подводница „Иньоню” (TCG I. Inönü) с командир капитан ІІ ранг Ерсой Акджа, патрулен кораб „Текирдаг” (TCG Tekirdağ) с командир капитан-лейтенант Емре Гьочмен и спомагателен кораб „Даръджа” (TCG Darica) с командир капитан-лейтенант Мустафа Джомук са част от участниците в ежегодното учение „Морска звезда - 2018”. В него се включват сили и средства от турските военноморски и военновъздушни сили, както и кораби от бреговата охрана. Командир на групата кораби е капитан І ранг Гьокхан Гьок.  Целта на учението „Морска звезда – 2018“, провеждащо се в акваториите на Черно и Мраморно море, е да подобри оперативния капацитет на участващите сили, да развие военната им готовност и да допринесе за морската сигурност в Черно море. Като част от програмата на учението са предвидени визити на отделни групи кораби в пристанища в Грузия, Русия, Украйна, Румъния и България.  На 30 март 2018 г. командирът на групата, придружен от командирите на кораби, ще се срещне с областния управител на Варненска област, с кмета на Община Варна и с командира на Пункт за базиране Варна. На следващия ден военнослужещи от екипажите на турските кораби ще посетят град Добрич и ще поднесат венци на мемориалното военно гробище в града. На 2 април 2018 г. турските кораби ще проведат учение от типа „PASSEX” съвместно с кораби от състава на флотилия бойни и спомагателни кораби на българските Военноморски сили.  На 31 март 2018 г., събота, от 10.00 до 12.00 ч. и от 14.00 до 16.00 ч. турските кораби, които ще са на Морска гара Варна, ще бъдат отворени за посещение от граждани и гости. При качването на корабите, на посетителите ще бъде извършвана проверка от органите на служба „Военна полиция”.  ", "date": "2018.03.29", "title": "Бойни кораби на Турция ще бъдат на посещение във Варна "}
{"url": "http://epicenter.bg/article/Velizar-Enchev--V-kabineta-ima-organizirana-prestapna-grupa--targuvashta-s-evropeyski-pasporti/150616/2/48", "text": "Френският „Нувел обсерватьор“ написа черно на бяло: ВМРО е замесена в криминална търговия с български паспорти, а лидерът й и негово протеже в Агенцията за българите в чужбина дълбоко са бъркали в кацата с меда! В резултат на което стотици македонци и албанци от Македония и Косово незаконнно са влезли в Евросъюза, а в черната каса на „Пиротска“ влезли десетки милиони евро. Вместо медиите да гърмят, Народното събрание да създаде анкетна комисия, а военният министър да дава обяснения в прокуратурата, в България цари пълна тишина. И нито един тв водещ не смее да зададе този въпрос на вицето Красимир Каракачанов. Тази сутрин Виктор Николаев отново обгрижи евродепутата на ВМРО Ангел Джамбазки и отново забрави да го попита за публикацията на френското издание. Да не говоря за държавните БНТ и БНР, в които Каракачанов и неговата чета са пълновластни господари.   При това публикацията на френските журналисти не е новина за българската аудитория. Още преди четири години Агенция БГНЕС изнесе същата информация, а през 2017 година сайтът „Афера“ бе цензуриран от Централната избирателна комисия заради публикуването на тези разкрития по време на парламентарните избори.   Имам сериозни съмнения и е време да ги изрека на глас: На „Пиротска“ се е настанила шайка мафиоти, търгуваща не само с патриотичната кауза, но и с европейското гражданство. И тъй като у нас полицаите, следователите и прокурорите са безсилни пред лицето Красимир Каракачанов, което е вицепремиер и военен министър, налага се спешно да сезирам европейските институции в Брюксел и Европол.   Време е Европейският съюз да разбере, че в българското правителство има организирана престъпна група, заради която България не бива да бъде допускана до системата „Шенген“. Докато член на Европейския съюз, при това временно председателстващ същия съюз, е управляван от престъпна група, търгуваща с европейски паспорти, нейните външни и вътрешни граници са незащитени.", "date": "2018.03.29", "title": "Велизар Енчев: В кабинета има организирана престъпна група, търгуваща с европейски паспорти"}
{"url": "http://epicenter.bg/article/Valeri-Simeonov-vleze-na-Rakovski-134-siyaesht-i-s-vodosvet--SNIMKI-/150617/2/0", "text": "В прекрасно настроение, сияещо лице и водосвет Валери Симеонов и неговите съпартийци от Националния фронт за спасение на България (НФСБ) влязоха в новата си партийна централа в София - улица \"Раковски\" №134. За това съобщи \"Канал 3\". Вицепремиерът тържествено преряза синя лента, преди да прекрачи прага на новия дом на партия НФСБ. На церемонията присъстваше и Божидар Лукарски, председател на СДС, който наскоро обяви, че партията му има сходни позиции с тези на Обединени патриоти. Емблематичната сграда на пъпа на столицата почти 30 години беше централа на СДС, а от днес НФСБ ще стопанисва два етажа от нея. След като Реформаторският блок – част, от който бе СДС, не успя да влезе в парламента, синята партия загуби правото си на партийна централа в държавен имот. Все пак за СДС остават два етажа, властите ги оставиха там на добра воля като съквартиранти на НФСБ.", "date": "2018.03.29", "title": "Валери Симеонов влезе на Раковски 134 сияещ и с водосвет"}
{"url": "http://epicenter.bg/article/Karakachanov--17-mln--evro-struva-vazstanovyavaneto-na-letatelnata-godnost-na--Spartan-ite-/150620/2/0", "text": "Това, което успя да направи работната ни група, е да намали цените, които бяха искани за възстановяването на летателната годност на самолетите „Спартан“. Това каза пред журналисти министърът на отбраната Красимир Каракачанов след заседанието на парламентарната комисия по отбрана, предаде репортер на Агенция „Фокус“.  „Цената към момента е 17 млн. евро“, посочи той. „Дотук добре, оттук нататък предстои конкретният договор“, коментира Красимир Каракачанов. „Кога точно ще бъде подписан не зависи само от нас, въпрос е на дни или седмици“, допълни министърът.  \"Да не казвам датата 31 март, защото е почивен ден. Амбицията ни е в началото на април това да се случи\", каза Каракачанов в отговор на въпрос ще успее ли до края на март да внесе в Министерски съвет проектите за модернизация на армията.  „Проектите са готови. Искам да внеса и трите заедно“, посочи той. „Има промени в проекта за Военноморските сили, което леко забавя нещата“, обясни министърът.  ", "date": "2018.03.29", "title": "Каракачанов: 17 млн. евро струва възстановяването на летателната годност на „Спартан“-ите "}
{"url": "http://epicenter.bg/article/Valeri-Simeonov--Pozitsiyata-na-Balgariya-po-sluchaya--Skripal--tryabva-da-e-balansirana-/150621/2/0", "text": "България трябва да има балансирана позиция относно случая „Скрипал”, заяви лидерът на НФСБ и вицепремиер Валери Симеонов, цитиран от БТВ. Другият вицепремиер и лидер на ВМРО Красимир Каракачанов също изрази такава позиция преди да влезе на заседанието на парламентарната комисия по отбрана. Преди да се вземе решение за каквито и да било действия и мерки на правителството, първо трябва да се съгласува в политическия и коалиционния съвет, смята Валери Симеонов. „Позицията на НФСБ е, че докато няма доказателства за извършено престъпление, не е редно да се заема позиция. Спомняме си от близкото минало някои доста по-сериозни, глобални проблеми, които се породиха от окупацията на Крим и Донбас – не бяха предмет на такава реакция от Запада”, допълни Симеонов. Според него по случая има „някаква неадекватност и прекалена чувствителност”. Въпреки това вицепремиерът заяви, че ако бъде доказано, че наистина има руска намеса в случая „Скрипал”, тогава трябва категорично да бъдат предприети мерки за експулсиране.", "date": "2018.03.29", "title": "Валери Симеонов: Позицията на България по случая „Скрипал” трябва да е балансирана "}
{"url": "http://epicenter.bg/article/Lilyana-Pavlova--Izrazihme-solidarnost-s-Velikobritaniya--No-ne-tryabva-da-se-pravi-svrahreaktsiya/150628/2/0", "text": "Изразихме солидарност с Великобритания. Но не трябва да се прави свръхреакция. Такава теза по случая \"Скрипал\" разви министърът на българското председателство Лиляна Павлова в студиото на предаването \"Лице в лице\" по БТВ. \"Темата \"Скрипал\" е изключително важна и сериозна. Тя подлежи на много анализи. Точно поради тази причина премиерът свиква утре Съвета по сигурността, където ще бъде изслушан посланик Бойко Коцев\", подчерта тя. Запитана дали и България ще изгони руски дипломати, Павлова обърна внимание, че утре, когато ще заседава Съветът по сигурността, е важен ден. Решение ще се вземе в зависимост от данните, които ще дадат службите, посочи тя. На заседанието ще бъде изслушан и българският посланик в Москва Бойко Коцев, който бе извикан в София за консултации.   Премиерът Борисов не иска да вземе решение под натиск от когото и да било, а когато има информация, коментира още тя.   \"Според мен нашата позиция е балансирана. Не трябва да политизираме и истеризираме по темата. Важно е да вземем решението, когато имаме реални данни и факти. Да оставим компетентните органи и службите да си свършат работата\", каза Лиляна Павлова.   \"Европредседателството върви много успешно. Предстои наистина историческа среща на 16 и 17 май в София. Тогава ще се срещнат абсолютно всички лидери на държавите в ЕС, както и Жан-Клод Юнкер и Доналд Туск. В тази лидерска среща ще поставим няколко основни теми като дигиталната инфраструктура на Европа. На 18 май към 28-те лидери на европейските държави ще се присединят и ръководителите на държавите от Западните Балкани. Тогава ще разговаряме по един от основните приоритети на нашето председателство, а именно присъединяването на държавите от Западните Балкани към ЕС. Ние не можем да обещаем на нашите съседи, че на тази среща те ще се присъединят към ЕС, но е факт, че за първи път от 15 години тази тема е активна и се повдига\", продължи министър Лиляна Павлова.   Министър Павлова открои срещата ЕС - Турция във Варна като ключово събитие на българското председателство. Лиляна Павлова подробно се спря на темата за двойния стандарт при храните в Източна и Западна Европа. \"Темата за двойния стандарт при храните също е изключителен важен за нас. Ние искаме да създадем единни стандарти за всички държави в Европа, без значение дали говорим за бебешки храни, перилни препарати и тн. Водим много активна политика не само тук в България, но и в Брюксел\", каза тя. А по темата как върви българското председателство бе категорична: \"Усеща се една промяна в отношението към България. Може би имаше подценяване за това как ще се справим чисто организационно и дали ще решим определени въпроси. За тези три месеца успяхме да обърнем мнението за България. Обърнахме имиджа на държавата!\"  ", "date": "2018.03.29", "title": "Лиляна Павлова: Изразихме солидарност с Великобритания. Но не трябва да се прави свръхреакция"}
