{"url": "http://epicenter.bg/article/Tusk-i-Yunker-kanyat-Erdogan-na-sreshta-na-26-mart-vav-Varna--Borisov-e-domakin/146709/2/0", "text": "Председателите на Европейския съвет Доналнд Туск и на Европейската комисия Жан-Клод Юнкер са изпратили писмо до президента на Турция Реджеп Ердоган, в което съобщават, че го канят на среща във Варна на 26 март. исмото бе публикувано от говорител на Туск. В текста се посочва, че премиерът Бойко Борисов, от името на българското председателство на Съвета на ЕС, е приел да бъде домакин на работната вечеря. ЕС отправя покана към Ердоган за участие, като отбелязва, че Турция полага усилия за решаването на въпроси от вътрешен и европейски характер. Туск и Юнкер допълват, че срещата ще създаде възможност за обсъждането на въпроси от взаимен интерес, както и последните събития в Турция. Сред тези теми са посочени върховенството на закона и основните права, които са определени като същностни за бъдещите отношения на Анкара с ЕС. Това ще бъде повод и да обменим мнения как нашите отношения да напреднат, на основата на взаимно уважение и общ интерес, се добавя в писмото. ", "date": "2018.02.06", "title": "Туск и Юнкер канят Ердоган на среща на 26 март във Варна. Борисов е домакин"}
{"url": "http://epicenter.bg/article/Premierat-Borisov-se-sreshta-s-Mark-Ryute--premier-na-Niderlandiya/146641/2/0", "text": "Премиерът Бойко Борисов ще се срещне в София с Марк Рюте, министър-председател на Кралство Нидерландия. Очаква се двамата да обсъдят необходимостта от ефективно управление и контрол на външните граници на Европейския съюз и ключовото им значение за сигурността на Съюза. Ще бъде разгледана темата за разширяването на Шенгенското пространство, както и други актуални теми от двустранните отношения и европейския дневен ред.    ", "date": "2018.02.06", "title": "Премиерът Борисов се среща с Марк Рюте, премиер на Нидерландия"}
{"url": "http://epicenter.bg/article/Rosen-Plevneliev-se-izkaza-protiv-printsipa-na-tsar-Bois----quot-Vinagi-s-Germaniya--nikoga-protiv-Rusiya-quot-/146643/2/0", "text": "Президентът (2012 – 2017 г.) Росен Плевнелиев се изказа против принципа на цар Борис    „Цар Борис е измислил формулата - „Винаги с Германия, никога срещу Русия“, но аз не считам, че това е така. Аз вярвам, че още повече, когато Русия се опитва по всякакъв начин да дестабилизира Европейския съюз, на нас ни прилича да се държим като европейци, да допринасяме за европейското единство. И когато има конвенция на Съвета на Европа дължим най-малкото честен дебат по нея“, каза Росен Плевнелиев в ефира на Нова.   Категорично съм против да има референдум. И то тогава, когато народът е подведен, смята бившият държавен глава по отношение на инициираното от БСП допитване по конвенцията. За референдум, но с друг въпрос, се обявиха и от ВМРО. Нагледах се на безотговорни изказвания. Конвенцията не е за трети пол, каза по този повод Плевнелиев.   \"Категорично съм против да се прехвърля отговорността на народа тогава, когато той е заблуден, и тогава, когато не са се чули ясни аргументи от експерти. Смятам, че българският народ беше подведен“, бяха точните думи на Росен Плевнелиев в ефира на Нова. „Имаше много манипулации и много лъжи по отношение на Истанбулската конвенция на Съвета на Европа за защита на жени и деца от насилие, не за някакъв измислен трети пол. Нагледах се на абсолютно безотговорни изказвания. Конвенцията не е за въвеждане на „трети пол”, изрече бившият държавен глава. Плевнелиев напомни, че е присъствал на най-високата международна трибуна - ООН, където с още над 120 държавни глави е имало дебат по тази важна тема като защита на човешките права, които все още липсват в много страни. Миналата седмица Росен Плевнелиев разкритикува Румен Радев за това, че не е заел ясна позиция за Конвенцията. По-късно държавният глава направи официално обръщение, което публикува и във фейсбук профила си и в което заяви, че е против ратифицирането на документа. \"Неговото отношение вече е ясно. Аз не съм съгласен с подобно действие на държавен глава”, каза Плевнелиев. По думите му, когато има тревоги в обществото, президентът не мълчи и не отлага своята позиция. Според него трябва да се повиши доверието на гражданите в българските институции. Плевнелиев нападна Радев и заради оценката, която той даде на състоянието на парламентарната демокрация. Държавният глава посочи, че тя е атрофирала, а парламентът се използва като нотариат, който заверява взети другаде решение. „Парламентът е сърцето на българската демокрация. Тя не е перфектна, в никакъв случай, нито парламентът е такъв. За съжаление, той се ползва с много ниското доверие на гражданите. И именно тук е важната задача за президента – да помогне за това институциите в България, включително и парламента да се ползват с по-голямо доверие от гражданите, а не да ги обиждат”, коментира Плевнелиев. Според него, въпреки всички недостатъци на институцията, никой друг президент не си е позволявал да го нарича \"нотариат\". Плевнелиев беше категоричен, че в българската политика има много хора, които се взимат прекалено насериозно. \"Политиката винаги е средство, за да бъдем полезни, за да търсим заедно с народа и да намираме правилните решения и да постигаме прогрес. Оттогава досега аз вярвам, че давам малко по-различен пример\" заяви той. \"Не съм тук за стола, нито за силата, нито за властта, но продължавам да работя по смислени проекти. Където и да съм, аз съм посветен на това\", каза Росен Плевнелиев в заключение.        ", "date": "2018.02.06", "title": "Плевнелиев се изказа и против принципа на цар Борис - \"Винаги с Германия, никога против Русия\""}
{"url": "http://epicenter.bg/article/-quot-Amerika-za-Balgariya-quot--stava-osnoven-sponsor-na-mediite-na-Ivo-Prokopiev/146664/2/0", "text": "Прословутата фондация „Америка за българия“ става основен спонсор на медиите на подсъдимия бизнесмен Иво Прокопиев.  Издателската група \"Икономедиа\" и неправителствената организация са постигнали договорка за нов тригодишен период - от 2018 до 2020 година. По проекта на изданията на Прокопиев ще бъдат плащани по 500 000 лева годишно, което представлява около 7% от очакваните приходи на \"Икономедиа\" за периода.   „Традиционните новинарски медии навсякъде по света бяха изправени пред предизвикателството да инвестират в развитието си, така че да са адекватни в дигитална среда, докато в същото време понесоха удар по основните си приходни линии. От една страна, когато се прехвърлиха онлайн, читателите спряха да плащат за съдържание. От друга, в конкуренцията за рекламните бюджети влязоха глобалните интернет гиганти и социални мрежи. В момента на повечето пазари Google и Facebook привличат повече приходи от дигитална реклама, отколкото всички местни издатели, взети заедно“, пише в съобщение на издателската група, собственост на Иво Прокопиев и Теодор Захов.   Договорът между \"Америка за България\" и \"Икономедиа\" се сключва въз основа на проект, чиято цел е \"подкрепа на свободата на словото при спазване на професионалните и етични стандарти в журналистиката\". Редакционната политика на \"Капитал\" и \"Дневник\" остава необвързана от донорската подкрепа на фондацията.   Новината от днес е сред най-споделяните в социалната мрежа „“Фейсбук“.  Тя бе коментирана от депутата от „Атака“ Десислав Чуколов така:", "date": "2018.02.06", "title": "\"Америка за България\" плаща по 500 000 лева годишно на медиите на Иво Прокопиев"}
{"url": "http://epicenter.bg/article/Rumen-Radev-pozdravi-Nikos-Anastasiadis-s-preizbiraneto-mu-za-prezident-na-Kipar/146665/2/0", "text": "Държавният глава Румен Радев поздрави днес Никос Анастасиадис с преизбирането му за президент на Република Кипър. В телефонен разговор българският президент благодари на своя кипърски колега за отличната им съвместна работа за развитието на двустранните отношения и приятелството между България и Кипър. Това съобщиха от прессекретариата на държавния глава.   По време на разговора Румен Радев изрази и признателността си за доброто отношение към българската общност в Кипър и за постигнатите резултати в рамките на неговото официално посещение в островната държава през ноември м.г. Никос Анастасиадис отправи своите най-добри пожелания към българския народ и подчерта, че сънародниците ни в Кипър са пълноценно интегрирани в обществото, а техните религиозни права са уважавани и спазвани.   Румен Радев потвърди поканата си към Никос Анастасиадис да направи официална визита в България, по време на която да бъдат продължени разговорите за задълбочаване на двустранното сътрудничество в енергетиката, сигурността, социално-икономическото сближаване в ЕС и по отношение на дебата за бъдещето на Европа.", "date": "2018.02.06", "title": "Румен Радев поздрави Никос Анастасиадис с преизбирането му за президент на Кипър"}
{"url": "http://epicenter.bg/article/Premierat-potushi-bunta-na-rabotodatelite--Nyama-da-iskat-ostavki-/146673/2/0", "text": "Работодателските организации, които вчера обявиха, че искат оставката на министъра на енергетиката Теменужка Петкова, днес се отказаха от това след среща с премиера Бойко Борисов. Министър-председателят покани работодателските организации на \"Дондуков\" 1 на разговор за цената на тока. Присъствала и министърът на енергетиката Теменужка Петкова.   След срещатата Борисов, коменитера във фейсбук: „Проведохме среща с представители на Асоциацията на индустриалния капитал в България, Българската стопанска камара и Конфедерацията на работодателите и индустриалците. Разбрахме се за дълбоки реформи в енергетиката. Ще бъдат подготвени законодателни промени, които да извадят на свободния пазар производителите на електроенергия, които досега имаха преференциална цена за тази енергия.“   Пред медиите застанаха представители на КРИБ, БСК и АИКБ и бившият енергиен министър Делян Добрев, шеф на енергийната комисия в парламента.   Целта е да има повече производители, които да продават своята енергия на борсата. Сега има само двама - АЕЦ и \"Марица Изток\", посочи президентът на КРИБ Кирил Домусчиев. В краткосрочен план разчитаме на съдействието на енергийния министър Петкова, добави Домусчиев. След проведения днес разговор и мерките, които трябва да се вземат, можем да имаме един краткосрочен резултат, а със закона и дългосрочен. За да имаме модерна енергетика, а и българската индустрия да получава електроенергия на пазарни цени, за да може да се конкурира с наши конкуренти от съседни и други европейски държави. Един добър диалог се получи и получихме съгласие за всички мерки, които българските работодатели предлагат, каза още Домусчиев. За протестите Домусчиев каза, че за двете седмици, които са поставили като време ще успеят да постигнат напредък и протести няма да има. Протест на 28 февруари най-вероятно няма да има.   Председателят на Комисията по енергетика Делян Добрев заяви, че срещата при премиера е ползотворна, като на нея е постигнато съгласие за дълбоки реформи. Ще има законодателни промени в началото на март месец. Ще се увеличи приходността. Дружествата ще предлагат профилирана енергия на пазара - 12 часа нощна и 12 часа дневна енергия. Правителството ще забърза разговорите за прекратяване на договорите с американските централи. Разпределителните дружества - да купуват толкова колкото им е необходимо. Промените почти напълно ще либерализират свободния пазар, като целта е да има множество продавачи на енергия , а цената да бъде пазарна, заяви Добрев.   Ние сме изключително доволни от проведената среща и постигнатите резултати, каза председателят на Конфедерацията на работодателите и индустриалците в България Кирил Домусчиев.   Получихме една сериозна подкрепа от премиера и министрите да направим пазара на електроенергия възможно най-прозрачен. С този закон, който ще се направи, със съществени промени можем да имаме и краткосрочен и дългосрочен резултат.   Един добър диалог се получи и имаме съгласието за всички мерки, които предлагаме. Целта е да има колкото се може повече производители на електроенергия на пазара, тъй като в момента има само двама – \"Марица Изток 2\" и АЕЦ \"Козлодуй\".   Това не е достатъчно, за да няма изкривяване на пазара - трябва да има една борса с повече фирми, за да се говори за свободен пазар и конкуренция, заяви Домусчиев.   Той уточни, че през следващите две седмици ръководствата на работодателските организации ще обсъждат резултатите от срещата и всяка от тях ще реши дали трябва да има протест на 28 февруари. Да се надяваме, че протести няма да има и ще има добри резултати от тази среща, каза още Кирил Домусчиев. Удовлетворени сме от диалога, няма да се наложи да искаме оставката на министъра на енергетиката, заяви след срещата председателят на Българската търговско-промишлена палата (БТПП) Цветан Симеонов.  ", "date": "2018.02.06", "title": "Премиерът потуши бунта на работодателите. Няма да искат оставки! (Обновена)"}
{"url": "http://epicenter.bg/article/Zapochva-obshtestveno-obsazhdane-na-novite-pravila-za-priem-na-parvoklasnitsi-vav-Varna-/146675/2/98", "text": "Започва обществено обсъждане на проекта за Система от правила за електронен прием в първи клас в общинските училища на територията на Варна. Проектодокументът е във връзка с измененията и допълненията на Наредба № 10 от 01.09.2016 година за организация на дейностите в училищното образование, съобщиха от дирекция „Образование и младежки дейности“ към Община Варна.  Системата от правила за прием в първи клас класира децата по водещия критерий – близостта до училището по постоянен или настоящ адрес.  - първа група: деца с постоянен/настоящ адрес в прилежащия район на училището от 3 (три) и повече години;  - втора група: деца с постоянен/настоящ адрес в прилежащия район на училището повече от 1 (една) година, но по-малко от 3 (три) години;  - трета група: деца с постоянен/настоящ адрес в прилежащия район на училището до 1 (една) година;  - четвърта група: деца с постоянен/настоящ адрес извън прилежащия район на училището.  Електронната система за прием в първи клас е свързана с локалната база данни „Население“ на община Варна и при попълване на заявление автоматично класира според адреса на детето, който е по-благоприятен за него. В базата данни са включени само адреси с адресни регистрации към момента на стартиране на системата. Ако по някаква причина липсва информация в базата данни на системата за електронен прием за конкретно дете, заявление се подава само на място в училище, след представяне на необходимите документи, доказващи регистрацията на детето.  Когато броят на кандидат-първокласниците надхвърля броя на местата за прием в дадено училище, във всяка от посочените групи децата се подреждат според допълнителните критерии: дете с трайни увреждания над 50%; дете на двама починали родители; други деца от семейството, обучаващи се в училището; деца, завършили подготвителна група в училището и поредност на желанието на родител за прием на детето в съответните училища. Ако след прилагане на допълнителните критерии броят на децата, получили равен брой точки, надвишава броя на местата за прием в съответното училище, децата се класират на случаен принцип.  Приемът стартира през месец май. Подаването на заявление и класирането се извършва изцяло в електронната платформа, като заявителят има право да посочи до 10 училища, подредени по ред на желанието. Електронната платформа за прием в първи клас (https://school.is-vn.bg/index) е публикувана и на електронната страница на Община Варна (varna.bg) в рубриката „Прием в първи клас“.  За улеснение на родителите, които имат затруднен достъп до Интернет, всяко училище осигурява на място компютър и длъжностно лице за съдействие при необходимост. Заявлението се подава в училището, което е избрано като първо желание. Съдействие гражданите могат да получат и в районните администрации.  Промените влизат в сила след приемането им с решение на Общински съвет – Варна от учебната 2018-2019 година и са валидни и със задължителен характер за всички общински училища, посочват още от дирекция „Образование и младежки дейности“.  Системата от новите правила за прием и районите на училищата за обхват на учениците са публикувани на адрес:   ", "date": "2018.02.06", "title": "Започва обществено обсъждане на новите правила за прием на първокласници във Варна "}
{"url": "http://epicenter.bg/article/Tsvetan-Tsvetanov-provede-rabotna-sreshta-sas-zam-pomoshtnik-darzhavniya-sekretar-na-SASht-Matyu-Palmar-/146677/2/0", "text": "В рамките на работното си посещение в САЩ, председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря със зам.-помощник държавния секретар на страната Матю Палмър. По време на срещата в Държавния департамент на САЩ във Вашингтон бяха обсъдени въпроси на глобалната и регионалната сигурност. Това съобщиха от пресцентъра на ГЕРБ.  Цветан Цветанов запозна американската страна с приоритетите на Българското председателство на Съвета на ЕС, както и с произтичащите ангажименти на българския парламент в тази сфера. Беше обърнато специално внимание на парламентарното измерение на председателството и по-специално на предстоящата в средата на март среща в София по въпросите на правоохраната.  И двете страни бяха единодушни, че европейската перспектива пред страните от Западните Балкани е от изключителна важност за сигурността на региона и единствено по пътя на взаимното сътрудничество могат да бъдат постигнати трайни и необратими резултати на демократичните процеси. Матю Палмър приветства подписването на Договора за приятелство, добросъседство и сътрудничество между Република България и Република Македония, като посочи, че това е пътят пред държавите от региона.  По-късно през деня Цветанов проведе политически срещи и в централата на Националния демократически институт във Вашингтон. Председателят на парламентарната група на ГЕРБ разговаря със старши директора за Централна и Източна Европа Робърт Бенджамин и с програмния директор за Централна и Източна Европа Кент Фогг. Те обсъдиха регионалното сътрудничество, в това число и засилването на сътрудничеството с партиите от “център-дясно” от страните от Западните Балкани.  Цветан Цветанов е във Вашингтон (САЩ) за участие в Националната молитвена закуска при президента Доналд Тръмп.   ", "date": "2018.02.06", "title": "Цветан Цветанов проведе работна среща със зам.-помощник държавния секретар на САЩ Матю Палмър "}
{"url": "http://epicenter.bg/article/Koy-obyavi-za-prodan-12-godishno-momiche-za-100-000-evro---VIDEO--/146657/3/0", "text": "Кой обяви за продан 12-годишно момиче за 100 000 евро? Случаят е от русенското село Ветово, а детето се казва Клеопатра, разказва NOVA телевизия.  След като обявата предизвика вълна от недоволство, тя беше свалена, а отдел „Закрила на детето\" се самосезира.  Снимката на малката Клеопатра беше публикувана в разградска Facebook група за покупко-продажба на вещи. Обявата е от профил с името „Принцесата на тате” и информира, че срещу 100 хиляди евро детето може да бъде купено с цел брак.  Клеопатра от Ветово живее с майка си и баща си, както и с още трима братя и сестри. Всички знаеха за случката в социалните мрежи.  Обяснението на майката е, че Клеопатра се пошегувала с обявата.  Социалните заявиха, че е направена проверка по случая и мерките, които ще бъдат предприети е детето да бъде насочено към психолози и социални работници.  ", "date": "2018.02.06", "title": "Кой обяви за продан 12-годишно момиче за 100 000 евро? (ВИДЕО) "}
{"url": "http://epicenter.bg/article/Vladimir-Vladimirov--Zaplatite-v-BDZh-se-uvelichavat--Na-vsichki-s-11--na-mashinistite---s-12-5-/146660/4/0", "text": "Заплатите в БДЖ се увеличават. На всички служители с 11%, а на локомотивните машинисти с 12,5%“. Това заяви в сутрешния блок на Bulgaria ON AIR изпълнителният директор на дружеството Владимир Владимиров. Той коментира и атаките на предшественика си на поста Христиан Кръстев, като каза, че нападките през последните дни към БДЖ са заради хора, които не са доволни, че реформите в железниците вървят. В същата телевизия миналата седмица Кръстев заяви, че в БДЖ „не съществува план за оздравяване и никой не работи по него. Няма предвидени пари за нови влакове, понеже няма как да си ги купим.“ И дори намекна за корупция.  \"Не се учудвам от думите на господин Кръстев, защото по времето на управлението си той не е прилагал нито една мярка от Плана за оздравяване и развитие на БДЖ\", посочи Владимиров. Владимиров визира съществуването на два плана за реформи в железниците, като първият е от 2010 г., а вторият от 2015 г. - който актуализира онова, което трябва да бъде свършено.  От 2010 г. досега са извършени 400 мерки, подчерта изпълнителният директор.  \"Само по времето на господин Кръстев този план не е прилаган, няма нито една извършена мярка\", обясни Владимиров. Той отбеляза още, че във връзка с всички 400 реформи, извършени с плана от 2010 г., БДЖ получава \"нотификация\" от Европейската комисия за одобрение и определяне на мерките като \"жизненоважни\".  \"В края на 2017 г. получаваме втора нотификация от ЕК, с която се разрешава държавата да помогне на националните железници с определени средства, като част от тях вече са предоставени\", информира Владимиров. Той бе категоричен, че не може да се съгласи с думите на Християн Кръстев и по отношение на бъдещето на БДЖ, тъй като към този момент се подготвя техническа спецификация за закупуването на нов подвижен състав, а парите за това ще бъдат разчетени в следващия държавен бюджет. Относно ремонтите на мотрисите от външни фирми, Владимиров заяви, че това е икономически целесъобразно решение. Шефът на БДЖ заяви още, че не се притеснява от проверките на Сотир Цацаров в железниците. Вчера Прокуратурата влезе в дружеството. Владимиров смята, че нападките през последните дни в БДЖ са заради хора, които не са доволни, че реформите в железниците вървят.", "date": "2018.02.06", "title": "Владимир Владимиров: Заплатите в БДЖ се увеличават. На всички с 11%, на машинистите – с 12,5%"}
{"url": "http://epicenter.bg/article/Matyu-Bok-Kote--Trans-ideologiyata/146652/11/0", "text": "    През последните години западното общество се отвори за реалността на транссексуалните. То се стреми да разбере онези, които се чувстват чужди на собственото си тяло и смятат, че имат сексуална идентичност, различна от онази, която е призната при раждането им.   Но от тази легитимна и необходима загриженост за транссексуалните ние сме на път да преминем към транс идеологията. Тоест да започнем да прилагаме транссексуалната прочитна рамка спрямо цялото общество.     Видяхме го и в последните дни с една история от Британска Колумбия.   Първо фактите: Кори Доти отказва да гледа на себе си като на мъж или жена. Това е едно. Но той очевидно е на кръстоносен поход. Както ни съобщи Си Би Си, той се бори детето му да не бъде записано нито като момче, нито като момиче в официалните документи. Засега го е постигнал в здравноосигурителния си картон.   В крайна сметка, той би искал да даде това право на всички родители. Заявената му цел: да отгледа детето си в сексуална неразличимост. Един ден детето ще реши дали е момче или момиче. Но засега той предпочита да му наложи една плаваща, безплътна идентичност.   Трябва да отбележим, че доколкото е известно, детето не страда от никакво смущение на сексуалната идентичност. Бащата е този, който изрично решава да му наложи своята идеология и светоглед, претендирайки че го освобождава от задушаващия натиск на обществото.     Подобни случаи рискуват да се умножават в близките години. В тях ще видим симптом на разпространението на теорията за джендъра, която твърди, че е научна.   Тази теория почива на следната идея: мъжкото и женското са чисто социални изкуствени конструкции. Връзката между биологичния пол и сексуалната идентичност на една личност е много тънка, ако не и несъществуваща.   Теорията за джендъра не се задоволява да каже, че определението за мъжко и женско варира според епохите, което се подразбира: тя просто иска да премахне това разграничение.   Индивидът, който и да е той, трябва да може да избира своя пол. Така той би могъл да решава напълно за своята идентичност, без да се намесват природата или културата. Той ще се определи окончателно чрез своето желание и фантазми.   Това е ужасяващият фантазъм за tabula rasa*.     Иначе казано, вече приемаме маргиналното за норма. Но ако да зачитаме маргиналността е едно, съвсем друго е да я вземаме за модел. Благодарение на държавата, а утре може би благодарение на училището, искат да наложат транс идеологията на хората като цяло. Но забравят, че човешката природа не е просто купчина предразсъдъци.   С малки изключения, често драматични и очевидно заслужаващи нашата симпатия и подкрепа, да бъдеш мъж или жена се подразбира, това не е избор, това дори е природен факт, толкова непреодолим, колкото и абсолютно очевиден.   Човешката природа има пол и в това е нейната красота. Желанието индивидът да бъде изтръгнат от човешката природа, в крайна сметка ще го разруши.          ", "date": "2018.02.06", "title": "Матю Бок-Коте: Транс идеологията"}
{"url": "http://epicenter.bg/article/Predi-sto-godini-zhenite-za-prav-pat-poluchavat-pravo-da-glasuvat/146682/11/0", "text": "На днешния ден преди сто години жените за пръв път получават право да гласуват, припомнят световните агенции. Това става във Великобритания с представянето на Народния закон от 1918 г. Жените получават избирателни права в резултат от борбата на суфражетките. Законът от 1918 г. разширява избирателните права на британците чрез премахване на практически всички имуществени цензове за мъжете. Повече свобода получават и жените над 30-годишна възраст, които имат собственост. Това обаче не дава на дамите право да избират. Пълното равенство в избирателните права е постигнато в Ирландия през 1922 г., а във Великобритания през 1928 г. Как е у нас? В България през 1909 г. жените получават право да бъдат избирани в училищните настоятелства, но не могат да участват в гласуването. Това става със Закона за народната просвета. През 1937 г. се постига частичен успех като \"жените майки от законен брак\" получават правото да гласуват в местни избори, но не и да бъдат избирани. През 1938 г. това право се разширява за гласуване в парламентарни избори за жените над 21 години, които са \"омъжени, разведени или вдовици\". Това не важи за неомъжените жени. Новият Изборен закон дава само активно избирателно право на жените - да гласуват, но не и да бъдат избирани. През 1944 г. жените в България придобиват равни избирателни права, а през 1945 г. в 26-то обикновено Народно събрани са избрани първите 16 жени за депутати.   Кога жените по света получават право да гласуват?   Норвегия - 1913 г. Полша - 1919 г. Германия - 1919 г. САЩ, Чехословакия, Австрия, Унгария - 1920 г. Франция - 1944 г. Италия - 1945 г. Гърция - 1952 г. Швейцария - 1971 г. Португалия - 1974 г. Лихтенщайн - 1984 г.        ", "date": "2018.02.06", "title": "Преди сто години жените за пръв път получават право да гласуват"}
{"url": "http://epicenter.bg/article/-Espanyol--otnese-globa-ot-24-000-evro-zaradi-transparanta--Shakira-e-na-vsichki-/146674/8/0", "text": "Опит за шега на феновете на \"Еспаньол\" с половинката на Жерар Пике - Шакира, ще струва скъпо на клуба. И по-точно 24 002 евро!   Толкова ще трябва да платят от клуба, след като привържениците на отбора издигнаха транспарант, който гласи \"Шакира е на всички!\" по време на мача срещу \"Барселона\". Той със сигурност целеше да разконцентрира Жерар Пике. Вместо това футболистът на каталунците отговори с гол във вратата на домакините, които донесе равенството. Жестът след него беше отправен към публиката на \"Еспаньол\" и беше красноречив. Дисциплинарната комисия на Испанската федерация обаче се зае сериозно с действията на трибуните и наложи солена глоба на отбора.   От ръководството на \"Еспаньол\" се разграничиха от конкретната група привърженици и осъдиха остро подобен вид провокации.   \"Дълбоко съжаляваме за не заставаме зад действията на феновете си, които пяха и издигнаха плаката. Чувстваме се предадени. Не знаехме за банера. Всички други бяха проверени, но този явно е бил на трибуните преди срещата\", се казва в изявление на ръководството на \"Еспаньол\".", "date": "2018.02.06", "title": "„Еспаньол“ отнесе глоба от 24 000 евро заради транспаранта „Шакира е на всички“"}
{"url": "http://epicenter.bg/article/Orhan-Murad-brani-Suzanita--Tya-nikoga-nyama-da-se-sableche-vav--Feysbuk-/146705/10/0", "text": "Орхан Мурад защити дъщеря си Сузанита от слуховете, че е тръгнала срещу харесвания и споделяния на нейни снимки в мрежата. Изпълнителката лъсна във фейсбук профил по халат, а под кадъра обещаваше да махне всичко, ако снимката й получи 30 000 споделяния. Оказа се, че профилът е менте, но в социалните мрежи избухна истинска буря, след като новината плъзна навсякъде. Възмутени потребители заляха мрежата с гневни коментари, че не може едно 15-годишно момиче да се излага така, пък било то и звезда. „Това е фалшив профил на дъщеря ми и на него не може да се има доверие”, заяви баща й Орхан Мурад. „Не е първият случай, в който се налага да докладваме зловредната страница, но се оказва, че е направена с някаква специална защита и не можем да я преборим”, казва още той. Музикантът е категоричен, че нито той, нито жена му Шани, а още по-малко гаджето на Сузанита, ще й позволят да се снима без дрехи. „Това е изключено. Не бихме й позволили да се съблича, където и да е, и то публично”, заяви още той. Мурад приема с голямо притеснение факта, че тази страница на дъщеря му не може да бъде премахната. Най-големият му страх е, че щерка му може да бъде злепоставена и то жестоко там. Иначе Мурад е готов с новата си балада „Ако знаеше”, чиято видеопремиера е в четвъртък. В клипа участва и жена му Шани.", "date": "2018.02.06", "title": "Орхан Мурад брани Сузанита: Тя никога няма да се съблече във „Фейсбук“!"}
{"url": "http://epicenter.bg/article/Bogatite-sashto-plachat--Uoran-Bafet-zagubi-5-mlrd--dolara-za-edin-den/146656/7/0", "text": "  След рухването на основните индекси в САЩ вчера, някои от най-богатите хора в света загубиха милиарди долари, съобщава    Най-големи са загубите на Уорън Бъфет, шеф на инвестиционната компания Berkshire Hathaway. Според данните на Bloomberg Billionaires Index само за ден неговите активи са намалели с 5.1 милиарда долара.   А общо 500-те най-богати хора на планетата са загубили 114 милиарда долара заради срива на цените на акциите, съобщи \"Блумбърг\". Вторият по загуби вчера е Марк Зукърбърг - 3.6 милиарда долара.   Третият в негативната класация е Джеф Безос, който пък олекна с 3.3 милиарда долара. На този фон Бил Гейтс си е направо късметлия-загуби само 2.2 милиарда долара.   Загубите на най-богатите хора на планетата обаче са пропорционални и подреждането им се запази - Безос остава лидер със 116 милиарда долара, Бил Гейтс е втори с 91.6 милиарда долара, а Бъфет е трети с 85 милиарда долара.  ", "date": "2018.02.06", "title": "Богатите също плачат: Уорън Бъфет загуби 5 млрд. долара за един ден"}
{"url": "http://epicenter.bg/article/-quot-Dzhumhuriet-quot--Zadava-se-zhestoka-tsenzura-v-Internet-v-Turtsiya-/146661/7/0", "text": "С наближаването на изборите през 2019 година (местни – през март, а общи и президентски – едновременно на 3 ноември – бел. ред.), турското правителство се подготвя за прилагане на широкомащабна цензура върху излъчваните по Интернет радио и телевизионни предавания, пише вестник „Джумхуриет”, цитиран от \"Фокус\".  В Меджлиса вече е внесен съответен проектозакон още на 2 февруари. Съгласно него всички предавания в Интернет – на турски или на друг език; аудио или видео сигнали - ще бъдат подлагани на строг контрол от страна на надзорния орган – Висшия комитет за радио и телевизия (ВКРТ).  За да бъдат излъчвани подобни предавания, ще трябва предварително да се получи съответен лиценз. Освен че ще бъде много скъп, този лиценз ще се издава след разследване на Националната разузнавателна организация (МИТ) и Генералната дирекция по сигурността (ГДС).  Получилите лиценз и разрешение интернет излъчвания ще бъдат контролирани от ВКРТ за тяхното съдържание. На тези от тях, които „не издържат изпита”, ще им бъде отнеман лиценза.  Ще бъде прилагано т.нар. „отстраняване (изтриване) на съдържание” и „предотвратяване на достъпа”. Решенията за това ще бъдат постановявани от наказателните съдилища.  Рестриктивните мерки предвиждат промени и в самия Закон за ВКРТ, посочва още „Джумхуриет”.  ", "date": "2018.02.06", "title": "\"Джумхуриет\": Задава се жестока цензура в Интернет в Турция "}
{"url": "http://epicenter.bg/article/Prof--Mihail-Konstantinov--Otnoshenieto-kam-Istanbulskata-konventsiya-e-yasno--2-kam-1-sreshtu-/146639/2/0", "text": "Българското общество е дълбоко разделено за Истанбулската конвенция, посочи математикът проф. Михаил Константинов в предаването „Здравей, България“ по Нова телевизия. За първи път в цялата българска история четирите основни вероизповедания стоят на една страна, посочи той.   Проблемът на тази конвенция са многото лъжи вътре, при това неприкрити лъжи, убеден е проф. Константинов. В Истанбулската конвенция се говори за насилие срещу жени, а се има предвид насилие срещу джендъри, посочи проф. Константинов. Идва Кончита Вурст и казва, че е жена, но на мен ми идва малко брадата, посочи той.   „Това разделение е изключително вредно. С този въпрос трябва да се прекрати. Може да използваме европейските избори догодина. Ако референдумът бъде самичък няма да събере 3,5 милиона гласа. Избори ще има на 23 или 24 май догодина, тогава може да се проведе и референдумът за Истанбулската конвенция. Три социологически изследвания показват, че съотношението е две към едно срещу конвенцията. Ако референдумът няма законова сила парите за него ще бъдат изхвърлени на вятъра“, смята проф. Константинов.  ", "date": "2018.02.06", "title": "Проф. Михаил Константинов: Отношението към Истанбулската конвенция е ясно. 2 към 1 срещу!"}
{"url": "http://epicenter.bg/article/Solomon-Pasi--Pred-chlenstvoto-ni-v-Shengen-se-postavyat-novi-i-izkustveni-usloviya/146645/2/0", "text": "        Популизмът пречи на развитието на Европа, смята Соломон Паси. Той коментира и думите на журналиста и депутат от \"БСП за България\" Тома Томов, че предстои нова студена война. „Студената война имаше кратък ауфтаг по времето на Горбачов и Елцин, след което се възвърна в своите обичайни размери“, каза той. Според него обаче не Студената война е това, което най-много влияе на Европа, а липсата на посока.", "date": "2018.02.06", "title": "Соломон Паси: Пред членството ни в Шенген се поставят нови и изкуствени условия (Допълнена)"}
{"url": "http://epicenter.bg/article/45-dzhendar-ogranizatsii-pishat-na-Radev-v-podkrepa-na-Istanbulskkata-konventsiya/146646/2/0", "text": "С позицията си срещу Конвенцията на Съвета на Европа за борба с насилието над жени и домашното насилие, президентът Румен Радев задълбочава разделението в обществото. Това е позицията, изразена от над 40 правозащитни и джендър организации от либералния сектор. В Брюксел държавният глава определи отлагането на ратификацията на международния документ като „победа за българското общество” и нарече т.нар Истанбулска конвенция „зле написан документ”, който отнема правомощия на държавата и ги предоставя на неправителствения сектор. Засегнатите не закъсняха да потвърдят тезата му с острото си писмо. „Вашето изказване не призовава към спокоен, отворен и плуралистичен дебат, а напротив – заема позицията на една от групите в дебата и съзнателно продължава разделението в обществото ни, с което се подтикват определени хора и групи към екстремизъм, омраза и насилие”, заявяват авторите на декларацията. Те посочват, че техни колеги вече са обект на заплахи, а даже жертви на насилие се дамгосват като врагове, които обслужват вредни за България интереси: „Това подбуждане в обществото на ксенофобски настроения срещу тези, които се борят за равенство и социална справедливост, е неморално и преминава всякакви граници!”. Представителите на гражданския сектор определят като „неприемливи и осъдителни” аргументите срещу ролята на НПО: „Гражданите не са само избиратели, те могат и участват със своята позиция, аргументи и експертиза при решаването на много въпроси от управлението на държавата, в рамките на предоставения им от законите мандат”. Припомнят и успешните практики през последните 26 години. Те призовават президента да изиска официален превод на конвенцията, който да бъде консултиран с лингвисти, социолози, психолози и други експерти, за да бъде ясно какво означава всеки един термин: „Конвенцията на Съвета на Европа за превенция и борба с насилието над жени и домашното насилие не е зле написан документ, който допуска неясноти и най-различно тълкуване! Ако беше такъв, тя нямаше да бъде подписана от 44 държави и от Европейския съюз, както и ратифицирана от 28 държави в Европа, 17 от които – членки на ЕС”. Декларацията е подкрепена от: Алианс за защита от насилие основано на пола Асоциация  \"Деметра\"  - гр.Бургас Асоциация „Родители“ Асоциация за европейско развитие на българското село АРИР - Стара Загора Българска асоциация по семейно планиране Български център по нестопанско право Български фонд за жените Българско сдружение за насърчаване на гражданската инициатива Български хелзинкски комитет Женско сдружение \"Екатерина Каравелова\" Зона Ловеч Институт по социални дейности и практики Клуб на нестопанските организации - Търговище Сдружение \"Асоциация НАЯ\" - Търговище Сдружение \"Аутизъм Днес\" Сдружение БАЛИЗ - Плевен Сдружение \"Надежда-2002\" Сдружение \"Роми –Медникари“ Сдружение „Човеколюбие” Сдружение „Център Динамика“ Сдружение \"Център Отворена врата\" - Плевен Сдружение \"Център Мария\" - Горна Оряховица Фондация \"Български център за джендър изследвания\" Фондация„БЦДИ-клон Хасково” Фондация „Валидити“ Фондация \"Джендър алтернативи\" Фондация „За Нашите Деца“ Фондация „Заслушай се“ Фондация „Здравни проблеми на малцинствата“ Фондация \"Общество за справедливост\"/Един Милиард се Изправят - България Фондация „ДОИТ“ Фондация „Капитал“ Фондация„Приложни изследвания и комуникации”  Фондация \"Стъпка за невидимите деца на България\" Фондация „П.У.Л.С.“ Фондация С.Е.Г.А. Фондация „Х&Д Джендър перспективи” Фондация „Център за изследвания и политики за жените” Д-р Атанас Славов, член на Настоятелството на Института за пряка демокрация Доц. Велина Тодорова, член на Комитета по правата на детето на ООН Читалище \"СВЕТЛИНА 1999\" НЧ \"Цар Борис III-1928 \"Център за междуетнически диалог и толерантност \"Амалипе\" Център по правата на човека „Васил Левски“ – Карлово ", "date": "2018.02.06", "title": "45 джендър организации пишат на Радев в подкрепа на Истанбулскката конвенция"}
{"url": "http://epicenter.bg/article/Georgi-Dimov--Oblekchen-vizov-rezhim-i-otpuskane-na-oshte-sredstva-za-bezhantsite--Tova-tseli-Turtsiya-/146647/2/0", "text": "Облекчен визов режим и отпускане на още средства за бежанците цели Турция след като поднови настояването си за пълноправно членство в ЕС. Това коментира в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов по повод визитата на турския президент Редежеп Ердоган във Ватикана и заявената подкрепа на страната към евроинтеграцията на южната ни съседка.   „Турция декларира единствено пълноправно членство в ЕС и нищо друго. На фона на тази визита на Ердоган във Ватикана и Италия трябва да си зададем въпроса ние къде се намираме и какво засяга нас. Според мен трябва да внимаваме да не се опарим по две линии – и като непосредствен съсед, и като член на общността, временно председателстващ съвета на ЕС в момента. Трябва да продължим да осмисляме какво точно има на югоизточната ни граница, а това без съмнение един войнстващ и военнолюбив ислямски режим“, коментира още дипломатът.   Георги Димов допълни, че при визитата на турския държавен глава във Ватикана ясно прозират вътрешнополитическите проблеми на страната, продължаващият „лов на вещици“, както влошените й отношения със света.", "date": "2018.02.06", "title": "Георги Димов: Облекчен визов режим и отпускане на още средства за бежанците. Това цели Турция!"}
{"url": "http://epicenter.bg/article/NPO-ta-vkarvat-Gyobelsoviya-printsip-po-otnoshenie-na-parka--quot-Pirin-quot-/146648/2/0", "text": "Старият Гьобелсов принцип, че една лъжа, повторена сто пъти, става истина, се опитва да бъде вкарана в момента по отношение на Национален парк „Пирин“, заяви министърът на околната среда и водите Нено Димов пред \"Още от деня\" по БНТ . Пред водещия Емил Кошлуков министърът подчерта, че разбира добре, че някои протестиращи са наистина притеснени за бъдещето на парка, но други градят политическа кариера чрез протестите: „Тук говорим за две групи. Едната има чисто политически цели и има политически опорки. Това подвежда една друга група, която вярвам, че искрено са притеснени от развоя“. Димов напомни, че в Национален парк „Пирин“ ще се строи само върху 2% от територията, а не върху 48%, както твърдят протестиращите. 48% от Пирин е равно на 200 кв. км., което отговаря на площта на Пловдив, Бургас и Варна, взети заедно. Става дума за водохващане за питейни нужди, което е изписано в чл. 21 от Закона е записано това, припомни министърът. Той обясни, че законът е над устройствения план и дори да пише друго в плана, законът има преимущество. „Разделям тези, които стоят отпред – кандидати за народни представители от политически партии, които така и не успяват да стигнат, и тези, които са отзад и са искрено заблудени от манипулацията, която се случва. […] Зоната е 2%, а заетата площ е 0,38%“, обясни Димов. Нека се говори за Рила и Витоша, за ски туризма като цяло, призова Нено Димов. В Европа са построени 274 лифта и не съм чул някой да протестира, допълни той. Екоиновациите са приоритет на триото Естония-България-Австрия и това ще е основна тема за България, каза още Димов. От гледна точка на околната среда това е най-сериозната тема в световен мащаб, допълни той. „450 хиляди европейци умират годишно то мръсния въздух. София далеч не е най-мръсният град, но все още не сме постигнали това, което трябва“, каза още екоминистърът. Миналата седмица имаше среща, при която посредничих между Столична община и гражданското сдружение, което замерва въздуха в София и страната, както и учени, обясни той и допълни, че вратите му са винаги отворени. „Като система ние имаме малко, но много точни станции, а те имат много, но не толкова точни. Комуникирайки помежду си, ще имаме много по-ясна картина“, каза още Димов и допълни, че учените трябва да намерят правилната комуникация между двете системи, като това ще стане в рамките на шест месеца. „Битовото отопление е основният източник, а вторият проблем е автомобилният транспорт. Индустрията е трети“, напомни Нено Димов. \"Протестите за \"Пирин\" са основно политически. На фронтлинията са представители на политически партии, които не успяха да преминат бариерата от 4% на последните избори. Трябва да намерим баланс между опазването на околната среда и икономическото развитие, а не консенсус. Търся баланс, а не консенсус\", настоя екоминистърът Нено Димов и пред Bulgaria ON AIR. В \"България сутрин\" Нено Димов още веднъж подчерта, че е поел ангажимент и не вижда основания да подава оставка. Екоминистърът увери, че не съжалява, че е поел поста и се чувства подкрепен от хората, които са му предложили да оглави министерството. Според него покрай предстоящото изграждане на втори кабинков лифт в Банско се повтаря лъжливо твърдение за 48% застрояване. В тези 48% става дума само за водохващания, и то за питейни нужди, подчерта екоминистърът. Според Нено Димов има непрекъснат стремеж към спиране на икономическото развитие на страната. Надали някой ще тръгне да инвестира в ски спорта, когато един втори лифт е 10-годишна сага, предупреди той. По думите му губим непрекъснато от това, че не успяваме да развием държавата си като дестинация. Гостът коментира и другата гореща тема - протестите срещу мръсния въздух. Той отбеляза, че въздухът в София в последните 6 години има тенденция към подобряване, но все още не е достигнал нужното качество. Министър Димов не отрече, че трябва да се вземат мерки за подобряване качеството на въздуха. Според него първата стъпка е да признаем, че има проблем, а гражданският натиск е стимулиращ в това отношение. Нено Димов посочи, че в края на декември и през януари инспекторатите към Столичната община и екоминистерството са извършили 45 проверки на обекти, които могат да замърсят въздуха. \"Наложените санкции са за 142 хил. лева. Контролът в момента е много засилен. Водещият приоритет ще бъде въздухът. Това е истински големият проблем\", увери министърът на околната среда и водите. Според него най-голям ефект ще даде контролирането на пазара, за да не се допускат некачествени горива.\"Не виждам проблеми в управлението, мнозинството е стабилно\", завърши екоминистърът.", "date": "2018.02.06", "title": "НПО-та вкарват Гьобелсовия принцип по отношение на парка \"Пирин\""}
{"url": "http://epicenter.bg/article/Prof--Bozhidar-Dimitrov--Razbrahme-se-sas-Slavi-Trifonov--Shte-si-satrudnichim-i-shte-rabotim-zaedno/146650/2/0", "text": "  Новото движение \"Кан Кубрат\", което проф. Божидар Димитров ще учреди в началото на март, ще работи с партията, която прави Слави Трифонов. Това сподели пред \"България днес\" проф. Димитров минути след като вчера беше изписан от болницата, където влезе заради усложнение от грип, съобщава    \"Разбрахме се със Слави, няма да си крадем интелектуалците. Ще си сътрудничим и ще работим заедно. Е, има неща, за които не можем да се разберем, и в момента дори сме малко скарани. Той греши за някои работи, но ще намерим начин да се разберем\", обясни бившият директор на НИМ.   Първоначално \"Кан Кубрат\" трябваше да бъде учредена на 5 февруари. Целта на формацията е България да стане президентска република. Поради заболяване на Божидар Димитров и на други от учредителите, стартът бе отложен за 3 март.   \"На 3 март най-вероятно няма да излизаме от телевизионните студиа. При всички случаи ще обвържем учредяването на \"Кан Кубрат\" със светлата дата, но кога точно ще стане , ще кажем по-късно\", поясни проф. Димитров.   \"Важното е, че вече оздравях и постоянно ми звънят хора, които искат да се присъединят към нас. Сред нас са проф. Михаил Константинов, акад. Георги Марков, певецът Коцето Калки, драматургът Христо Бойчев, сърдечният хирург доц. Иво Петров, полк. Николай Марков, бившият кмет на Каварна Цонко Цонев, отец Боян Саръев. Имаме си и две партии \"Възраждане\" и Българска земеделска партия. А тази сутрин ми се обади и шефът на хотелиерите Благой Рагин. С цялата си организация се присъединяват. Все още чакаме потвърждение от Кубрат Пулев, брат му Тервел е говорил с него\", допълни професорът.        ", "date": "2018.02.06", "title": "Проф. Божидар Димитров: Разбрахме се със Слави Трифонов! Ще си сътрудничим и ще работим заедно"}
{"url": "http://epicenter.bg/article/Namestvat-paveta-posred-nosht-na-stolichniya-bul---quot-Dondukov-quot-/146658/2/0", "text": "За нощно пренареждане на павета на столичния бул. \"Дондуков“, сигнализираха читатели на БГНЕС. Наместван е паважът в средата на булеварда срещу Младежкия театър и улица \"Бачо Киро“.   Това не е първият ремонт в този участък, но за пръв път той се извършва нощем – след 22.00 часа, когато почти няма движение по \"Дондуков“. След приключването на мащабния ремонт имаше случаи на умишлено извадени павета, обвинения за некачествена работа, както и на разбити от снегопочистващи машини блокчета, ограждащи новата велоалея по булеварда.   Ето и кратка хронология на ремонтите на една от най-ключовите градски артерии на пъпа на София на стойност около 7 млн. лева:   3 юли 2017 г.: Реконструкцията на бул. \"Дондуков” започна. 15 септември 2017 г.: Пуснати за движение са участъците от Министерски съвет до улица \"Г.С.Раковски“, където настилката е паваж, и от улица \"Кракра“ до бул. „Васил Левски“. 4 ноември 2017 г.: Ремонт в отсечката между улиците „Бачо Киро“ и „Будапеща”. Пренареждане на паветата по самия булевард.   24 ноември 2017 г.: Ремонтни дейности в отсечката на булевард „Дондуков“ в отсечката от улица „Раковски“ до улица „Бачо Киро“. Изваждат се паветата на велоалеята до бордюра и на тяхно място се поставят решетки за отводнителни канали.   9 януари 2018 г.: Ремонти в района на бившия Партиен дом.  ", "date": "2018.02.06", "title": "Наместват павета посред нощ на столичния бул. \"Дондуков\""}
{"url": "http://epicenter.bg/article/Salah-Abdeslam-mozhe-da-bade-osaden-na-20-godini-zatvor-/146662/7/0", "text": "Белгийският федерален прокурор Катлийн Грожан заяви, че ще иска максималните 20 години затвор срещу Салах Абдеслам – единственият оцелял извършител на серията терористични нападения в столицата на Франция на 13 ноември 2015 г., пише Brussels Times, цитиран от \"Фокус\".  Неговият съучастник Софиен Аяри също е обвиняем в процеса. Той бе арестуван след престрелка през 2016 г. с белгийската полиция в брюкселски апартамент, където двамата се укриват с други заподозрени за тероризъм.  Грожан също така призова присъдите да бъдат следвани от 13 години пробация, а обвинените да бъдат лишени от граждански и политически права. Според нея и двамата са съучастници в нападенията, макар и единият да не е стрелял по полицията по време на операцията по задържането им.  Относно дължината на присъдите се подчертава, че обвинението пада под чл. 137 на белгийския наказателен кодекс – „терористично убийство“.  „Дори и за Салах Абдеслам, който е рецидивист по това обвинение, максималната присъда е 20 години“, заяви прокурорът.  ", "date": "2018.02.06", "title": "Салах Абдеслам може да бъде осъден на 20 години затвор "}
{"url": "http://epicenter.bg/article/Ruskata-TsIK-registrira-Vladimir-Putin-kato-kandidat-za-prezident-/146663/7/0", "text": "Централната избирателна комисия на Руската федерация регистрира Владимир Путин като кандидат на предстоящите на 18 март президентски избори. От инициативния комитет на действащия руски президент бяха събрали над 1,6 милиона подписа, но представиха малко над 314 000.  По закон за независим кандидат, какъвто е Путин, се изискват не по-малко от 300 000 подписа.  Изборите за президент на Русия са на 18 март. По-рано ЦИК вече регистрира двама кандидати - лидера на ЛДПР Владимир Жириновски и кандидата на КПРФ Павел Грудинин. Като партийни каннидати, за тях не са били необходими подписи.  Още петима кандидати очакват регистрация - Ксения Собчак, Максим Сурайкин, Григорий Явлинский, Сергей Бабурин и Борис Титов.  ", "date": "2018.02.06", "title": "Руската ЦИК регистрира Владимир Путин като кандидат за президент "}
{"url": "http://epicenter.bg/article/Poveche-tiyneydzhari-v-SASht-se-opredelyat-s-netraditsionni-polovi-termini/146666/7/0", "text": "Значително повече тийнейджъри в САЩ посочват, че са транссексуални или се самоопределят с нетрадиционни полови термини, показва изследване, цитирано от Ей Би Си Нюз. Голяма част от анкетираните отричат идеята, че момче и момиче са единствените възможности.   Учените са анализирали данни от изследване сред почти 81 хиляди тийнейджъри. Близо 2200 са се самоопределили като транссексуални или не са намерили съответствие за себе си в никой от половете. Резултатите показват, че тези деца дават данни за по-лошо психично или физическо здраве от връстниците си, което потвърждава заключенията от предишни изследвания. Проучването, обхванало ученици в 9-ти и 11-ти клас, е установило, че приблизително 3 процента от тях са транссексуални или не могат да се причислят към пола, с който са се родили. Това включва деца, които използват за себе си неутрални местоимения като „тях“ вместо „той“ или „тя“. За сравнение изследване на Калифорнийския университет в Лос Анджелис от 2016 година показва, че значително по-малко – 0.7 процента от тийнейджърите на възраст между 13 и 17 години са транссексуални. Тормозът и дискриминацията са сред възможните причини за разликата с предишни изследвания, посочва ръководителят на научния екип Ник Райдер от Университета в Минесота. „Различните полови идентичности са по-широко разпространени, отколкото хората очакват“, казва той. Според експерти все по-добрата информираност по въпросите на транссексуалността е предпоставка тийнейджърите да я заявяват открито или да експериментират със сексуалната си ориентация. „С нарастващата видимост за \"транс\"-темата в САЩ, някои младежи вероятно смятат, че е по-безопасно да излязат и да говорят за проучване на половете“, казва Райдер и допълва: „Но различните резултати биха могли да отразяват и разликата в задаването на въпроса за половата идентичност“. Изследването, което ученият и колегите му са анализирали е включвало въпроси за пола, с който тийнейджърите са се родили, дали смятат себе си за транссексуални, джендъркуир, сексуално флуидни или несигурни за половата си идентичност. Децата не са били питани, дали са преминали операция или друго медицинска намеса за преминаване към противоположния пол.  ", "date": "2018.02.06", "title": "Повече тийнейджъри в САЩ се определят с нетрадиционни полови термини"}
{"url": "http://epicenter.bg/article/Imeto-na-Makedoniya-i-gavkaviyat-ruski-tsinizam-/146668/7/0", "text": "Спорът между Гърция и Македония за името не е просто някаква обикновена междусъседска свада. Той може да окаже въздействие върху стабилността в цяла Югоизточна Европа.  Македония носи същото име като една гръцка провинция, а на Атина това не ѝ харесва, поради което вече от години блокира сближаването на северната си съседка с ЕС и с НАТО.  В резултат на това Македония за дълго влезе в една авторитарно-националистическа спирала, която почти доведе до разпадането на страната; а ако Македония се разпадне, последиците за съседните държави ще бъдат необозрими.  Демократичният обрат в Македония създаде основата за ново раздвижване в спора за името. Но това раздвижване може да бъде блокирано, ако – под впечатлението на големите националистически демонстрации – Атина отново реши да се запъне.  Такова развитие ще зарадва едного извън Гърция: Кремъл, който иска да предотврати приемането на Македония в НАТО. В спора за името Москва действа с обичайния си гъвкав цинизъм. Досега горещо обичаше македонските националисти, днес обаче външният министър Лавров препоръчва на гърците да не се съгласяват с никакъв компромис.   ", "date": "2018.02.06", "title": "Името на Македония и гъвкавият руски цинизъм "}
{"url": "http://epicenter.bg/article/Kremal-zayavi-ostro--Rabota-na-Rusiya-e-kade-si-razpolaga-raketite/146669/7/0", "text": "  Суверенно право на Русия е да реши къде да разполага военните си ресурси на своята собствена територия. Това обяви говорителят на Кремъл Дмитрий Песков, коментирайки информациите, че Русия е разположила балистични ракети \"Искандер\" в анклава Калининград, като тези ракети могат да пренасят ядрени бойни глави, съобщава \"Ройтерс\", цитиран от    Вчера стана ясно, че Москва е разположила модерните ракети в анклава, който се намира на Балтийско море и граничи с Полша и Литва и който се намира близо до други държави в Централна Европа.   Говорейки по време на конферентен разговор с журналисти, Песков не казал, че ракетните системи са били разположени в Калининград.   Но заявил: \"Разполагането на едно или друго оръжие, разполагането на военни части и т. н. на руска територия е изключително суверенен въпрос на Руската федерация\".   По думите на Песков, Русия никога не била заплашвала когото и да било. \"Естествено, Русия има това суверенно право. Това едва ли би било причина някой да се притеснява\", посочи той.  ", "date": "2018.02.06", "title": "Кремъл заяви остро: Работа на Русия е къде си разполага ракетите"}
{"url": "http://epicenter.bg/article/Moskva-prezhivya-nay-studenata-nosht-za-tazi-zima--Snyag-zatrupa-Ispaniya/146640/7/0", "text": "Тази нощ е била най-студената в Москва от началото на зимата, съобщиха информационните агенции. Температурата в руската столица се е понижила до минус 16,2 градуса по Целзий, съобщи националният метеорологичен център. Според синоптиците днес в Москва ще вали сняг, времето ще бъде облачно, а температурите - 10-12 градуса под нулата. През уикенда в руската столица падна количество сняг, рекордно за последния един век.   В Испания днес ще продължи да вали сняг и ще се образуват поледици на север, изток, запад и в централните райони, както и в планините на югоизток, но снеговалежът постепенно ще отслабва, съобщи националната метеорологична агенция. Вчера из цялата страна хиляди ученици не можаха да отидат на училище заради лошото време. Градските власти в Мадрид наредиха да бъдат разположени снегорини по улиците и да бъде разпръсната сол по някои пътища, а други да бъдат затворени за движение.  Силният снеговалеж в Испания се отрази и на работата на мадридското международно летище в Барахас. Две от пистите за излитане и кацане бяха временно затворени за разчистване на снега. Това наложи отмяната на десетки полети и пренасочването на самолети към други летища. След почистването на двете писти, те бяха отворени и сега отново работят и четирите писти на летището.   ", "date": "2018.02.06", "title": "Москва преживя най-студената нощ за тази зима. Сняг затрупа Испания"}
{"url": "http://epicenter.bg/article/Evroparlamentat-reshava-shte-otpadne-li-lyatnoto-chasovo-vreme/146642/7/0", "text": "Европарламентът решава ще отпадне ли лятното часово време. За предложението настояват предимно балтийските и скандинавски страни. Евродепутатите вероятно ще призоват Европейската комисия да предложи премахване на смяната между лятно и зимно часово време, която се извършва два пъти годишно. Решението трябва да се гласува в 13:00 ч. българско време.      ", "date": "2018.02.06", "title": "Европарламентът решава ще отпадне ли лятното часово време"}
{"url": "http://epicenter.bg/article/Pregovorite-za-upravlyavashta-koalitsiya-v-Germaniya-shte-prodalzhat-dnes/146644/7/0", "text": "Преговорите между консервативния блок ХДС/ХСС на канцлерката Ангела Меркел и социалдемократите бяха прекъснати късно снощи и ще продължат в централата на ХДС днес, предаде ДПА, цитирана от Новини.бг. Нерешените въпроси са в секторите финанси, здравеопазване, заетост и външна политика, каза заместник-лидерът на ХДС Юлия Кльокнер. \"Волята е налице, според мен от всички страни\", каза лидерът на ХДС в парламента Александер Добринт. \"Но пречките все още са значителни. Социалдемократите искат радикална реформа в здравното осигуряване, така че лекарите да получават еднакво заплащане за грижи за пациентите и с частни, и с държавни осигуровки, както и затягане на правилата за краткосрочните трудови договори. Днес се очаква Меркел, лидерът на ХСС Хорст Зеехофер и на социалдемократите Мартин Шулц да подпишат временно и да представят коалиционното споразумение. След триседмични преговори партиите постигнаха споразумение за жилищното строителство, контрола над наемите, приемането на бежанци и в други сфери. 440-те хиляди редови членове на СДП трябва да гласуват за коалиционното споразумение, прието от партийните лидери, но все повече членове на СДП се отнасят скептично към нова голяма коалиция с канцлерката Меркел, отбелязва ДПА. Германия е без правителство след парламентарните избори през септември, които не излъчиха ясно парламентарно мнозинство. ", "date": "2018.02.06", "title": "Преговорите за управляваща коалиция в Германия ще продължат днес"}
{"url": "http://epicenter.bg/article/Panika-na-Uolstriyt-sled-sriv-na-Dau-Dzhouns/146649/7/0", "text": "  Паника настъпи на Уолстрийт снощи, след като индустриалният фондов индекс Дау Джоунс се срина за по-малко от час с 1500 пункта.   Това става след месеци еуфория, изтъквана редовно от президента Доналд Тръмп, съобщиха световните агенции   Предаван на живо по телевизията, сривът на Дау Джоунс прикова вниманието на минувачите в Ню Йорк. След леко повишаване, последвало срива, до затварянето на борсата Дау Джоунс загуби 4,6 процента - най-големият спад след финансовата криза от септември 2008 г.   Белият дом реагира с уверението, че вниманието на президента Тръмп е насочено към дългосрочните фундаментални показатели на икономиката, която остава изключително силна.   Тази сутрин спад от над 4 процента последва на борсата в Токио, където индексът Никей загуби 929 пункта до 21 752 - най-ниската стойност от октомври.   В момента, когато Дау Джоунс се срина, президентът Тръмп говореше на събитие в щата Охайо, но не каза нито дума за борсите. Тръмп не е пропускал да се похвали винаги, когато индексите се повишават, отбелязва Ройтерс. Този рязък контраст вероятно е знак, че президентът може би осмисля напомнянето на мнозина бивши съветници в Белия дом, че американските президенти са се въздържали да коментират случващото се на Уолстрийт.   Сътресението на Уолстрийт съвпадна с встъпването в длъжност на Джероум Пауел, новия президент на Управлението за федерален резерв (централната банка на САЩ), отбелязва ДПА. След като положи клетва, Пауел каза, че американската финансова система е по-силна и по-устойчива, отколкото е била преди финансовата криза през 2008 г., добавя ДПА.  ", "date": "2018.02.06", "title": "Паника на Уолстрийт след срив на Дау Джоунс"}
{"url": "http://epicenter.bg/article/V-Strasburg-predstavyat-novata-strategiya-na-ES-za-Zapadnite-Balkani/146651/7/0", "text": "  Днес върховният представител на ЕС по въпросите на външните работи и сигурността Федерика Могерини ще представи пред Европейския парламент в Страсбург новата стратегия на ЕС \"Западните Балкани\", съобщава faktor.bg.   Регионът е един от приоритетите на Българското председателство на Съвета на ЕС и ще доминира външната политика на Съюза през 2018 г.   В момента в Брюксел има съживяване на идеята за разширяването на Западните Балкани. Това, което Федерика Могерини ще представи, е вид пътна карта, която отразява във времето кои държави кога могат да се присъединят към ЕС, като най-конкретната дата, която се споменава, е за Черна гора и Сърбия, които условно могат да се присъединят 2025 г. За останалите 4 страни от Западните Балкани няма конкретни времеви рамки, като те още не са започнали разговори за присъединяване.   Брюксел се опитва да откъсне тези държави от влиянието на големи световни сили като Турция, Русия или Китай например. Подкрепата за тези държави представляват не само експертна помощ, а конкретни нвестиционни планове и в този смисъл в проекта се споменава цифрата от 1,7 млрд. евро инвестиции само през 2018 г. в държавите от Западните Балкани , с което се надскачат много повече инвестициите, които европейските държави са направили в последните 10 години.  ", "date": "2018.02.06", "title": "В Страсбург представят новата стратегия на ЕС за Западните Балкани"}
{"url": "http://epicenter.bg/article/Agentsiya-na-Pentagona-ne-mozhe-da-dokazhe-dokumentalno-razhodi-za-nad-800-miliona-dolara/146653/7/0", "text": "  Една от най-големите агенции на Пентагона е изгубила следите на стотици милиони долари, става ясно от вътрешен одит, с който разполагат в редакцията на изданието Politico, цитирани от    Информацията бе разпространена в момент, в който президентът на САЩ Доналд Тръмп се готви да увеличи значително военния бюджет на страната.   Според счетоводната компания „Ърнст енд Янг“ Агенцията за отбранителна логистика не може да докаже документално разходи за над 800 милиона долара за за строителни проекти – само един от серията примери как се губят следите за милиони долари в собственост и оборудване. Като цяло финансовият мениджмънт е толкова слаб, че ръководителите и надзорниците нямат сигурен начин да проследяват движението на огромни суми, за които отговарят, става ясно от предварителния доклад.   Резултатите от одита повдигат въпроса дали Пентагонът може отговорно да управлява бюджет от 700 милиарда долара и допълнителните средства, които Доналд Тръмп се готви да им предложи този месец. На министерството никога не е правен пълен одит, въпреки мандата, даден от Конгреса. Бъркотията в споменатата агенция показва, че такъв одит едва ли е възможен.   От ведомството обаче уверяват, че ще преодолеят многото препятствия, за да получи чист одитен доклад. „Предварителният одит ни осигури независима гледна точка върху нашите финансови операции. Ние сме твърдо решени да поправим слабостите и да засилим вътрешния контрол върху операциите на агенцията“ , заяви директорът на агенцията генерал-лейтенант Даръл Уилиямс в отговор на първоначалния одит на „Ърнс енд Янг“.  ", "date": "2018.02.06", "title": "Агенция на Пентагона не може да докаже документално разходи за над 800 милиона долара"}
{"url": "http://epicenter.bg/article/US-kongresmen--Ima--yasna-vrazka--mezhdu-Demokraticheskata-partiya-i-Rusiya-na-vota-prez-2016-g-/146654/7/0", "text": "Председателят на комисията по разузнаването на Конгреса на САЩ Девин Нунес (Републиканска партия, Калифорния) обвини Демократическата партия в лицемерие, заявявайки, че има „ясна връзка“ между тях и Русия по време на президентските избори в страната от 2016 г., пише The Hill, цитиран от \"Фокус\".  „Демократите имат ясна връзка с Русия – те наеха правна кантора, която е получила информация от руснаците относно предизборната кампания на Републиканците“, заяви Нунес. „Изглежда, че разследването на контраразузнаването е трябвало да започне срещу предизборната кампания на Хилари Клинтън. Но не се случва така“, допълни той.  Според конгресмена министерството на правосъдието на САЩ е използвало информацията от т.нар. „Досие на Стийл“, за да получи разрешение да шпионира члена на предизборната кампания на Доналд Тръмп Картър Пейдж.  ", "date": "2018.02.06", "title": "US конгресмен: Има „ясна връзка“ между Демократическата партия и Русия на вота през 2016 г."}
{"url": "http://epicenter.bg/article/Zukarbarg-prizna--Napravih-mnogo-greshki-s-Facebook-/146655/7/0", "text": "Съоснователят и собственик на Facebook Марк Зукърбърг отново си направи самокритика на 14-ата годишнина на социалната мрежа и заяви, че е направил много грешки, предаде Франс прес, цитирана от БТА.  \"През годините съм направил почти всички грешки, които можете да си представите. Направих десетки технически грешки и лоши трансакции. Доверих се на лоши хора и назначих талантливи хора на неподходящи постове. Пропуснах важни тенденции и реагирах бавно на други. Пусках продукти, които носеха провал след провал\", написа той на личната си страница.  Посланието му за 14-те години, изминали от създаването на Facebook, когато той беше студент в престижния американски Харвардски университет, до превръщането днес на Фейсбук в в най-голямата световна социална мрежа с около 2 милиарда потребители, е последното в поредица негови признания за допуснати грешки. Facebook е критикуван за разпространението на фалшиви новини и се опитва да се справи с този проблем, отбелязва АФП.  Новото послание на Зукърбърг изглежда означава, че социалната мрежа постоянно ще прави оценка на функционирането си.  \"Причината, поради която нашата общност съществува, не е защото сме избягвали да правим грешки. Тя е нашето убеждение, че онова, което правим, е достатъчно важно, за да продължим опитите да се справяме с предизвикателствата, пред които сме изправени, знаейки много добре, че ще имаме още провали, но това е единственият начин да вървим напред\", пише в заключение Марк Зукърбърг.   ", "date": "2018.02.06", "title": "Зукърбърг призна: Направих много грешки с Facebook "}
{"url": "http://epicenter.bg/article/Bitkoyn-se-srina-pod-6-000-dolara--sled-rekorda-ot-19-511-dolara-predi-shest-sedmitsi/146659/7/0", "text": "  Криптовалутата биткойн се срина с повече от 20 процента, падайки под 6000 долара, последната рязка загуба на стойност след поредицата сривове в последните седмици, като колапсът на световните фондови пазари подхранва \"отърваването\" от биткойни, отбелязва \"Франс прес\", цитиран от    Виртуалната валута падна до 5 992 долара за първи път от средата на ноември насам, уточнява \"Блумбърг\". Биткойн поскъпна цели 26 пъти през миналата година.   Днешният срив идва само шест седмици, след като биткойн стигна рекордното си равнище от 19 511 долара, подхранван от безброй спекуланти, търсещи бързи печалби.   След тези опияняващи дни пазарът на криптовалути, който включва десетки други валути освен биткойн, беше ударен от новини за крути мерки, взети от правителства, включително Китай, Русия и Южна Корея, които са сред най-големите пазари в сектора.   В четвъртък миналата седмица Индия обяви, че ще предприеме \"всякакви мерки за елиминиране\" на използването на криптовалутите като част от платежната система и за финансиране на незаконни дейности, докато властите в Япония удариха пазар за виртуална валута, след като е загубил 530 млн. долара при удар на хакери.   Централни банки в Европа, Япония и САЩ също изразиха загриженост относно биткойн. Тази седмица няколко търговски банки обявиха, че ще спрат да позволяват на клиентите си да купуват биткойни чрез техните кредитни карти.  ", "date": "2018.02.06", "title": "Биткойн се срина под 6 000 долара, след рекорда от 19 511 долара преди шест седмици"}
{"url": "http://epicenter.bg/article/Razuznavach--1-na-Moskva-za-vizitata-si-v-SASht--Varsha-si-rabotata-/146670/7/0", "text": "Директорът на Службата за външно разузнаване (СВР) на Руската федерация Сергей Наришкин коментира тайнствената си визита в САЩ в края на януари, която провокира смут сред американските политици от Демократическата партия, предават руските медии.  В отговор на журналистически въпрос дали визитата не е била свързана с т.нар. \"Кремълски доклад\", публикуван на 30 януари, Наришкин бе пределно лаконичен:  \"Ще отговоря кратко: в Съединените щати вършех професионалната си работа като ръководител на руското разузнаване. Точка\", коментира Наришкин.  Както Епицентър.БГ вече писа, във Вашингтон освен Наришкин, бяха още директорът на Федералната служба за сигурност Александр Бортников и началникът на ГРУ Игор Коробов.  По-рано стана ясно, че Бортников и Наришкин са се срещнали с директора на ЦРУ Майк Помпео. Темата на разговорите бе описана като\"обсъждане на въпроси относно сигурността\".   ", "date": "2018.02.06", "title": "Разузнавач №1 на Москва за визитата си в САЩ: Върша си работата "}
{"url": "http://epicenter.bg/article/Pravnukat-na-Abdul-Hamid-II-zastana-zad-Erdogan/146671/7/0", "text": "Правнукът на 34-ия султан на Османската империя Абдул Хамид II – Орхан Османоглу, направи връзка между борбата и съдбата на неговия дядо със ситуацията около сегашния турски президент Реджеп Тайип Ердоган. Това съобщи информационната агенция Ихляс хабер ажансъ (ИХА), цитирана от \"Фокус\". „Времената, когато моят дядо бе свален от султанския престол на 31 март 1909 год., наподобяват на сегашните времена. Поразително приличат на това, което се струпва на главата на Ердоган. … Днес ние свободно създаваме дружество „Абдул Хамид II”; откриваме училища, които носят неговото име. Ердоган, който е в нашите глави и сърца, успя да ни спечели през последните 15 години. Успя да заслужи тази почит в името на нашата история и на националната ни мъдрост.”, обяснява внукът на Абдул Хамид II, цитиран от ИХА. Абдул Хамид II е детрониран на 31 март 1909 год. (по някои данни –на 27 април 1909 год.) и е заточен в Солун, напомня \"Фокус\". През 1912 г., по време на Балканската война, е върнат в двореца „Бейлербей” в азиатската част на Истанбул. Умира на 10 февруари 1918 год. Поради жестокостта, с която са потушени бунтовете по време на неговото управление, включително Илинденско - Преображенското въстание (1903 год.), Абдул Хамид II става известен на Запад като „Кървавият султан“ или още „Червеният султан“. През 1905 год. арменски революционери извършват неуспешен атентат срещу него. Самият Орхан Османоглу пристига в Турция през 1974 год. след амнистия. Тогава е бил 11- годишен. Устройва се да живее в околия Инегьол в провинция Бурса. Там впоследствие основава Дружество за култура и образование „Абдул Хамид II”. Дружеството организира поредица мероприятия за възпоменателно отбелязване на 100-годишнината от неговата кончина на територията на цяла Турция.", "date": "2018.02.06", "title": "Правнукът на Абдул Хамид II застана зад Ердоган"}
{"url": "http://epicenter.bg/article/Varhovniyat-religiozen-organ-na-Turtsiya--Koyto-yade-i-pie-s-lyava-raka--e-demon-/146678/7/0", "text": "Върховният религиозен орган на Турция предизвика бурен обществен дебат, след като обяви, че хората, които ядат с лявата ръка, са демони, предава Нова тв.  Дирекцията по религиозни дела е направила това уточнение в секцията с въпроси и отговори на интернет сайта си. Според написаното, \"пророкът Мохамед не е признавал за приятно яденето с лявата ръка\".  \"Всъщност той е отдавал голямо значение на въпроса и е предупреждавал, че демоните ядат и пият с лявата си ръка. Затова е съветвал децата да използват дясната за хранене и пиене\", се казва в отговора.  И се допълва, че храненето с лявата ръка е приемливо за хора с физически увреждания.  Миналия месец Дирекцията също разбуни духовете, след като обясни, че според Ислямския закон, момичета навършили 9 години могат да се омъжват. В резултат опозицията поиска разследване за детските бракове в Турция.", "date": "2018.02.06", "title": "Върховният религиозен орган на Турция: Който яде и пие с лява ръка, е демон! "}
{"url": "http://epicenter.bg/article/Erdogan--Nikoga-nyama-da-izostavim-nashite-bratya-makedontsi-v-spora-s-Gartsiya/146681/7/0", "text": "Турският президент Реджеп Ердоган застана на страната на Бивша югославска република Македония (БЮРМ) в спора с Гърция за името, пише изданието Neos Kosmos, цитирано от Нюз.бг. Наричайки македонците \"нашите братя\", Ердоган подчерта, че Анкара винаги ще стои зад Скопие. \"За нас Анкара и Скопие нямат различия и ние никога няма да оставим нашите братя сами, винаги ще бъдем с тях\", категоричен е турският държавник. Македонски медии отбелязват, че Ердоган е направил коментара по време на конференция с имигранти от балкански държави, които живеят в Турция. Ердоган отиде по-далеч, отбелязвайки, че Атина греши в спора с БЮРМ за името. Той добави, че е \"несправедливо\" да се заявява, че Скопие може да се присъедини към НАТО след разрешаването на казуса.  ", "date": "2018.02.06", "title": "Ердоган: Никога няма да изоставим нашите братя македонци в спора с Гърция"}
{"url": "http://epicenter.bg/article/Yunker--Zapadnite-Balkani-da-razreshat-granichnite-sporove--za-da-se-prisaedinyat-kam-ES/146684/7/0", "text": "Балканските държави могат да започнат присъединяването си към ЕС през 2025, но само ако разрешат всичките си неуредени гранични спорове, каза председателят на Европейската комисия Жан-Клод Юнкер.   Той каза, че това е само „ориентировъчна” дата за Сърбия и Черна гора, първите от 6 държави в региона, включени в доклад на Еврокомисията за разширяването на общността, който трябва да бъде оповестен по-късно днес.   „Няма да има по-нататъшно разширяване на страните от Западните Балкани, без предварително да са решени главните конфликти”, каза Юнкер пред Европейския парламент в Страсбург. „Тази спекулация да кажем, че ще разрешим проблемите известно време след присъединяването, няма да се случи за втори път, не и с мое участие”.   Съставеният от 28 държави ЕС се стреми да се разшири към това, което смята за заден двор на Балканите, за да не позволи на други регионални играчи като Русия и Турция да разширят влиянието си там. Но ЕС каза на тези, които искат да се присъединят, че първо трябва да се справят с въпроси, свързани с корупцията, върховенството на закона, както и с териториални спорове.   Балканите отдавна са европейска гореща точка, дори съвсем наскоро около разпадането на бивша Югославия. Сърбия и Косово остават в конфликт близо 20 години след войната, която доведе до независимост на Косово, а кавгата между Македония и членката на ЕС Гърция заради името на Македония предизвика огромни протести в Атина миналата неделя. ЕС се опари в миналото като прие нови членове без да са разрешили всичките си проблеми, например сегашният морски спор между Хърватия, която се присъедини през 2014 г. и Словения.   Миналата година Юнкер каза, че желае Сърбия и Черна гора да се присъединят до 2025 г., но днес предупреди срещу прекалено голяма „възбуда” около тази перспектива. „Погрешно е да се твърди, че аз или ЕК сме казали, че присъединяването на Сърбия и Черна гора трябва да е станало до 2025 г.”, каза Юнкер пред евродепутатите. „Не това е ориентировъчна дата, насърчителна дата, така че заинтересуваните хора да могат непрекъснато да се движат по пътя”, посочи Юнкер.   През май лидерите на ЕС ще имат среща на високо равнище в България заедно с лидерите на шестте балконски държави, включени в доклада. Юнкер изключи всякакво разширяване по време на неговия 5-годишен мандат, когато пое ръководството на изпълнителната власт на ЕС през 2014 – и на практика блокът е на път да загуби един член – Великобритания, догодина.", "date": "2018.02.06", "title": "Юнкер: Западните Балкани да разрешат граничните спорове, за да се присъединят към ЕС"}
{"url": "http://epicenter.bg/article/Zatvoriha-Ayfelovata-kula-zaradi-ochakvan-obilen-snyag-i-zaledyavane-/146685/7/0", "text": "Главната забележителност на френската столица – Айфеловата кула – бе временно затворена за туристически посещения заради очаквания в района на Париж обилен снеговалеж, се казва в днешно съобщение на официалния й сайт, цитирано от ТАСС и бТВ.  Само посетители, които имат резервации за ресторантите на кулата, могат да отидат там, се казва в съобщението.  Според последни данни от френската метеорологична служба \"Метео-Франс\" в 14 департамента на Франция заради предстоящия снеговалеж и очакваните заледявания е обявена оранжева (предпоследна) степен на метеорологична тревога.  Освен снега, в столичния район \"Ил дьо Франс\" се очакват и силни ветрове с пориви до 11 м в секунда.  ", "date": "2018.02.06", "title": "Затвориха Айфеловата кула заради очакван обилен сняг и заледяване "}
{"url": "http://epicenter.bg/article/Sled--quot-Spisakat-na-Kremal-quot--Banki-iskat-ot-ruski-miliarderi-da-zakriyat-smetkite-si/146688/7/0", "text": "Бившият премиер на Русия и настоящ лидер на опозиционната партия ПАРНАС Михаил Касянов коментира \"Списъкът на Кремъл\", съобщава Дир.бг.   Във Фейсбук той съобщи: \"Не са минали и два работни дни от публикуване на \"Списъкът на Кремъл\", в който няма санкции, а той вече започва да работи. Това, което знам е - трима от хората в списъка са получили молба от банки в чужбина да закрият сметките си. А един е бил помолен да отпише сина си от швейцарски колеж и да го върне в Русия\". Днес стана известно и името на един от тези засегнати от мерките срещу тях руски милиардери. Това е Юрий Шефлер, собственик на компанията за производство и търговия с алкохол SPI Group. Той живее извън Русия от 2002 година, след като срещу него са били повдигнати обвинения и е започнало разследване. През 2012 година всички заведени срещу него дела са били прекратени. С едно изключение - марките \"Московская\" и \"Столичная\" той използвал незаконно. Според данните, Шефлер произвежда тези марки водка в Латвия и ги продава в цяла Европа, съобщава \"Руский Монитор\". Междувременно стана известно, че друг милиардер от списъка-Роман Абрамович-е подал молба за получаване на жителство в Швейцария. В тази държава получаването на право на пребиваване продължително време е свързано с плащане на данък, но не върху цялото имущество, а само на база разходи за живот в страната, съобщи  Le Matin Dimanche.", "date": "2018.02.06", "title": "След \"Списъкът на Кремъл\". Банки искат от руски милиардери да закрият сметките си"}
{"url": "http://epicenter.bg/article/Polskiyat-prezident-obyavi--che-shte-podpishe-zakona-za-Holokosta/146692/7/0", "text": "Президентът на Полша Анджей Дуда обяви днес, че ще подпише спорния закон за Холокоста. Държавният глава едновременно с това поиска от Конституционния съд да се произнесе дали законът не противоречи на конституцията в частта му за свободата на словото и в разпоредбата, предвиждаща затвор за онези, които обвиняват полския народ или полската държава в участие в нацистките престъпления.   Законът предвижда до три години затвор за онзи, който използва израза \"полски лагери на смъртта\" и който заяви \"публично и в противоречие на фактите\", че полската страна или полският народ са съучастници на престъпленията на нацистка Германия. Законът вече предизвика гневни реакции от страна на Израел, САЩ и Украйна. Медиите в Киев наричат документа „антибандеровски закон“. Властите в Украйна са възмутени от това, че законопроектът предвижда наказателна отговорност за тези, които отричат „престъпленията на украинските националисти“ против гражданите на Втората Реч Посполита по време на Втората световна война.   Става дума за изменения в Закона за Института за национална памет, които вече бяха утвърдени от долната камара на парламента през нощта срещу 1 февруари. Властите във Варшава коментираха реакцията от страна на Израел, Киев и САЩ. Според Израел новите правни норми ще позволят да се прикрие ролята на тези поляци, които са убивали или издавали евреи на нацистите по време на германската окупация на Полша през Втората световна война. \"Няма да променяме нищо в закона. До гуша ни дойде от обвинения срещу Полша и поляците заради германските престъпления\", заяви Беата Мазурек, говорителка на управляващата партия \"Право и справедливост\". Специално изявление заради реакциите в Тел Авив и в Киев даде и външният министър Яцек Чапутович.   „Няма основания да променяме закона. Той е достатъчно прецизен, за да развее всички съмнения на израелската страна“, посочи дипломат №1 на Варшава. „Този закон е насочен срещу действията, които целят да оклеветят полската държава и полския народ като цяло. Тук не става дума за защита на престъпните действия на отделни представители на полския народ, каквито случаи има и те трябва да бъдат наказани, а за защита на истината за Холокоста, с който полската държава и народът на Полша като цяло не са имали нищо общо“, подчертава Чапутович.   Едни от най-големите концентрационни лагери по време на Втората световна война са изградени именно в Полша, напомнят по повод на закона световните медии – това са „Аушвиц”, „Треблинка” и „Собибор”. Те обръщат внимание и на факта, че преди войната еврейската общност в Полша е най-голямата в Европа.  ", "date": "2018.02.06", "title": "Полският президент обяви, че ще подпише закона за Холокоста"}
{"url": "http://epicenter.bg/article/Prisadiha-posmartno-zvanie--quot-Geroy-na-Rusiya-quot--na-zaginaliya-v-Siriya-letets-/146701/7/0", "text": "Геройски загиналият в Сирия военен летец майор Роман Филипов е удостоен посмъртно със званието \"Герой на Руската федерация\". Указът е подписан лично от президента Владимир Путин, съобщават руските медии.  \"За героизъм, мъжество и храброст, проявени при изпълнение на воинския дълг, присвоявам звание Герой на Руската федерация на майор Роман Николаевич Филипов (посмъртно)\", пише в указа на президента.  От руското министерство на отбраната междувременно съобщиха, че тялото на пилота е върнато в родината му.  \"Руското военно разузнаване във взаимодействие с турските си колеги върна в Русия тялото на геройския загиналия на 3 февруари в Сирия летец-щурмовик майор Роман Филипов\", се казва в съобщението.  По данни на отбранителното ведомство церемонията по погребението на майор Роман Филипов с отдаване на воински почести ше се състои на 8 февруари във Воронеж.   ", "date": "2018.02.06", "title": "Присъдиха посмъртно звание \"Герой на Русия\" на загиналия в Сирия летец "}
{"url": "http://epicenter.bg/article/Krahat-na--Uolstriyt--stigna-i-do-Evropa--Video--/146703/7/0", "text": "Европейските пазари последваха съдбата на тези в Азия и САЩ и регистрираха тежки спадове по време на днешната търговия, съобщават световните агенции. Инвеститорите започнаха да разпродават акции заради опасения за вдигане на лихвите в САЩ, предава бТВ.  Борсите в Лондон, Франкфурт и Париж регистрираха загуби до 3%, докато индексът „Дау Джоунс” загуби 4,6%, а „Никкей 225” – 4,7%.  За „Дау Джоунс” е най-големият спад след финансовата криза през 2008 г. и най-лошият ден в историята на индекса, който отразява какво се случва с най-крупните и структуроопределящи за американската индустрия предприятия. Удар понася и имиджът на президента Доналд Тръмп, който непрестанно се хвали с доброто здраве на борсите по време на мандата си.  Индексът FTSE 100 в края на вчерашната търговия беше на най-ниското си ниво от месец април насам. DAX в Германия първоначално отписа 3,5% от стойността си.  Ефектът на доминото тръгна в края на миналата седмица, когато нови данни показаха по-силен ръст на възнагражденията в САЩ и дадоха основание на експерти да очакват по-бързо вдигане на лихвения процент като мярка за борба с инфлацията. Това би направило по-скъпи заемите за бизнеса и за физическите лица.  Анализатори са на мнение, че случващото се в момента е необходима „корекция” на пазара след дългогодишен ръст и е резултат от опитите на инвеститори в сегашния момент ясно да оценят кои от акциите в портфолиото им са на солидни компании и кои са само част от пореден „балон”.  Въпреки това, малцина очакват резките спадове на основните индекси да имат дълготрайни последици. Факт е обаче, че случващото се засяга не само трейдърите от големите световни борси – пенсионните фондове използват вноските на гражданите, за да търгуват с акции и да реализират доходност. При срив на пазара те също са застрашени.  ", "date": "2018.02.06", "title": "Крахът на „Уолстрийт” стигна и до Европа (Видео) "}
{"url": "http://epicenter.bg/article/Evropa-sakrashtava-s-5-do-10--kohezionniya-fond-i-parite-za-fermerite--Dava-gi-za-migranti-i-otbrana/146706/7/0", "text": "Германският еврокомисар Гюнтер Йотингер в момента разработва проектобюджет за следващия финансов период на ЕС и възнамерява да подсили перата \"отбрана\" и \"миграционна политика\", съобщи Дойче веле. За сметка на това ще бъдат намалени разходите за селско стопанство и структурни помощи, които представляват общо почти 3/4 от разходите на ЕС. Конкретните планове на Еврокомисията за новия многогодишен финансов период предвиждат съкращения на средствата в аграрния и кохезионния фонд с 5 до 10 процента. Пред обществената телевизия АРД Йотингер каза, че в аграрната политика се обмисля реформа на преките плащания за хектар земя: \"Това означава: от една определена площ нататък парите за хектар обработваема земя вече ще бъдат по-малко, отколкото за първите хектари\". Освен преструктурирането на разходите, за периода след 2020 г. се планира също така и увеличаване на вноските в европейския бюджет, плащани от отделните страни-членки на Общността. Предвижда се увеличение в рамките на 10 до 20 процента. Германия, която впрочем е най-големият нетен донор в рамките на ЕС, по думите на Йотингер, също ще трябва да плаща повече: става дума за увеличение с едноцифрена сума в милиарди. Преди няколко дни Ройтерс оповести, че осем източноевропейски страни-членки на ЕС, сред които България и Румъния, са се съгласили да подкрепят увеличаването на вноските си в ЕС, за да покрият част от финансовата дупка след напускането на Великобритания, също голям нетен вносител в ЕС. Съгласието си представители на Унгария, Полша, Чехия, Словакия, Словения, Хърватия, България и Румъния изразили на среща в Будапеща с Гюнтер Йотингер, с когото обсъдили плановете за следващия бюджет на ЕС. Пред АРД Йотингер не споменава за това. Ройтерс отбеляза, че бившите комунистически държави са предимно нетни получатели на средства от ЕС и се опасяват, че евентуален недостиг в бюджета на блока ще намали средствата за тях. Министерството на финансите побърза да отговори, че България не е изразявала позиция за увеличаване на вноската на страната за членството в Европейския съюз. Подобна позиция не е била обсъждана в нито един работен или официален формат за преговори между държавите-членки и Европейската комисия, изтъкна МФ. Частта от вноската на България в бюджета на ЕС, изплатена през 2017 г. от централния бюджет, възлиза на 888,2 млн. лв. По правило таванът на тези плащания е фиксиран на 1,24% от брутния национален доход (БНД) на отделните държави-членки, а конкретната му стойност се определя отделно за всяка година в зависимост от настоящите нужди на ЕС. Премиерът на Австрия Себастиан Курц твърдо се обяви против увеличаване на вноската за ЕС след Брекзит. Той също като Йотингер предлага намаляване на земеделските и кохезионните фондове. Еврокомисарят Йотингер изрази надежда и за повече собствени приходи в европейския бюджет. \"Обмисляме и друго: малка част от печалбите на Европейската централна банка, които тя изкарва от емитирането на банкноти, да се вливат в европейския бюджет\", обясни Йотингер. Той продължава да настоява и за въвеждането на данък върху пластмасовите опаковки. Закани се и на САЩ, че ако въведат наказателни мита за европейски продукти, ЕС ще отговори със същото. Гюнтер Йотингер възнамерява да представи своя проект за бюджет през месец май. За първи път рамката ще се гледа в Европейския парламент на 23 февруари. Дебати за многогодишната финансова рамка предстои и в рамките на Българското председателство на Съвета на Европейския съюз, като София ще бъде домакин на две тематични конференции на високо ниво през март и през юни тази година.", "date": "2018.02.06", "title": "Европа съкращава с 5 до 10% кохезионния фонд и парите за фермерите. Дава ги за мигранти и отбрана"}
{"url": "http://epicenter.bg/article/Prof--Andrey-Pantev--Da-priemam-megalomaniite-na-makedontsite-s-usmivka--Ne-sas-zloba-/146690/11/34", "text": "- Съзнанието за принадлежност е по-значимо от името. Аз и не се сещам, че името ми може да напомня руснак или грък, откъдето идва. Толкова ли е важно името? Исус европейско име ли е било?Та и четирите  световни религии днес не са заченати в Европа. Французите не се нервират от това, че носят име на германско племе, а никой не смята румънците за римляни. Това е общ спазм на балканската комплексарска недостатъчност, особено спрямо исторически приоритети и заслуги. Все някой ден и това ще мине като модата за кърпички на саката. Нека напомня фразата на Гладстон спрямо Ирландия: „По-добре да се разделим като приятели, отколкото като врагове.” А раздялата в случая  е неизбежна. Нима не виждаме, че в европейската политическа динамика доминира фрагментация, а не интегритет, който прави държавите независими? Но тук виждаме един общ теоретичен въпрос - дали историческият произход носи същностно предимство или недостатък. Дали има „белези” по рождение, които осигуряват качествено предимство. Но ако е така, Гърция отдавна трябваше да е съвременен рай на демокрацията и Англия да е постоянен световен шампион по футбол. ”Славно” минало винаги ли означава славно настояще? - Е, можем да им завиждаме и за това че казаха „охи” на Хитлер, разбирайки, че ще бъдат премазани от Италия и после от Германия. За жалост, следва да приемем, че пред очите на света гърците имат повече позитивен имидж, отколкото нас. Независимо какво са ни сторили, а и ние на тях. И това не е само защото говорят на език, близък до този на Омир, нито, че са наследници по мъдрост до Аристотел и Платон. Нито от очарованието на „байроновите общества” и преди това и от самия лорд. А навремето Европа бе силно разочарована от гръцката действителност след възстановяването на гръцката държава. Нейните близки до нашите нрави и дебелащини, диктатура и примитивизъм изненадва всички, защото се е очаквало от гърците много повече като реализация на античен исторически приоритет.   Но в модерната балканска история България е много повече коментирана,отколкото гърците. Нека напомним, че Джеймс Баучър е акредитиран на Балканите с резиденция Атина, но той предпочита София. Приблизително от 1885 до 1915 г. България е звездата на Балканите в европейската преса. По времето на Стефан Стамболов английският посланик в Атина Едуард Монсон се оплаква в Лондон, че България е станала „вестникарска сензация” за сметка на Гърция. Но това е кратък звезден миг. - Нека напомня, че когато идват тук, турците заварват едно взаимно враждебно християнско население. След като си отиват, само след няколко години те отново се хващат за гушата. Без да е Великата френска революция в балканската дипломация, този договор е позитив, макар и със закъснение. Той се тълкува различно от двете страни, което е тревожно. Когато е достатъчно стойностна и позната, чужда история не може да се „краде”. Македонците търсят идентитет и затова всякакви комични мегаломании трябва да приемаме с усмивка, а не със злоба. Нали знаете как фирмата „Ролс Ройс” обяснява защо не участват в ралита - „Ние няма какво да доказваме.” Шеговито усещаме, че това е най-убедително свидетелство, че македонците са българи. Въпрос на въображение и мащаби. Но и ние понякога достигаме комични висоти като фактор в историята, което е част от потвържденията за нашето братство с тях. Трагична е съдбата на македонските българи – тя следва да бъде обяснявана, а не заклеймявана. Те са повече жертви, отколкото виновници. С нашите умопомрачителни съюзи в решителни времена, ние обричахме българите там на съдба на емигранти без придвиждане. Минават войни, нас ни обявяват за агресори спрямо родните си земи, плащаме с териториални ампутации материални контрибуции. „Македонците” никой не ги е питал срещу кого и заедно с кого да воюваме. Минават години, при които те са бежанци, емигранти в собствената си земя. Минават години и конюнктури. Те живеят там. Те учат или си изкарват прехраната. Пътуват до Любляна, Загреб, Ниш и Белград. Какво да правят тези хора? Та това не е за месец и дори година. Какво биха направили нашите македонстващи патриотари в такава ситуация. Онези, които отказаха дебългаризацията бяха избити или преследвани. Останалите принудително привикват с този битов език от 1919 г. и не непременно от страх от Коминтерна.  Един диалект може да стане език при определени исторически обстоятелства, изкуствен сепаратизъм. Кой ги е набутал в такава невъзможна среда? Нашата политика, а не тяхното безродие. Отдавна вече няма Коминтерн, УДБА (б.а. Сръбската Държавна сигурност), на сърбите им се е запалила главата, титовите „колаборационисти” никой не ги пита за нищо. Тогава защо нямаме онова влияние, което би било естествено и обяснимо?  - Не вярвам,че НАТО жадува за съюзничество със Скопие. Но някои хора се стараят. При обсъждането на нашето членство там, много леви депутати твърдяха, че от това партньорство ще потече мед и масло. Откъде се пръкна това понятие Западни Балкани? Къде са Източните? В Румъния не обичат да ги прикачват към Балканите. Западните Балкани бяха Хървания, Словения и част от Западна Босна, която през 1908 г. бе анексирана от Австро-Унгария.  - Като многопластова материя, историята е трудна за преподаване пред деца. Но тя не следва да проповядва ненавист дори и на битова и ситуационна атмосфера. Когато разказваш за априлските кланетата, не следва да гледаш злобно учениците-турчета в час. Същото е и за социализма – бабини или бащини спомени са по-впечатляващи от тенденциозната статистика. Не бива да се захвърляме с костите на предците си, дори и когато те не са били толкова честни и праведни. - Този съд при цялата му пристрастност е част от следвоенно устройство на Европа, което навсякъде не е осъществено от ангели с бели ръкавици. Пиер Лавал бе екзекутиран, а маршал Петен помилван поради старост. Примери и числа много. Богдан Филов не е убит, защото е европейски археолог. И Александър  Станишев не е убит, защото е световен хирург. Това не е одобрение за присъдите, а обяснение. Ако не сме били фашистка страна, защо да не поискаме сега компенсации за тежките щети при бомбардировките. И то от сегашните ни съюзници! Ще кажа, че са били мерзки и героични времена, че са загивали невинни хора и от двете страни, че следва потомците им да си протегнат ръка - но тук мисията май засега е невъзможна - От тази гледна точна потвърждавам скромното си впечатление, че всичките уроци на историята остават ненаучени. Май само американците след Виетнам разбраха,че трябва да се бият само от въздух. Германия е милитаризирана, Япония тръгва натам, нито един спорен териториален въпрос не е успокоен. Това, което назовахме глобализация, не може да няма контра действие, особено когато тази глобализация е предимно чиновническа. А нашият собствен урок е, че не можем да си позволим повече от един враждебен съсед. През 1913 г. воювахме с всички съседи, дори и формално с Черна гора. Заканваме се днес да блокираме Турция, Сърбия, Македония в Европейския съюз. Сещам се за фразата на коминджията и един негов орган. Има исторически ситуации и съвременни дискусии, при които възпроизвеждаме същите беди, от които се оплакваме, съдейки само другите!", "date": "2018.02.06", "title": "Проф. Андрей Пантев: Да приемем мегаломаниите на македонците с усмивка. Не със злоба"}
{"url": "http://epicenter.bg/article/Poslanik-Petar-Vodenski--Shengen-shte-bade-merilo-za-uspeha-na-nasheto-evropredsedatelstvo/146694/11/0", "text": "- Посланик Воденски, паралелно се случиха две събития, които привлякоха отново вниманието към Турция. Първото е, че Холандия окончателно отзова посланика си от Анкара. Второто е срещата на турски президент с папата за първи път от 60 години. Какъв е вашият прочит на тези събития? - Холандия не само отзова посланика си от Анкара, но и заяви, че няма да приеме нов турски посланик в страната си, което означава фактическо понижаване на нивото на дипломатически отношения. Това е много сериозна мярка в двустранните отношения, то е знак за големи разногласия и дори – проблеми. А срещата на президента Ердоган с Папата е позитивен момент, то говори по-скоро за повишаване на политическите връзки между тях. Ердоган се стреми да се утвърди като едва ли не лидер на ислямския свят, позициите на двете страни срещу решението на САЩ за Ерусалим съвпадат, а Папата желае да подобри положението на католическата общност в Турция. - Отношенията между Холандия и Турция се влошиха около референдума за конституционната промяна, но дълго време преговорите не вървяха и Холандия извади тежко дипломатическо оръжие. Това ще попречи ли на диалога между Ердоган и ЕС, за което и България посредничи като председател на Съвета на ЕС? - Напрежението тлееше доста време, но доби видими измерения миналата пролет, когато в Турция предстоеше референдум за коренни промени в Конституцията с оглед преминаването на страната към президентска форма на управление. Ердоган много държеше да спечели гласовете на турските граждани в Западна Европа, затова изпрати редица свои пропагандни емисари сред тях. В същото време, в Холандия също предстояха избори, което допринесе за решението да не бъдат допуснати на холандска територия двама турски министри, заминаващи с цел партийна агитация. Холандският посланик тогава отсъстваше от Турция, и Анкара заяви, че не желае той да се завърне на поста си. След изборите, двете страни дълго време преговаряха за „изглаждане“ на този момент, което не бе постигнато и сега виждаме понижаване на нивото на дипломатическите им отношения. Това няма как да не повлияе върху диалога между ЕС и Турция, който и досега не бе на желаното от България ниво. - Визитата на Ердоган във Ватикана бе съпроводена с протести заради кюрдския въпрос. В Турция за последните две седмици има около 300 арестувани за това, че са против операция „Маслинова клонка” срещу кюрдите. Как този разрастващ се проблем ще се отрази върху отношенията на нашия съсед с Брюксел и европейските държави? - Военната операция „Маслинова клонка“ – наред с другото - предизвика разделение в турското общество. Прокюрдската Демократическа партия на народите се обяви против, в Турция бяха арестувани стотици кюрдски дейци, в Западна Европа се проведоха кюрдски демонстрации срещу Турция, на летището в Дюселдорф имаше сблъсък между противници и привърженици на „Маслинова клонка“, имаше нападнати джамии.  Турция и преди военната операция бе порицавана от редица европейски държави за антидемократичните мерки в страната, за арестувани журналисти, учители и преподаватели, за погазване на върховенството на закона - буквално преди дни турският съд реши да бъдат освободени двама журналисти от затвора, но правителството отказа да изпълни това решение. Всичко това не допринася за европейската перспектива на Анкара. - Държи ли президентът Ердоган силна карта, с която Европа трябва да се съобразява?  - Държи много силна карта, в лицето на повече от три милиона бежанци в Турция, търсещи начини да стигнат до Западна Европа. Засега Споразумението, според което Турция ги задържа на своя територия, а ЕС плаща за издръжката им, се спазва в широките си рамки, но Турция е в състояние във всеки момент „да извие ръцете“ на ЕС, заплашвайки да отвори границите си за мигрантите. Очевидно Турция би желала да получи колкото се може повече в тази ситуация, под формата на средства за издръжка на тези хора, а също получаване на безвизов режим за турските граждани, без самата тя да предприеме необходимите мерки за подобряване на демокрацията в страната. Това неизпълнение на демократичните норми е сред основните източници на критика от страна на ЕС, особено от някои от членовете на съюза. - Винаги сте защитавали тезата, че България трябва да поддържа и развива добросъседски отношения с Турция. Това включва ли ролята на посредник между Анкара и страните от Евросъюза? - България трябва да поддържа добросъседски отношения с Турция, базирани на взаимното уважение, взаимния интерес и ненамесата във вътрешните работи. Що се касае до българското посредничество между ЕС и Турция, за което се говори по медиите, това е нещо, което изисква не само добър диалог между София и Анкара. Едно посредничество изисква сериозен ресурс – и като експертиза, и като професионални умения, и като лостове за влияние върху страните. Липсата на подобен ресурс предопределя обратен на желания резултат, което не би било добре нито за участващите страни, нито пък за посредника, който – обикновено – „в края на деня“ бива обвиняван за несполуките. - Интересът към България определено нарасна заради европредседателството. Може ли обаче протестът в Гърция заради името на Македония да попречи за реализирането на един от основните ни приоритети за интеграцията на Западните Балкани? - Западните Балкани дълго време бяха „сива зона“, което не бе добре нито за тях, нито за региона, нито за България. В момента те отново се появиха на геополитическата карта, за което спомогна и българската дипломация, която умело се вписа в тези процеси. Очевидно – в случая с Република Македония – евроатлантическата и европейската интеграция минава през решаване на съществуващите проблеми със съседите. Подписването и ратифицирането на Договора с България бе стъпка в тази насока, сега остава Скопие да реши спора с Атина за името. Към момента Гърция защитава досегашната си позиция по този въпрос. - Показват ли гърците характер или претенциите им са напълно неоснователни?  - За времето от обявяването на Република Македония за суверенна държава и досега, гръцката страна не промени своите позиции по отношение на името. Атина за същото това време успя да реши редица свои въпроси със Скопие, главно в икономическата сфера. Многохилядните митинги в Гърция и в Република Македония по въпроса за името са предназначени главно за вътрешно ползване, за показване на характер пред опозицията. Защото, какво означава гръцкото искане да не се използва думата „Македония“ в името на страната? И сега в ООН официално се използва „Бивша Югославска република Македония“. Друг е въпросът дали България я устройва име от рода „Горна Македония“, или пък „Северна Македония“ – в това географско понятие влиза и Пиринската част на областта, което не би трябвало да е приемливо за нас. Не ми е известно дали българската страна е поставяла този въпрос на вниманието на някого. - Ще успеят ли премиерът Борисов и българската дипломация да преодолеят съпротивата на Холандия и Германия за влизане в Шенген? - Едно председателство дава много за имиджа и за положението на страната-ротационен председател. Виждате как се засили трафикът на чуждестранни посещения у нас, броят на събития с високо международно участие. Една опитна дипломация на различните нива – министър-председател, министри, посланици и т.н., би могла да използва това положение за решаване на някои свои въпроси – всички страни-председатели го правят, колкото и да се кълнат в обратното. За мен мерило на евентуалния български успех от председателството би било: да успеем да влезем в Шенген, да падне мониторингът, и да бъдем допуснати в чакалнята за еврото. Всичко останало би било просто вътрешен пиар, без реална стойност. ", "date": "2018.02.06", "title": "Посланик Петър Воденски: Шенген ще бъде мерило за успеха на нашето европредседателство"}
{"url": "http://epicenter.bg/article/-Galap--Pochti-polovinata-balgari-pochivat-v-rodni-kurorti--grafiki-/146676/4/0", "text": "6% от българите над 18 години казват, че в последните пет години са почивали, макар и за малко, на български морски курорт. 35% пък твърдят същото за планински курорти у нас. 20% са посетили чуждестранен морски курорт, а 2% - чуждестранен планински курорт. Това сочат данните от експресен сондаж на „Галъп Интернешънъл“, проведен между 31 януари и 1 февруари сред 801 пълнолетни българи.   41% казват, че в започващата година ще посетят български морски курорт, 31% твърдят, че ще идат на български планински курорт. 15% се надяват да отидат, дори и за кратък отдих, на море в чужбина, а 3% - на планина в чужбина. Очевидно родната публика остава най-големият клиент на туристическата ни индустрия.   Мнозинство от българите са крайно категорични за въвеждане на повече правила и ред в курортните места. Например, всякакви мерки за въвеждане на ред по плажовете се одобряват. Мнозинство от 92% приемат идеята по-ясни правила къде могат да се разполагат каравани и палатки. 84% пък одобряват тавани на цените на чадъри и шезлонги. Мнозинство от 63% принципно одобрява идеята за категоризиране на плажовете.   Всички мерки, предлагани от ресорните администрации, срещат почти инстинктивна подкрепа сред обществото. Респективно, 39% одобряват работата на туристическото министерство, 35% не я одобряват, а останалите се колебаят.   Мнозинство от 55% одобряват прословутите преместваеми обекти по морето да добият стандартизирана визия, 36% не одобряват, а останалите се затрудняват да отговорят. Мнозинство от 67% обаче не е съгласно подобни търговски обекти около плажовете да бъдат напълно премахнати и продажбата на храни и напитки да се премести изцяло към първата линия с хотели. Очевидно подобна мярка едновременно би затруднила и родните туристи, и оскъпила покупките им поради надценките в хотелите.   Явно всякакви мерки за повече ред в туристическите райони се възприемат, но и крайностите се отхвърлят. Друг пример в това отношение: за 62% проверките по курортните места трябва да се правят незабелязано и през цялото време – за да има постоянен контрол. Малцинство от 36% избират становището, че проверките по курортните места трябва да се правят заедно с медии и в присъствието на туристите – за да има повече гласност. Останалите се колебаят. Явно обществото ни предпочита по-скоро постоянните, отколкото показни мерки. Вероятно това се дължи и на цялостния скептицизъм към прекалено медийни акции и към политическата прослойка въобще.   Бяха проверени и други подобни двойки твърдения, които да уловят генералната структура на нагласите по потенциални алтернативни становища по дадени теми. Например, беше зададен и провокативният въпрос дали като цяло концесионирането и въобще формите на стопанисване на плажовете са по-добрият вариант, или пък липсата на стопанисване и концесиониране – за да се съхрани максимално природният вид. Както можеше и да се очаква, 79% предпочитат концесионирането и стопанисването на плажове – за да се поддържа ред и чистота, а 17% предпочитат природния им вид. Дилемата е трудна, защото стопанисването и поддържането не противоречи на максимално природния вид на плажовете. Затова и въпросът целеше да покаже по-скоро каква е онази част от българите, които предпочитат краен вариант. Тези 17% се равняват на почти милион българи. Това значи, че за милион наши сънародници отдалечаването на туристическите места от природата и спокойствието е толкова тежко, че биха предпочели дори липса на стопанска грижа.   Когато става дума за зимния туризъм мнозинство от 67% смятат, че той като цяло се нуждае от нови лифтове и съоръжения, а 19% са на обратното мнение. Очевидно, развитието на зимния туризъм и ски спорта се подкрепя, новите лифтове и съоръжения не се възприемат като проблем. Проблем се вижда по-скоро в опасността от презастрояване.", "date": "2018.02.06", "title": "„Галъп“: Почти половината българи почиват в родни курорти (графики)"}
{"url": "http://epicenter.bg/article/Varna-se-predstavi-na-pet-mezhdunarodni-izlozheniya-prez-yanuari-/146679/4/0", "text": "Варна се представи на пет международни туристически изложения от началото на годината във Виена, Щутгарт, Цюрих, Истанбул и Братислава. По време на туристическите борси са представени новите рекламни материали на Община Варна - тематични дипляни, на 5 езика, които представят възможностите за морски, ваканционен, културен, SPA, спортен, събитиен и еко туризъм. Представена е и новата имидж брошура с промените, настъпили в града през последните две години, съобщиха от дирекция „Туризъм“ към Община Варна.  Курортите по родното Черноморие и информацията за забележителностите във Варна са предизвикали интереса на посетителите във Виена. Положителен ефект за индивидуалните пътувания оказва и ежедневната целогодишна линия Варна - Виена на австрийския превозвач, както и откриването на директна такава от нискобюджетната Wizz Air на 28 април тази година. Няколко големи туроператора (TUI, Billa, Der Touristik, Reisen.at и FTI Reisen) предлагаха туристически пакети за северното Черноморие, основно на курорта Златни пясъци, с директни полети до Варна от Виена, Граац, Залцбург и Линц. Чартърните им програми стартират от началото на май до средата на месец октомври, посочват от дирекция „Туризъм“.  Семейства с деца са били преобладаващите посетители на „CMT” – Щутгарт, където се проведе юбилейното 50-то издание на най-мащабното туристическо изложение не само в Германия, но и в Европа. Голяма част посетителите са ползвали ранните намаления, валидни до 31-ви януари и се интересуват от допълнителна информация за възможности за еднодневни екскурзии и развлечения в района на Варна.  В Цюрих много от туристите са се интересуват от възможностите да посетят българското Черноморие индивидуално. Представена им е възможността да използват нискотарифния превозвач Wizz Air, който свързва целогодишно Варна с германския град Меминген. През летния сезон от средата на май до края на септември туроператорите имат чартърна програма с директни полети от Цюрих и Берн до Варна и Бургас.  Варна участва за шести път в изложението в Истанбул, където българският щанд се радва на огромна посещаемост, включително от заселници, които се интересуват от всички възможности за пътуване и туризъм – спа, еко, културно-исторически и др. Турският пазар бележи ръст последните години като за 2017 година увеличението е над 20 % за страната, а за дестинация Варна ръстът е 8% на полетите спрямо миналата година.  За втори път Община Варна се представи и на международното туристическо изложение в Братислава. Посетителите се интересували от възможностите за вело, къмпинг, рафтинг туризъм и младежки лагери. Организаторите са осигурили и посещение на борсата за много ученици и студенти от профилирани учебни заведения, свързани с туристическия бизнес.  ", "date": "2018.02.06", "title": "Варна се представи на пет международни изложения през януари "}
{"url": "http://epicenter.bg/article/EP-glasuva-za-premahvane-na-chast-ot-geoblokiraneto-v-internet-/146689/4/0", "text": "С 557 гласа „за“, 89 „против“ и 33 „въздържал се“ депутатите в Европейския парламент гласуваха за премахването на някои ограничения за трансгранично онлайн пазаруване и геоблокирането, предава бТВ.  Регламентът все още трябва да бъде официално приет от Съвета на ЕС . Новите правила ще бъдат приложими девет месеца след деня на публикуването им в Официалния вестник на ЕС, т.е. преди края на 2018 г.  Те ще забранят геоблокирането на купувачи, посещаващи сайтове на територията на други държави от ЕС. Потребителите в ЕС ще могат да избират от кой сайт да купуват стоки или услуги, без достъпът им да бъде блокиран или да бъдат автоматично пренасочени към друг сайт поради своята националност, място на пребиваване или временно местоположение.  Търговците ще трябва да се отнасят еднакво с местните купувачи и клиентите от друга държава в ЕС. Това означава да им се предостави достъп до еднакви цени или условия на продажба при:  ‒ покупка на стоки (например домакински уреди, електроника, дрехи), които се доставят в държава в ЕС, в която търговецът предлага доставки според общите си условия. Търговците не са длъжни да доставят стоките си във всички държави от ЕС, но трябва да предлагат възможността клиентите да вземат стоката от място, което е съгласувано с клиента;  ‒ получаване на услуги, предоставяни по електронен път, които не са защитени с авторско право, като например облачни компютърни услуги, защитни стени (файъруол), съхраняване на данни, хостинг на уебсайтове; или  ‒ при покупка на услуга, която се предоставя в помещенията на търговеца или на физическо място, където търговецът извършва дейност. Това включва престой в хотел, спортни събития, коли под наем, билети за музикални фестивали или развлекателни паркове.  Ще бъде забранено и третирането на купувачите по различен начин въз основа на мястото на издаване на кредитната или дебитната карта.  Търговците са свободни да приемат всякакви средства за плащане, но не могат да дискриминират въз основа на определена платежна марка, основана на националност.  Защитеното с авторско право цифрово съдържание като електронни книги, музика или игри, които може да се изтеглят онлайн, засега няма да бъде обхванато от новите правила.  Преговарящите от страна на ЕП обаче са добавили в законопроекта клауза за преразглеждане, която изисква Европейската комисия да направи оценка в срок от две години след влизането в сила на регламента дали забраната за геоблокиране трябва да бъде разширена, за да включи подобно съдържание, както и аудио-визуалните и транспортните услуги, които също са изключени от обхвата засега.  Според проучване, проведено от Комисията чрез метода „тайно пазаруване“, 63% от сайтовете не предоставят възможност на потребителите да пазаруват от друга държава в ЕС.  По отношение на материалните стоки геоблокирането е най-разпространено при домакинските електроуреди (86%), а в сферата на услугите – при резервации онлайн в офлайн развлекателния сектор, като например билети за спортни събития (40%).  Потребителите на територията на ЕС показват повишен интерес към трансгранично онлайн пазаруване. През последните десет години делът на европейците, които пазаруват онлайн, почти се е удвоил.  Правилата, които забраняват неоправданото геоблокиране, са представени като част от цифровия единен пазар и са включени в пакета за електронната търговия, заедно със законопроекта за трансгранична доставка на колети, който ще бъде подложен на гласуване по време на пленарната сесия през март 2018 г., и с правилата за по-добра защита на потребителите, които бяха одобрени от Парламента още през ноември 2017 г.  ", "date": "2018.02.06", "title": "ЕП гласува за премахване на част от геоблокирането в интернет "}
{"url": "http://epicenter.bg/article/Delyan-Dobrev--Prekratyavame-dogovorite-s-amerikanskite-TETs/146691/4/0", "text": "„Ще има бързи законодателни промени, които ще извадят на свободния пазар производители на електроенергия“. Това каза председателят на Комисията по енергетиката в Народното събрание Делян Добрев сред среща с работодатели и експерти с премиера Бойко Борисов. Добрев определи срещата като много ползотворна.   Под ръководството на премиера се разбрахме за дълбоки реформи в енергетиката, подчерта той. \"На свободния пазар ще излязат топлофикациите, когенерациите, заводските централи и производителите на ток от възобновяеми енергийни източници над 5 мегавата\", каза Добрев, цитиран от БТА. Законодателните промени ще бъдат готови до началото на март, а се очаква да влязат в сила от първи юли. Това ще увеличи ликвидността на свободния пазара ще даде реална, пазарна цена на тока, подчерта той. Дружествата в енергетиката ще предлагат на свободния пазар на дневна и нощна цена. Досега тези дружества предлагаха тока на 24-часови профили, а сега ще го правят на 12-часови профили - дневни и нощни, уточни Добрев. Така фирмите, които имат нужда само от нощна енергия, ще купуват само такава. Договорите за преференциални цени и задължително изкупуване на електроенергията с т. нар. \"американски централи\" \"ЕЙ И ЕС Гълъбово\" и \"КонтурГлобал\" ще бъдат прекратени. \"С ЕК върви комуникация за прекратяване на тези договори, а ангажимент на правителството е да забърза тези разговори и в сравнително кратък срок договорите да бъдат прекратени и те да продават на свободния пазар\", каза Добрев.   Следващата промяна, която се подготвя, е електроразпределителните дружества да изкупуват технологичните загуби на електроенергия също на свободен пазар. Промените почти напълно ще либерализират свободния пазар на електроенергия без това да засяга домакинствата по някакъв начин. Моделът не предвижда промени в цените на тока на регулирания пазар. Целта е да има ликвидност на свободния пазар, където ще има не трима, а триста производители на ток и цената ще бъде пазарна.", "date": "2018.02.06", "title": "Делян Добрев: Прекратяваме договорите с американските ТЕЦ"}
{"url": "http://epicenter.bg/article/Politsay-e-s-komotsio--sled-kato-chetirima-napadnaha-patrula-mu-v-Zlataritsa/146667/3/0", "text": "Група мъже от Златарица нападнаха полицейски патрул, отзовал се на сигнал снощи, съобщи БТВ. Единият от униформените е настанен в търновската болница с комоцио. Задържани са четирима души. Патрулът бил повикан по сигнал на жена, която се оплакала, че пияни мъже ритат и трошат автомобила ѝ. При появата на полицаите четирима от общо шестимата мъже не само че не се подчинили, но и ги нападнали. От ударите единият полицай е със сътресение на мозъка и ще остане под лекарско наблюдение в близките дни.", "date": "2018.02.06", "title": "Полицай е с комоцио, след като четирима нападнаха патрула му в Златарица"}
{"url": "http://epicenter.bg/article/Zapochna-deloto--Sarafovo--Ne-e-imalo-nikakvi-merki-za-sigurnost-na-letishteto/146672/3/0", "text": "Първи свидетелски разкази за атентатора на летище Сарафово. Таксиметрови шофьори от Равда разказаха за срещата си с единия от терористите, взривили автобус там преди близо пет години и половина. Загинаха 7 души, а други 37 бяха ранени, припомня БТВ.   Атентаторът се е срещнал с двама таксиметрови шофьори в Равда, като е търсел превоз до летището.   Бил е облечен с къси панталони, тениска и шапка, а шофьорите дори не са забелязали, че е носил и перука. На шофьора, който го е взел, му направила впечатление раницата, която мъжът сложил до себе си на задната седалка в таксито. По време на пътуването си говорели за антирадара, който изпищял в колата.   Пред съда даде показани и една от пострадалите при взрива – екскурзоводката Данка Георгиева.   По думите на адвоката ѝ тя не е видяла самия взрив, тъй като е била в гръб. В един момент е проехтял силен звук, а след това жената се е усетила на земята, с лице в асфалта. Неин колега я е отвел надалеч. Спасило я е това, че е била пред автобуса.   На летище Сарафово преди атентата не е имало никакви мерки за сигурност, а всеки е можел да влезе вътре, без значение какво носи, тъй като не е имало кой да проверява. След терористичната атака режимът за сигурност беше много променен.", "date": "2018.02.06", "title": "Започна делото „Сарафово“: Не е имало никакви мерки за сигурност на летището"}
{"url": "http://epicenter.bg/article/Otlozhiha-deloto-za-naklevetyavane-na-Yoncheva-sreshtu-Borisov-/146686/3/0", "text": "Отложиха за 17 април третото заседание по делото на депутата от БСП Елена Йончева срещу премиера Бойко Борисов, предаде Канал 3.  Йончева съди Борисов за оклеветяване за това, че заяви, че държавата е платила милиони за работата ѝ като журналист.  Елена Йончева иска от премиера 20 хиляди лева за нанесени неимуществени вреди.  Причината днес заседанието да бъде отложено е техническа експертиза, която не е готова.  ", "date": "2018.02.06", "title": "Отложиха делото на Йончева срещу Борисов "}
{"url": "http://epicenter.bg/article/Sled-vzriv-na-gazova-butilka--Mazh-zagina--zhena-i-dete-sa-v-bolnitsa-/146693/3/0", "text": "Мъж почина при взрив на газова бутилка в къща в Омуртаг, съобщават от областната дирекция на МВР в Търговище, цитирани от Дарик радио.  Инцидентът станал около 8.30 ч. във вторник сутринта.  Вследствие на взрива и последвалия пожар 67-годишен мъж е починал на място, а 61-годишната му съпруга и 10-годишната им внучка са откарани в областната болница в Търговище. Медиците там преценили, че пострадалите трябва да бъдат незабавно транспортирани до Клиниката за изгаряния към Военноморска болница във Варна.  Пожарът бил потушен от екипи на пожарната служба в Омуртаг. Огледът на място продължават служители на районното полицейско управление в града.  По случая е образувано досъдебно производство, като разследването се извършва под ръководството на Окръжната прокуратура в Търговище.  ", "date": "2018.02.06", "title": "След взрив на газова бутилка: Мъж загина, жена и дете са в болница "}
{"url": "http://epicenter.bg/article/Mayka-ubi-i-zahvarli-novorodenoto-si-bebe-vav-vanshna-toaletna-/146696/3/0", "text": "Полицията разследва убийството на новородено бебе във врачанското село Радовене. Престъплението е извършено вчера. 30-годишна жена е родила и захвърлила бебето си във външна тоалетна.  Тя е в селото отскоро, където живее на семейни начала с местен мъж от ромски произход, съобщава bTV. Той е уведомил кмета на селото за станалото, след като видял жена си в кръв.  На място е дошла полиция и екип на Спешна помощ, както и служители от Агенцията за закрила на детето.  Майката, убила новородената си рожба, има 4-годишно дете от друг мъж, което сега е настанено в социална институция.  За момента не са ясни причините, поради които тя е посегнала на живота на бебето си.   ", "date": "2018.02.06", "title": "Майка уби и захвърли новороденото си бебе във външна тоалетна "}
{"url": "http://epicenter.bg/article/Zamestnik-na-Lozan-Panov--Podavam-ostavka--sram-me-e-da-sam-chast-ot-ekipa-mu--/146698/3/0", "text": "Зам.-председателят на ВКС Красимир Влахов възпламени истинска бомба в съдебната власт. Висшият магистрат предпочете да се оттегли от поста си, въпреки че по-рано днес съдийската колегия на Висшия съдебен съвет (ВСС) категорично отказа да го освободи от поста въпреки яростното настояване на председателя на съда Лозан Панов, предава БЛИЦ.  Според Красимир Влахов, Лозан Панов подлага правораздавателната система на унижения, като занимава обществото с личните си страхове и жълти скандали с sms-и. В мотивите си съдия Влахов подчертава, че не е предприел тази стъпка под натиск.  \"Преди всичко, държа да е ясно, че това не е оставката, която се опитаха да ме принудят да подам. Аз съм независим съдия, който не взема решенията си под натиск и който се подчинява само на закона и на собствената си съвест. Това, което депозирам пред Вас, е моята собствена оставка, в основата на която са поставени моите, а не чужди мотиви.\", пише зам.-председателят на ВКС.  Съдия Влахов завършва изложението си с аргумента, че не разбира понятието \"екипност\" като задължение да служи \"като параван на нечие нищоправене и поемане на отговорност за чужди решения\". Оставката на съдия Красимир Влахов със сигурност ще предизвика трус в съдебната власт.    от Красимир Красимиров Влахов - заместник на председателя и ръководител на Гражданска колегия на Върховния касационен съд  УВАЖАЕМИ ЧЛЕНОВЕ НА ВИСШИЯ СЪДЕБЕН СЪВЕТ,  Моля да ме освободите от заеманата длъжност \"заместник на председателя и ръководител на Гражданска колегия на Върховния касационен съд\", като на основание § 205, ал. 2 от ПЗР на ЗИД на ЗСВ (обн. ДВ, бр.62 от 09.08.2016 г.) ме назначите на длъжност \"съдия във Върховния касационен съд, Гражданска колегия\".  С ясното съзнание, че не съм длъжен да излагам мотиви за оставката си, посочвам накратко съображенията си за това мое решение:  Преди всичко, държа да е ясно, че това не е оставката, която се опитаха да ме принудят да подам. Аз съм независим съдия, който не взема решенията си под натиск и който се подчинява само на закона и на собствената си съвест. Оставка не може да бъде изисквана - защото по дефиниция същата следва да е резултат на свободно формирана воля съобразно личната преценка на лицето, което я подава (Решение № 11 от 06.07.1993 г. по к.д.№ 15 от 1993 г. на КС на РБ). Това, което депозирам пред Вас, е моята собствена оставка, в основата на която са поставени моите, а не чужди мотиви.  Преди няколко месеца заявих публично както пред Общото събрание на съдиите от Гражданска колегия, така и пред Пленума на Върховния касационен съд, че държа да се запази вътрешното единство и отношенията на колегиалност в съда. Това е по-важно за мен от заемането на една административна длъжност, на която все по-малко съм в състояние да бъда полезен. Затова стоя на думата си, че ако председателят на ВКС не е в състояние да защити пред Висшия съдебен съвет своето предложение за смяна на ръководителя на Гражданска колегия, аз ще подам своята оставка. Дължа това и на уважаваната от мен съдия Светла Димитрова, с която като председател на Трето гражданско отделение сме работили колегиално и коректно, и която няма никаква вина за създалото се положение.  Съдия съм вече от 22 години. През целия си професионален път съм изпълнявал задълженията си на длъжностите, които съм заемал, с гордост и самочувствие. Защото обичам професията си, която ми е дала много и чрез която до голяма степен съм се реализирал като личност. В последно време обаче съм принуден все по-често да се срамувам. И това чувство на срам също формира мотивацията ми да подам своята оставка.  Срамувам се да съм част от екипа на човек, който няма съзнанието за високата отговорност, с която го задължава заеманата от него позиция на върха на съдебната власт; който възприема Върховния касационен съд като трибуна за отправяне на спорни публични послания, без да проявява особен интерес нито към правораздавателната и тълкувателна дейност на съда, нито към хората, които ги осъществяват (ще си позволя да цитирам думите на мой изключително уважаван колега - дългогодишен върховен съдия: \"Човекът се интересува от марката ВКС, а не от субстрата ВКС\"); който занимава обществото с личните си страхове, sms-и и части за автомобили, но не е формулирал нито едно смислено послание, което да консолидира съдийската общност и да ни внуши гордост от работата, която вършим.  Срамувам се пред моите колеги, на които не мога да обясня, че не съм в състояние да поставя интересуващите ни въпроси на вниманието на председателя на съда - главно поради специфичното му разбиране за работно време и работно място, но също така и защото приоритетите му очевидно не са свързани с работата. Не мога да съм заместник на административен ръководител, чиято съпричастност към проблемите на институцията като цяло се изчерпва с проверки за неспазени инструктивни срокове и унизителното отстраняване на дългогодишни съдебни служители, за да бъдат заменени с други; който използва съдийското самоуправление по начин, който разкрива пълна липса на уважение към колегите съдии; който открито говори за системата, в която работим, на която сме се отдали и която ни е създала (и него също), като за \"цирозата\" на обществото.  Не считам, че съдиите от ВКС, към които се гордея, че принадлежа, са хора, които искат \"по-малко работа за повече пари\", и най-малко техният председател може да си позволи такава публична реторика, злепоставяща институцията и ерозираща доверието на гражданите в правосъдието и хората, които го олицетворяват. Не приемам за нормално състояние липсата на конструктивен работен диалог с другите държавни органи в системата на съдебната власт и извън нея, в резултат на което все повече изглежда, че ръководството на Върховният касационен съд е изпаднало в институционална изолация.  Винаги съм бил за екипния принцип в работата - основан на взаимно доверие, уважение и споделяне на отговорностите. Не разбирам екипността като задължение на заместника да служи като параван на нечие нищоправене и поемане на отговорност за чужди решения (някои наричат това \"синергия\"). За последно председателят на ВКС събра екипа си от заместници преди съдебната ваканция през 2017 г. Надявам се след моята оставка поне това да се промени. В интерес на работата. Защото продължавам да вярвам, че правосъдието е кауза, заради която си заслужава да загърбим личното си его.   ", "date": "2018.02.06", "title": "Заместник на Лозан Панов: Подавам оставка, срам ме е да съм част от екипа му! "}
{"url": "http://epicenter.bg/article/Prokuraturata-za-ubiytsite-ot-Aytos--Choveshki-sashtestva-bez-razvita-tsennostna-sistema-i-zadrazhki-/146702/3/0", "text": "Двамата задържани за жестокото убийство в Айтос Ясен Стойчев и Желязко Данчев са човешки същества без развита ценността система и задръжки, хора, които проявяват неуважение към личността. Това заяви държавният обвинител Красимира Кателиева по време на гледането на мярката за неотклонение в Окръжния съд в Бургас, предава \"Флагман\".  Кателиева настоя да останат в ареста, включително и непълнолетният Ясен към когото законодателството е далеч по-либерално. Той ще бъде съден като непълнолетен и за жестокото убийство го грозят от 5 до 12 години затвор. Ако се признае за виновен и делото протече по съкратената процедура присъдата му ще бъде намалена с 1/3.  Докато другият обвиняем Желязко Данчев, 21-годишен безработен циганин, може да отнесе до 20 години зад решетките.  Арестуваните роми днес трудно разбираха какво се случва, държаха се неадекватно и ясно личеше социалният им статут и пълна маргинализация.  Адвокат Георги Габровски, който бе служебен защитник на Ясен, призна, че обвиняемият не могъл да даде разумно обяснение защо е извършил убийството. Ясен и Желязко изпили над 1 литър ракия преди да умъртвят 71-годишния Асен.  И двамата роми остават в ареста, постанови съдия Георги Пепеляшев от Бургаския окръжен съд.  ", "date": "2018.02.06", "title": "Прокуратурата за убийците от Айтос: Човешки същества без развита ценностна система и задръжки "}
{"url": "http://epicenter.bg/article/Romi-vgradiha-elektricheski-stalb-v-kashta-v-Plovdiv/146680/2/0", "text": "  Незаконен строеж върху стълб от уличното осветление се появи в пловдивския ромски квартал \"Арман махала\".   Сигналът за необичайната постройка, при която електрическият стълб е \"вграден\" в основите на новата къща е подаден до кмета на район \"Северен\" Ральо Ралев, съобщи самият той в социалните мрежи.   Ралев публикува снимка с коментар: \"След 6 години стаж като кмет мислих, че няма какво да ме изненада, но уви, злият гений на тези хора не спи\".    ", "date": "2018.02.06", "title": "Роми вградиха електрически стълб в къща в Пловдив"}
{"url": "http://epicenter.bg/article/Pochina-prebitiyat-v-Borisovata-gradina-profesor/146683/2/0", "text": "Философът, преводач и поет проф. Димитър Зашев, който бе пребит в Борисовата градина в столицата е починал вследствие на травмите. Скръбната вест разгласи в социалната мрежа „Фейсбук“ преподавателят в Софийския университет „Свети Климент Охридски“ Филип Петров.   \"Освен многобройните си трудове, които няма как да изброявам, защото и не познавам в детайли, това с което ще бъде запомнен завинаги е превода на Мартин Хайдегер \"Битие и време\" на български език. Който е чел нещо от Хайдегер ще знае, че това не е някаква обикновена техническа задача на човек, който познава езика-това е епичен труд сам по себе си. Мир на праха му\", написа той.   Проф. Зашев е издъхнал вследствие на побоя, нанесен му от неизвестни нападатели на 1 февруари, малко преди да навърши 70 години.", "date": "2018.02.06", "title": "Почина пребитият в Борисовата градина професор"}
{"url": "http://epicenter.bg/article/Delyan-Peevski--DPS-vnasya-zakon-za-zadalzhitelno-opovestyavane-na-sobstvenostta-na-medii-/146687/2/0", "text": "Народни представители от ДПС са внесли за обсъждане в Народното събрание законопроект за изменение и допълнение на Закона за задължителното депозиране на печатни и други произведения. Това се посочва в писмо до медиите, изпратено от Делян Пеевски - народен представител в 44-тото Народно събрание от ПП „Движение за права и свободи“.  Уважаеми Госпожи и Господа, днес, заедно с колегите ми Йордан Цонев, Хамид Хамид и Велислава Кръстева, внесохме за обсъждане в Народното събрание законопроект за изменение и допълнение на Закона за задължителното депозиране на печатни и други произведения.  Внесеният законопроект ще отговори на общественото очакване за максимално прозрачна медийна среда, тъй като предвижда задължително оповестяване на действителната собственост и на непазарното финансиране на всички печатни и електронни медии, включително и на онлайн изданията, чиято роля за информираността на обществото все повече нараства.  Законопроектът ще преустанови и спекулациите на определен кръг медии, финансирани основно от подсъдими лица или чуждестранни грантове, че в България медийната среда е непрозрачна и че собствеността в медиите била неясна. Същият кръг от медии, вече повече от десет години непрестанно генерира фалшиви новини за мен и издателския ми бизнес, с единствената цел да манипулира обществото чрез постоянното повтаряне на неистини. Независимо от тенденциозно изграждания ми през годините негативен образ, моята позиция винаги е била ясна и последователна – да разкривам манипулациите и лъжите, като изнасям цялата истина за авторите им и техните зависимости. Истината за участниците в престъпната приватизация, ограбила националния капитал, истината за разграбването на активите, финансирани с парите на вложителите в КТБ, истината за кукловодите на българския преход, оплели държавата чрез икономически зависимости и медиини манипулации, които години наред си бяха присвоили ролята на обществен ментор и целенасочено заблуждаваха хората.  Именно тази позиция е в основата и на внесения законопроект. Обществото трябва да знае, кой кой е на медийния пазар и как се финансират медиите. Всеки трябва да може да прецени достоверността и независимостта на информацията и мненията, изразени в медиите, именно през призмата на прозрачната собственост и пазарното икономическо същестуване. Защото не може някои медии да се самообявяват за „независими“, на каквито примери сме свидетели днес, когато крият действителния си собственик или се финансират непазарно и обслужват конюнктурните интереси на своите български или чуждестранни финансови благодетели.  Хората, потребители на медийната информация, трябва да знаят това, а участниците на медийния пазар им го дължат.  ", "date": "2018.02.06", "title": "Делян Пеевски: ДПС внася законови промени за задължително оповестяване на собствеността на медии "}
{"url": "http://epicenter.bg/article/Maya-Manolova-nastoyava-obsht-evropeyski-organ-da-kontrolira-E-tata-v-hranite/146695/2/0", "text": "Въвеждане на единно европейско законодателство и общ европейски орган, с единен контрол, който да следи за двойните стандарти при храните и за използването на добавки в тях. За това призова омбудсманът Мая Манолова по време на експертната конференция „Бъдеще в добро здраве за Европа: Здравословно хранене при децата“, организирана в рамките на българското председателство на Съвета на Европейския съюз. „Като омбудсман смятам, че е недопустимо да има различно качество потребители в рамките на Европейския съюз. Председателството е възможност за България да поставим на масата на ЕС теми, които смятаме за важни, а здравословното хранене при децата, двойните стандарти при храните са безспорно теми, които са важни и за всички европейски граждани“, категорична бе Манолова. В изказването си тя акцентира върху факта, че институцията на омбудсмана е много активна по темата и отдавна настоява за европейска директива, която да забрани производството и предлагането на продукти с двойни стандарти. „Ние проведохме собствено проучване – с български майки, които живеят в Берлин и Виена и наистина установихме, че и по отношение на детските храни, на стоките за деца, които са закупени в един и същи момент от едни и същи търговски вериги – в Берлин, Виена и София, се наблюдават отклонения в съставките“, каза омбудсманът. Мая Манолова подчерта, че тези порочни практики са абсолютно недопустими и нечестни, а аргументът, че са съобразени с националния вкус и предпочитания е неоснователен. „Как се преценява националният вкус на 6-месечно бебе“, попита омбудсманът.  „Заедно с Българската агенция по безопасност на храните, Комисията за защита на потребителите, Министерство на здравеопазването, Министерство на земеделието, храните и горите, Министерство на икономиката и с българските евродепутати от всички парламентарни групи започнахме кампания срещу двойните стандарти при храните. Включително с известни българи, лидери на обществено мнение, неправителствени организации, депозирахме петиция в Европейския парламент, която е призната за допустима в началото на тази година и предстои обсъждане, дебат по проблема, в рамките на Комисията по петиции в Европейския парламент“, допълни общественият защитник. По думите й, в процеса на изследването на двойния стандарт при храните институцията е установила и двоен стандарт при добавките в храните, т.нар. Е-та -  оцветители, емулгатори, консерванти, подсладители, набухватели и др. „Според европейското законодателство – Регламент 1333/2008 г., в Европейския съюз са разрешени и допустими в определени количества 337 Е-та, но тяхната употреба в различните страни-членки е различна. В някои страни те се употребяват по-често, в други по-рядко и в по-малки количества. Сред възможните обяснения за това е, че една част от държавите-членки, до приемането на този регламент имат свое национално рестриктивно, по отношение на е-тата, законодателство и част от сега разрешените е-та са били забранени за употреба в тези европейски държави“, информира Манолова. Тя акцентира, че е необходим строг контрол, защото предвиденият в Регламента мониторинг не се прилага навсякъде. „Това е проблем според нас и за Европейската комисия, за Генералната дирекция, а също така и Европейския орган за безопасност на храните, тъй като се очаква въвеждането на единни правила за контрол във всички държави-членки“, подчерта омбудсманът.  Манолова допълни, че впечатлението на гражданите е, че като цяло темата се неглижира, а въпросът за контрола върху добавките в храните е подценяван в целия Европейски съюз.  Общественият защитник представи двама младежи – Венелин Чакалов и Александър Чаушев от езикова гимназия „Иван Вазов“ в гр. Смолян, които са създатели на впечатляващо безплатно мобилно приложение, което сканира етикетите на храни и информира хората за наличието на Е-та в продукта.  Омбудсманът обърна внимание, че съществува сериозен обществен дебат за влиянието на добавките и на Е-тата в храните, които в определени количества се приемат за безвредни, но според български учени тяхното натрупване може да доведе до изменения в човешкия геном. ", "date": "2018.02.06", "title": "Мая Манолова настоява общ европейски орган да контролира Е-тата в храните"}
{"url": "http://epicenter.bg/article/Boni-Petrunova-e-noviyat-direktor-na-NIM/146697/2/0", "text": "Доц. Бони Петрунова е новият директор на Националния исторически музей, съобщиха източници от Министерство на културата. Тя е спечелила конкурса за директор с 800 точки. Проф. Вера Бонева, която също бе в надпреварата за поста, е получила 462 точки. Доц. Петрунова бе на временния ръководен пост в музея от месец октомври 2017 г., след като дългогодишния директор проф. Божидар Димитров обяви, че се пенсионира. Тя е археолог, била е ръководител на над 50 експедиции и проекти, заемала е и длъжността зам.-министър на културата по времето на министър Вежди Рашидов, а също така и зам.-директор на Националния археологически институт с музей към БАН. Ръководила е Секция по средновековна археология при НАИМ-БАН. Автор е на повече от 200 книги и статии.", "date": "2018.02.06", "title": "Бони Петрунова е новият директор на НИМ"}
{"url": "http://epicenter.bg/article/Borisov--Radvam-se--che-reditsa-ot-nashite-idei-nameriha-myasto-v-Strategiyata-za-Zapadnite-Balkani/146699/2/0", "text": "След като днес Европейската комисия представи Стратегията за Западните Балкани, премиерът Бойко Борисов изрази радостта си, че редица от идеите на България са намерили място в нея.    ", "date": "2018.02.06", "title": "Борисов: Радвам се, че редица от нашите идеи намериха място в Стратегията за Западните Балкани"}
{"url": "http://epicenter.bg/article/Tsveta-Karayancheva--Dneshnite-mladi-hora-sa-evropeyskoto-pokolenie-na-Balgariya/146700/2/0", "text": "      Председателят на парламента отбеляза, че с този форум се полага началото на нова фаза в младежкия дебат за бъдещето на Европейския съюз. По думите й в диалога между поколенията европейското гражданство придобива истинското си значение като гаранция за развитието на Европа като пространство на просперитет за всички. Цвета Караянчева посочи, че вижданията и позициите на младите хора са изключително важни, защото те са бъдещите стопани на общия европейски дом.   Нашият опит показва, че България допринася за процеса на европейска интеграция преди всичко в онези сфери, в които постигнахме съгласие за реформи и инициативи във вътрешнополитически план, смята председателят на парламента. Българският национален интерес е в задълбочаване на процеса на европейската интеграция, заяви Цвета Караянчева. По колкото повече въпроси успеем да постигнем съгласие в открит и честен дебат, толкова по-активно е участието ни в изграждането и развитието на нашия общ европейски проект, допълни тя.     Председателят на парламента пожела ползотворна и динамична дискусия, постигане на съгласие около основни идеи и послания, които да се превърнат в част от процеса на развитие на нова Европа.   Младежите обсъждаха по време на форума значението и ролята на гражданското общество, необходимостта от независими медии, нови форми на гражданско участие, както и ролята на дигиталната трансформация и нашите фундаментални права.", "date": "2018.02.06", "title": "Цвета Караянчева: Днешните млади хора са европейското поколение на България"}
{"url": "http://epicenter.bg/article/Prezidentat-privetstva-evropeyskata-perspektiva-na-Zapadnite-Balkani-kato-strategicheska-tsel-na-ES/146704/2/0", "text": "Президентът Румен Радев подкрепя и приветства публикуваната днес Стратегия на Европейската комисия за Западните Балкани като навременен документ, подчертаващ стратегическата цел на ЕС за присъединяване на региона. Това съобщиха от прессекретариата на държавния глава.  Положително следва да се оцени, че Стратегията е ориентирана към практиката и очертава конкретни параметри на засилено сътрудничество със страните от региона. Отчетена е нуждата от изграждане на отношения на добросъседство и валидността на подхода на оценка на страните-членки, в съответствие с индивидуалния им напредък по пътя на реформите.  От ключово значение за успеха на Стратегията е лансирането на шестте конкретни области на партньорски инициативи, които адресират най-сериозните проблеми на региона и сред които с най-голяма важност са върховенството на закона, социално-икономическото развитие, сигурността и миграцията и особено помирението и добросъседските отношения.  Важна особеност на стратегията е и нейният индивидуален подход към страните. По този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза.  По този начин документът бележи важен етап в реализацията на целта за членство на целия район на Балканите като част от обединеното европейско семейство.  ", "date": "2018.02.06", "title": "Президентът приветства европейската перспектива на Западните Балкани като стратегическа цел на ЕС"}
{"url": "http://epicenter.bg/article/I-lekarite-se-obyaviha-sreshtu-Istanbulskata-konventsiya-/146707/2/0", "text": "Утвърдени български специалисти в различни области на медицината излизат с открито писмо до премиера, председателя на парламента и президента, в което призовават Народното събрание да не ратифицира т.нар. Истанбулска конвенция, предава Дарик.  Основният им мотив е, че навлизането на джендър идеологията, залегнала в документа, ще задълбочи още повече демографската криза в страната. Пред Дарик професорът по клетъчна биология д-р Георги Чалдъков заяви, че според официалните статистически данни в България на ден умират по 294-ма души.  Джендър образованието ще деформира сексуалната идентификация на децата ни. На фона на високата смъртност и ниската раждаемост, това ще задълбочи и без това негативните демографски процеси, убеден е д-р Чалдъков.  По данни на Световната здравна организация България е на първо място в света по смъртност от мозъчни инсулти, миокардни инфаркти и рак. Според официалната статистика у нас от тези и други болести през 2016 г. са починали 107 580 българи, а са се родили значително по-малко деца 64 984. Т.е. на ден умират 294-ма души.  Данните са изключително тревожни и изискват спешни мерки от българските политици, за да бъде преодоляна демографската криза. Приемането на т.нар. Истанбулска конвенция ще влоши ситуацията още повече, убеден е д-р Чалдъков, един от лекарите, поставили подписите си под отвореното писмо.  Джендър идеологията ще доведе и до морална криза, убедени са още лекарите, подписали се под откритото писмо с призив Народното събрание да не ратифицира Истанбулската конвенция.  ", "date": "2018.02.06", "title": "И лекарите се обявиха срещу Истанбулската конвенция "}
{"url": "http://epicenter.bg/article/Borisov-sled-sreshtata-s-Ryute--Vanshnata-granitsa-veche-ne-e-problem/146708/2/0", "text": "  \". Това са ключовите думи на холандския премиер Марк Рюте след работната му среща с  министър-председателя Бойко Борисов тази вечер, които се чакаха с особено внимание в Българрия. Двамата премиери, които карат третии мандат, имаха изключително ползотворен контакт, по време на който твърдата позиция на Халандия срещу приемането ни в Шенген беше смекчена и бяха подчертани успехите ни в защита на външната граниза на ЕС.   \" , заяви още Рюте.  “Всички трябва да играем своята роля по отношение на търсещите убежище.  ”, допълни той.   заяви премиерът Борисов по време на брифинг след техния разговор.  , подчерта Борисов.    Марк Рюте благодари за гостоприемството и поздрави премиера Бойко Борисов за управлението му. „ , посочи холандският му колега.  \" \", коментира Марк Рюте в уводните си думи.  \" . Един от въпросите е за миграцията. Всички трябва да постигнем добър баланс по отношение на солидарността към търсещите убежище. Трябва да обърнем внимание и на корена на проблемите в добавка с всичко, което правим за укрепването на границите в ЕС\", допълни той.   \"С премиера Борисов обсъдихме българската цел за влизане в Шенген.    \", обяви Марк Рюте.     Рюте си послужи с думите на Юнкер, че “още мъничко” ни трябва за еврото.  \"  Изпълнили сте всички критерии и остава съвсем малко, както каза г-н Юнкер. Сигурен съм, че ще постигнете  скоро и тази цел\", добави премиерът на Холандия и открои показатели като намаляването на външния дълг и стабилния икономически растеж. Очаквал сътрудничество в София и по отношение на единния вътрешен пазар. През 2016 г. при холандското председателство това бе водеща тема, продължи Рюте и постави акцент върху дигиталния пазар.     и емоционално се обърна към българския премиер и журналистите в Министерския съвет: “ .   запознах колегата с това, което постигаме - първи сме по ограничаване на контрабандата, те имат да ни догонват,  продължи българският премиер. А по отношение на дигиталния пазар отвърна:   и генерира сигурност в района.   обяви Борисов.  \"Имаме си доверие, имаме разбиране. Говорихме надълго за Западните Балкани. Колегата Рюте е от най-добрите финансисти, а Холандия има една от най-мощните икономики в света. Ние показваме същото в много сфери и се надявам да сме в чакалнята на еврозоната и Шенген.  , добави министър- председателят.    \"Говорихме по много теми, обсъдихме и Турция.  , каза още Борисов. Той изрази надежда, че    Борисов отново откроил пред госта си темата за инфраструктурната свързаност на Балканите. Показал листчетата с начертани коридори на Рюте.   По време на срещата си двамата обсъдили необходимостта от ефективно управление и контрол на външните граници на Европейския съюз, както и ключовото им значение за сигурността на Съюза. Борисов и Рюте разгледали обстойно темата за разширяването на Шенгенското пространство, както и други актуални теми от двустранните отношения и европейския дневен ред.", "date": "2018.02.06", "title": "Борисов след срещата с Рюте: Външната граница вече не е проблем. Рюте: Харесвам този мъж!"}
