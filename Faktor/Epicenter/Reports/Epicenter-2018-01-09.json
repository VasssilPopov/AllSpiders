{"url": "http://epicenter.bg/article/Prof--Mihail-Konstantinov--Vsichki-partii-tryabva-da-izlyazat-s-deklaratsiya-sreshtu-pokaznite-ubiystva-/144717/2/0", "text": "Всички политически партии трябва да излязат със съвместна декларация, с която категорично да осъдят подобни показни тежки убийства. Това коментира в интервю за Радио „Фокус“ анализаторът проф. Михаил Константинов във връзка с данъчния служител, прострелян на път за работа в София на 18 декември 2017 г. и с убийството на бизнесмена Петър Христов, което беше извършено в столичния кв. „Манастирски ливади“ на 8 януари 2018 г., неделя.  Той допълни, че това би разсеяло подозренията, че някоя политическа сила може да се възползва от тези опити за дискредитиране на България и белези на нестабилност, за свои користни политически цели.  „България не е богата държава. В България корупция, т. е. - кражби, има и даже това, с което доскоро се гордеехме, така наречената вътрешна стабилност, ще излезе пропукана на фона на тези пробиви в сигурността, защото всъщност няма по-голям пробив в една сигурност от това да загиват хора. Аз лично смятам, че специално това убийство в Нови Искър е злощастна случайност. Без, разбира се, да съм сигурен в това нещо и може би без да се докаже някога, това е явно битово убийство. Но покушението, първо срещу данъчния служител, който се надяваме да оцелее, и сега - убийството на бизнесмена, са наистина крайно неприятни случки, защото това са хора с положение, единият - в държавната администрация, другият - в българския бизнес. Бих казал, че даже може да се търси и опит за съзнателно дискредитиране на България чрез тези покушения точно в този момент“, уточни проф. Михаил Константинов.  Той каза още, че на клишетата по повод България в чуждестранните медии не трябва да се отговаря с думи, а с действия, доколкото това е възможно. Анализаторът подчерта, че е необходимо цялото общество да застане срещу подобни провокации, защото никой няма сметка България да загуби и малката стабилност, която е запазила в образа си на международната сцена.  ", "date": "2018.01.09", "title": "Проф. Михаил Константинов: Всички партии трябва да излязат с декларация срещу показните убийства!"}
{"url": "http://epicenter.bg/article/Tsveta-Karayancheva--I-v-Evropa-ubivat-/144650/2/48", "text": "Не мисля, че тръгваме лошо, жалко за убития гражданин. Такива събития се случват във всяка една европейска държава. Европа работи за справяне с корупцията, както и България. Това каза в Казанлък председателят на Народното събрание Цвета Караянчева.   Тези публикации, които се появиха, бяха плод на някои журналистически инсинуации, но аз мисля, че това което трябва да кажем за България в следващите 6 месеца, е, че България е готова да председателства, България е достоен член на ЕС и ние можем да се справим с това. Време е да покажем, че председателството не е на ГЕРБ, не е на БСП, на ДПС. Председателството е на България и е важно посланията, които излизат от България да бъдат наистина позитивни, да представят България в най-добрата й светлина, защото в крайна сметка ние сме българи и се гордеем с това, коментира Караянчева.", "date": "2018.01.09", "title": "Цвета Караянчева: И в Европа убиват!"}
{"url": "http://epicenter.bg/article/Premierat--ministri-i-partiyni-lideri-vlyazoha-na-KSNS-pri-prezidenta-Radev/144654/2/0", "text": "Започна заседанието на Консултативния съвет за национална сигурност при президента Румен Радев. Темата е \"Роля на Република България за развитието на общата политика за сигурност и отбрана на ЕС в контекста на българското председателство на Съвета на Европейския съюз 2018\".   На заседанието присъстват премиерът Бойко Борисов, външният министър Екатерина Захариева,  министърът на отбраната Красимир Каракачанов и икономическият му колега Емил Караниколов,  министърът на финансите Владислав Горанов, началникът на отбраната ген. Андрей Боцев. председателят на ПГ на ГЕРБ Цветан Цветанов, лидерът на БСП Корнелия Нинова, лидерът на ДПС Мустафа Карадайъ, на Воля Веселин Марешки. В сградата на президентството влязоха началникът на ДАНС Димитър Георгиев и председателят на парламентарната група на Обединените патриоти Волен Сидеров.   Ще бъдат изслушани шест доклада - на министрите на отбраната, на външните работи, на икономиката, на образованието и на председателя на БАН.   През октомври 2017 и държавният глава, и премиерът Бойко Борисов, и лидерът на БСП Корнелия Нинова се обявиха за обща европейска отбрана. В края на годината Радев обяви, че ще постави пред Консултативния съвет по национална сигурност темата за \"дефицит на държавническо мислене за секторите „Сигурност“ и „Отбрана“.По думите му решенията се вземали хаотично и \"на парче\".   Заседанието на Консултативния съвет за национална сигурност ще се проведе два дни преди парламентът да започне работа след зимната ваканция на депутатите. За 11 януари е насрочено и официалното откриване на европредседателството.   В края на м.г. имаше две заседания на Консултативния съвет за национална сигурност заради корупцията, но консенсус не бе постигнат. Мнозинството в парламента прие предложения от правителството антикорупционен закон, а преди три дни президентът наложи вето върху него, което се очаква да бъде отхвърлено.  ", "date": "2018.01.09", "title": "Премиерът, министри и партийни лидери влязоха на КСНС при президента Радев"}
{"url": "http://epicenter.bg/article/Toma-Bikov-sravni--Gardian--s--Rabotnichesko-delo--i-obyavi--che-pishe-porachkovi-statii-sreshtu-Balgariya/144670/2/0", "text": "          Малко по-късно излезе информация за нова статия в \"Гардиън\", посветена на България, този път за убийството на Петър Христов. \"Собственикът на една от най-големите млечни компании в България е убит посред бял ден пред офиса на фирмата си. 49-годишният Петър Христов е застрелян на излизане от автомобила си в столичния квартал „Манастирски ливади“, пише английското издание.  ", "date": "2018.01.09", "title": "Искри в ефира БНТ. Биков: \"Гардиън\" пише поръчкови статии срещу България! Кошлуков: Биков е кекав!"}
{"url": "http://epicenter.bg/article/Stranniyat-biznes-na-ubitiya-Petar-Hristov/144675/2/0", "text": "В 22 фирми има пряко участие убития вчера бизнесмен Петър Христов, показва справка в \"Дакси\" към днешна дата. От шест фирми той се е оттеглил и е бил заличен, но в останалите е запазил присъствие. Три от фирмите са регистрирани във Велико Търново. Предметът на дейност на търновските му фирми е строителство и търговия с недвижими имоти, както и управлението на недвижими имоти. Включено е и строителство на нови сгради и ремонт на вече построени.   Най-интересна е фирмата Пропъртис мениджмънт груп ЕАД.  Тя е регистрирана в София на улица \"Горски пътник\" №1, но адрес за кореспонденция е този на млекопреработвателната му компания на улица \"Ралевица\" в \"Манастирски ливади\". Според данните, тя се занимава с общо строителство на сгради и строителни съоръжения. Петър Христов е в Борда на директорите, а като собственик е записана дъщеря му Михаела. Интересното е, че Пропъртис мениджмънт груп има собственост в още 13 фирми, в някои от тях-мажоритарен. Сред тях е и социологическата агенция МБМД, където държи 34%. Христов има и участие във фирми с друг, различен от строителството предмет на дейност. Освен млекопреработването, което е било нещо като официална витрина за него, има и търговски компании, занимаващи се с търговия, производство и изкупуване на хранителни стоки. Друга интересна фирма от портфолиото на застреляния бизнесмен е Лагуна бийч. Тя също е регистрирана в София на един адрес, но адресът за кореспондеция е този на млекопреработвателното му предприятие в \"Манастирски ливади\" на улица \"Ралевица\", където бе застрелян. Предметът на дейност на тази фирма е строителство на хотелски комплекси и прилежащи жилищни сгради. Съвсем логично, има и фирма, занимаваща се с строително - технически консултации, инженерингова дейност и архитектурни услуги.   Преглед на фирмите ясно показва ,че основната дейност на бизнесмена не е била млекопреработването, а строителството във всичките му разновидности. Вероятно с \"Лактима\" той се е легитимирал като част от една бизнес-структура, но всъщност работата и много вероятно приходите от строителните дейности са били много повече. Според експерти, наличието на толкова много фирми с негово участие означава ,че той се е стремил да покрива различни изисквания за участие в търгове по Закона за обществени поръчки. Именно строителството и строителните услуги са едни от най-силните откъм инвестиции сектори в родната икономика през последните 4-5 години. Тук поръчките са за милиони, а силна позиция при спечелването им гарантира и значителна печалба.  Ако Христов е засегнал нечии бизнес-интереси, това няма как да е в млекопреработването, коментират още експерти. Там парите не са много, а и пазарът е доста конкурентен и разпръснат. В строителството обаче нещата са различни-тук има поръчки, за които някои хора биха посегнали и на човешки живот.    ", "date": "2018.01.09", "title": "Странният бизнес на убития Петър Христов"}
{"url": "http://epicenter.bg/article/Aleksandar-Yordanov--/144676/2/0", "text": "Бившият председател на Народното събрание, бивш депутат от СДС и бивш дипломат Александър Йорданов разви своя конспиративна теория за разстрела на бизнесмена Петър Христов. Според Йорданов, той, едва завършил сержантското училище, е бил пратен на мисия в Афганистан през 1987 г. с благословията на висока инстанция у нас. Там, според бившия дипломат и син активист Христов може да е създал връзки с Русия и е възможно сега те да са причина за смъртта му. Бившият председател на НС прави и връзка между охранителния бизнес на застреляния и бившата Държавна сигурност.     ", "date": "2018.01.09", "title": "Александър Йорданов: Държавна сигурност и \"ръката на Москва\" в разстрела на Петър Христов "}
{"url": "http://epicenter.bg/article/Vozyat-s-elektricheski-koli-gostite-ot-ES-za-otkrivaneto-na-predsedatelstvoto/144682/2/0", "text": "Електрическите автомобили са готови да обслужват делегатите на Българското председателство от утре, съобщиха от пресцентъра на министерството за българското председателство. Електрическите автомобили Renault Zoe, които ще превозват делегатите на Българското председателство на Съвета на ЕС 2018, ще бъдат позиционирани на паркинга на Терминал 2 на Летище София утре в очакване да бъде даден старт на трансферите, съобщиха от пресслужбата на Лиляна Павлова.  С нулеви СО2 емисии в рамките на шест месеца, колите ще осигуряват ежедневни трансфери на пристигащите за събитията от календара на Българското председателство гости на София от летището до НДК и хотелите, в които са настанени. Начало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел.  Двамата подписаха договор за партньорство през декември, според който Renault предоставя 15 електрически автомобила и шофьори за тях на Българското председателство. Те са осигурени в партньорство със Сосиете Женерал  Експресбанк и Шнайдер Електрик. Специален информационен пул на летището ще насочва пристигащите делегати Категория В и С (експерти в работните групи и участници в сесиите от парламентарното измерение) към трансферните автомобили, които са специално брандирани.  За целите на трансферите на Летище „София“ са инсталирани и три нови зарядни станции Schneider Electric. След председателството те ще могат да бъдат използвани от всички, които искат да заредят електромобилите си докато изчакват пристигащите пътници. 100% електрически автомобили Zoe, Renault показва иновациите в електрическата и устойчива мобилност с акцент върху най-продавания електрически автомобил в Европа.", "date": "2018.01.09", "title": "Возят с електрически коли гостите от ЕС за откриването на председателството"}
{"url": "http://epicenter.bg/article/Hristo-Prodanov--Darzhavata-ni-e-prognila-ot-koruptsiya-i-horata-veche-go-useshtat-bolezneno/144685/2/0", "text": "\"Държавата ни е прогнила от корупция и хората вече го усещат болезнено\". Това заяви народният представител от групата на \"БСП за България\" Христо Проданов при участието си в предаването \"Резонанс\" по телевизия \"Евроком\".   \"В случая далеч по-важно от публикациите в авторитетните европейски издания е усещането на хората в България за наличие на корупция, която е повсеместна, коментира той. - За нас това е проблемът на проблемите. Затова и инициираме този вот на недоверие, който ще внесем в Народното събрание на 17-и януари. Защото без решаването на този огромен проблем в държавата, няма как да се справим с останалите\".   Христо Проданов обясни, че в България в момента се шири най-висшата форма на корупцията - клептокрацията. \"Това е форма на държавно управление, каза той. - В нея управлението е изцяло подчинено на изгодата на управляващите. Всички решения се взимат с една-единствена цел - ползата на управляващите, които се наричат клептократи. България все повече се отдалечава от демокрацията и нагазва в клептокрацията. Това е  причината да внесем вота на недоверие, въпреки европредседателството ни\".   Христо Проданов отбеляза, че 2017-а е годината с най-нисък процент на чуждестранни инвестиции след 2000-ата. \"Това показва, че чуждестранните инвеститори не намират добра среда за правене на бизнес в България, коментира той. - Затова и не идват да инвестират тук. Какво ги спира? Като цяло работната ръка у нас е евтина, данъците не са високи... Защо тогава чуждестранните инвестиции са толкова ниски? Очевидно инвеститорите се притесняват от корупцията в страната ни\".   Христо Проданов коментира и ветото на президента Румен Радев върху антикорупционния закон. \"За нас беше очаквано, каза той. - Много грешна политика е възможността управляващото мнозинство да назначава председателя на органа, който трябва да се бори с корупцията в редиците на управляващите. И тук няма значение кое е това управляващо мнозинство. Няма как то да си назначи ръководител на органа, който трябва да бъде коректив на неговите действия. Цялата тази ситуация е абсурдна. За нас сега е важно да се състои дебатът по този случай в парламентарна зала. Ние изложихме нашите аргументи при гласуването на закона на второ четене. Сега, в пленарна зала, ще се постараем да бъдем още по-убедителни. Въпреки че сигналите, които подават управляващите ме карат да съм много скептичен. И най-вероятно ветото на президента ще бъде отхвърлено\".", "date": "2018.01.09", "title": "Христо Проданов: Държавата ни е прогнила от корупция и хората вече го усещат болезнено"}
{"url": "http://epicenter.bg/article/Bivsh-sakiliynik-na-samoubiliya-se-Rosen-Angelov--Neseriozno-e-da-bade-obvinyavan-za-ubiets/144653/3/0", "text": "Бивш съкилийник на Росен Ангелов, който беше открит мъртъв в село Луково след мащабно издирване заради шесторното убийство в Нови искър, заяви пред бТВ, че е несериозно той да бъде обвиняван за извършител на убийствата.   Марин Ташков и Росен Ангелов се запознават в ареста през 1999 г. Той описва Ангелов като обикновен човек, \"нито е по-агресивен от обичайното, нито е изключително криминогенен тип със склонност към тежки престъпления”. \"Човек, който е с изявено его и който би могъл при определени ситуации да реагира, включително и да стигне до убийство”, допълва Ташков. Според него описаният от властите профил на Росен Ангелов не отговаря на истината.   \"Той се е крил осем години, за да не бъде задържан. Ако този човек извърши такова тежко деяние, той е наясно, понеже е бил в тази система, че ще бъде задържан и ще изкара живота си в затвора”, смята Ташков. Той е категоричен, че е много погрешно Ангелов да се обвинява за убийствата от Нови Искър. \"По конституция всеки е невинен до доказване на противното. Няма произнесен съд, към момента той на практика е невинен”, допълва Ташков. Бившият съкилийник на Ангелов също така изрази съмнение, че убиецът, който и да е той, е действал сам. Според него доказателствата сочат към повече от един извършител. \"Имаме около 30 гилзи, това са над четири пълнителя. Това означава, че той е презареждал. Дори да допуснем, че той е имал четири пълнителя, което е доста съмнително, това отнема време”, допълва Ташков.   Според него присъствието на кучето също е много странно, защото всяко куче би направило нещо, за да защити \"глутницата си”, в случая семейството. \"Значи, вероятно с Росен е имало човек, който е познавал кучето и на който кучето е имало доверие и се е подчинявало”, разсъждава Ташков. Според него към присъствието на втори съучастник сочат и действията на жертвите.   \"При убийството на първите двама има 15 произведени изстрела. Твърди се, че тези хора са се защитавали, имат рани по ръцете, което означава, че те са били близо до дулото на оръжието”, пояснява Ташков. \"Двама души, които физически са много по-големи и здрави от Росен, който не се отличава физически. Нито с качествата на боец, нито някога е бил в чуждестранния легион, каквито глупости се изговориха”, коментира мъжът. \"Те биха го спрели. Това ме навежда на мисълта, че стрелците са били минимум двама”, казва Ташков. Той определи версията на криминалистите, че Росен Ангелов се е прибрал до вилата си след убийството, като несериозна. \"След като се е укривал осем години, да отиде във вилата и почти да чака да бъде намерен, за да бъде арестуван”, коментира Ташков.", "date": "2018.01.09", "title": "Бивш съкилийник на самоубилия се Росен Ангелов: Несериозно е да бъде обвиняван за убиец"}
{"url": "http://epicenter.bg/article/Yordanka-Fandakova--Mozhe-i-v-Sofiya-da-ima-bezplaten-gradski-transport-pri-mrasen-vazduh--Video-/144677/4/0", "text": "При чувствителни превишения на нивата на мръсния въздух, каквито има в Скопие, можем и ние да пускаме безплатен градски транспорт, заяви софийският кмет Йорданка Фандъкова, цитирана от \"Канал 3\".  За да намали замърсяването на въздуха и предпази гражданите си управата на македонската столица Скопие въведе безплатен градски транспорт. Мярката бе обявена на 8-ми януари и влезе в сила незабавно. Тя важи както за обществения градски транспорт, така и за частния, а безплатното пътуване ще струва на общината 7 милиона денара дневно (около 114 000 евро). Йорданка Фандъкова призна, че в момента всеки ден в столицата се отчита двойно превишение на фини прахови частици във въздуха. \"Това, разбира се, се дължи до голяма степен и на климатичните условия, но и на отопляването на твърдо битово гориво\", коментира Фандъкова критичните нива на мръсен въздух от последните дни. В тази връзка кметът изрази надежда Столичният общински съвет по-скоро да разгледа предложените краткосрочни мерки, които биха позволили борба с превишение на фини прахови частици. \"Това, което се предлага, е да бъде пуснат т.нар. \"зелен билет”, който ще позволи на столичани да се възползват от по-евтин градски транспорт. А при чувствителни превишения, каквито има в Скопие, да можем и ние да пускаме безплатен транспорт. Това са мерките, които са заложени. Имам уверението и се надявам, че следващия вторник ще бъдат разгледани в Комисията по екология на Общинския съвет”, каза Фандъкова. Предложението е, когато има опасност от мръсен въздух в София, общината да прилага следните мерки: - билет за градския транспорт на цена от 1 лев; - двойно по-скъпа синя зона за паркиране; - забрана за движение на автомобили в центъра. \"Столичният инспекторат продължава кампанията за събиране на стари автомобилни гуми във всички райони на града, за да може да се борим с причините, а не с последствията. Правят се проверки от страна на полицията и Столичен инспекторат\", каза още Фандъкова във връзка с изгарянето на гуми, предимно в кварталите с предимно ромско население. Според Йорданка Фандъкова най-важно е да се спрат некачествените горива на пазара. \"По наше настояване МОСВ разработва и имаме уверението, че вече са готови със стандартите на горива, така че на пазара да не се пускат горива с повишено съдържание на пепел, на сяра и т.н.\", заяви още Йорданка Фандъкова. \"Защото виждаме, че най-голямото замърсяване беше на 1-ви януари, когато трафик и движение в София почти нямаше\", изтъкна кметът. Опасно мръсен въздух отчитат системите в цялата страна от началото на година, като най-сериозно е положението в столицата. Европейският индекс за качество на въздуха показва високо замърсяване в София, Плевен и Русе. Също със силно замърсяване на въздуха са градовете Пловдив, Благоевград, Кърджали, Варна, Бургас, Велико Търново, Сливен. Системата на Изпълнителната агенция по околна среда отчита замърсяване в пъти над нормите навсякъде, където са разположени станции. Според ИАОС причина за превишенията на средноденонощната норма за ФПЧ10 е масово използване на твърдо гориво в битовия, обществения сектор и емисии от автомобилния транспорт, съчетано с неблагоприятни метеорологични условия. Най-високите нива на замърсяване са измерени за 7-ми януари – отново в София и в Пловдив. В сайта на ИАОС няма обновена информация за вчерашния ден. Станция „Хиподрума” в София е измерила замърсяване 5 пъти над нормата, а станциите „Павлово” и „Надежда” - превишаване от почти 4 пъти над праговите стойности.", "date": "2018.01.09", "title": "Йорданка Фандъкова: Може и в София да има безплатен градски транспорт при мръсен въздух (Видео)"}
{"url": "http://epicenter.bg/article/Poslanik-Petar-Vodenski--Vzaimnoto-doverie-mezhdu-Borisov-i-Erdogan-e-vazhno-za-Balkanite-/144651/11/0", "text": "    – Най-важното във външнополитически план за нас в началото на годината е позицията ни на ротационен председател на ЕС и това несъмнено ни прави много интересни. И както се видя през последните месеци от лятото насам, когато влязохме в „тройката“ на председателството, и особено напоследък, ставаме все по-интересни за различни партньори. Подобно на Турция, подобно на страните от Западните Балкани. Особено последните, които се бяха поизгубили в плановете на Европейския съюз в последно време. Защото САЩ осъществиха своя интерес в региона посредством албанския фактор. Действащият председател на Европейската комисия Жан-Клод Юнкер каза, че няма да има повече разширяване на ЕС по време на неговия мандат. Русия усети, че в региона на Западните Балкани се получава вакуум и се опита да възстанови някакво влияние там, което пък отново привлече вниманието на САЩ, и оттам и ЕС започна да ги забелязва отново. Тук трябва да отбележим много успешното вписване на нашата дипломация в този геополитически фон и съвпадането на българското председателство с този момент, за да успеем да внесем интеграцията на региона като един от общите приоритети на ЕС.    – Именно, да. За да се появяват страните от Западните Балкани отново на картата. Не повече от това, разбира се. Нашите съседи от Западните Балкани очакват едва ли не, по време на нашето председателство на ЕС да получат покана за членство или план за действие, или нещо подобно, което е неосъществимо за толкова кратко време. Но самият факт, че успяхме да наложим темата като приоритет, е постижение. Имам поглед върху събитията, как нашите дипломати ходеха до Брюксел, за да убеждават, че Западните Балкани трябва да бъдат един от приоритетите на ЕС, а еврократите си правеха оглушки в духа на: „Вие за какво говорите?“ Докато в крайна сметка успяхме да го постигнем. В този аспект, в началото споменахте Турция – все още не е узряла толкова идеята в ЕС и САЩ за членството на Турция, така както е за това на страните от Западните Балкани. Очаквания, че нашето председателство ще може да направи нещо кой знае колко съществено за европейския път на Турция, са меко казано пресилени.    – Факт е, че в следващите шест месеца ще се опитваме да се явяваме нещо като посредник между Брюксел и страните от Западните Балкани, в защита на интересите им. В България ще се проведат редица форуми с държавни и правителствени лидери на страните от ЕС и държавите от региона. Подобни инициативи под егидата на българското председателство ще се провеждат и в Брюксел. Да, позицията ни ни дава много широки възможности като страна и ни позволява да стоим по-добре в двустранен план пред нашите балкански съседи.  – Точно така. И тук българската дипломация успя много добре да се възползва от ситуацията с подписването на договора за добросъседство с Македония. Който стоеше като предмет на преговори 7-8 години, ако не и повече. Аз лично съм участвал в различни работни групи на различни етапи от обсъжданията на текста на договора. И той се подписа именно сега, когато се създаде благоприятна геополитическа обстановка. Което е изцяло заслуга на нашата дипломация. Едно е да имаш готов договор от много време, за който преговаряхме без да постигаме особен резултат в продължение на много време. И друго, когато назрее моментът, да е готов за подписване. Което стана много бързо и сега очакваме ратификация от парламентите на двете страни.    – Думата ни в Европейския съвет не тежи чак толкова много, че да можем сами да стартираме инициативи, или да определяме политики. Но можем да даваме насоки, да работим кулоарно, за да ги придвижваме напред. Това и постигнахме с повдигането на въпроса за Западните Балкани, което не беше никак лесно, но нашата дипломация успя да се справи с това нещо. Да очакваме да движим собствени интереси като председател на ЕС, не е реалистично. Най-малкото не се гледа с добро око в Брюксел, ако дадена страна, особено ако е в тази позиция да се опитва самостоятелно да прокарва свои интереси.    – В Турция, както се очакваше, особено преди и в навечерието на референдума, който проведоха през април миналата година, има много остри анти-европейски изказвания, които бяха насочени колкото във вътрешен, толкова и във външен план. За да се покаже Ердоган, че е силен и че може да диктува на Европа. Имаше остри изказвания, които доведоха до обтягане на отношения на Турция с Германия, с Холандия, особено около провеждането на споменатия референдум в тези държави. И се очакваше скоро след това тази реторика да започне да затихва. Това видяхме и от посещението на Ердоган във Франция. Откъдето започнаха да се чуват сигнали, че турският президент обмисля да преразгледа отношението си към задържани западни журналисти. Което оправдава очакванията за смекчаване на тона на Турция към ЕС. Особено на фона на това, на което бяхме свидетели последните година и половина. Доколко от това ще излезе нещо реално положително, не бих се ангажирал да гадая. Аз лично очаквам вниманието да се насочи главно към двустранните отношения Турция-ЕС и то основно към Митническия съюз и подобряване на условията за търговия между Анкара и блока. Виждаме подобни очаквания, изказани от западноевропейски лидери. Очевидно такова е очакването и на Турция.    – Интересно е да се обърне внимание на един любопитен факт, който може би се пропуска досега. „Желязната църква“ от турска страна я ремонтираха в продължение на години и я откриват точно сега, когато България стана председател на ЕС, а президентът Ердоган започна отново да възстановява контактите си със Западна Европа. Последният заяви някакви очаквания към нашия министър-председател Бойко Борисов, който се ангажира да се опита да е посредник между Европа и Турция. Доколко това е възможно, не мога да кажа. Но самият факт че между Борисов и Ердоган има отношение на доверие, което се създаде преди доста години, когато и двамата бяха министър-председатели на страните си, е положително. Защото говорим за двама души, от които зависи решаването на важни въпроси. Не от най-сериозните, но все пак. И взаимното доверие между тях спомага за атмосферата в региона и за двустранните отношения.    – Напротив! Даже се окачествява излишно като едва ли не историческо събитие. И Тодор Живков имаше навремето отлични доверителни отношения със Сюлейман Демирел (б.р. – седемкратен министър-председател на Турция в периода на Студената война и 9-и президент на страната от 1993 до 2000 г.). Даже си спомням един любопитен факт, мой партньор от турска страна навремето казваше: „Г-н посланик, те имаха много добри отношения, защото и двамата са от селски произход и много лесно се разбират“. Което казвам не с насмешка или с лошо чувство, а в смисъла, че подобни отношения на взаимно доверие е добре да съществуват. И важно е да помним, че историята не започва от нас – имало е събития и хора преди нас, ще има и след нас.    – Турция преживява едно връщане към нормалното, след референдума и съпътстващата го остра реторика срещу Европа. Има няколко остри въпроса, които предстоят на дневен ред в Турция – на първо място във вътрешнополитически план, Ердоган прави всичко възможно да спечели изборите, които му предстоят тази година. На първо място трябва да са тези за местни органи на властта, а след това и за президент. Турски опозиционни партии спекулират, че Ердоган едва ли ще проведе първо местните избори, на които се очаква да загуби, защото това ще му коства президентските след това. Държавният глава явно запазва засега открити всички опции. И как ще постъпи – включително с внасянето на промените в изборното законодателство – зависи само от него. Съществува риск от обединение на опозиционни партии и бивши съюзници на Ердоган срещу него, което на теория би могло да го събори. Във външнополитически план ходовете му също са съобразени с вътрешната ситуация. За Ердоган все още съществува реален риск от разследването, което водят в САЩ срещу ирански бизнесмен за нарушаване на санкциите срещу Иран за търговия с петрол, с обвинения в което са директно замесени негови роднини и приближени. Тема, която той се опитва всячески да потуши. Едновременно с това върви и скандалът с Гюлен, който живее в САЩ и бе обвинен директно от Ердоган за идеен ръководител на опита за преврат срещу него от 2016 г. Разбирайте, външнополитическите ходове на турския президент винаги са съобразени с вътрешния дневен ред.   ", "date": "2018.01.09", "title": "Посланик Петър Воденски: Взаимното доверие между Борисов и Ердоган е важно за Балканите "}
{"url": "http://epicenter.bg/article/Operna-gala-s-Veselina-Katsarova-v-Stara-Zagora/144712/6/0", "text": "  Певицата е избрала да зарадва своите многобройни почитатели с богата програма от арии, дуети и ансамбли от емблематични в нейната блестяща кариера роли от творби на Хендел, Росини, Масне, Верди, Чилеа, Бизе, Чайковски.     Изумителният репертоар на Веселина Кацарова включва над 60 роли с невероятен стилов диапазон - от предкласика до съвременни композитори. Всепризната като неподражаема интерпретаторка на различни музикални стилове, покорила най-престижните оперни сцени в света, Веселина Кацарова е една от малкото оперни изпълнители с впечатляваща дискография, филмирани опери, документални филми  и множество световни музикални награди.   Мецосопраното се  отличава със своя уникален почерк в оперния свят. Градейки интелигентно и последователно своята професионална кариера, тя успя да наложи своя стил и да привлече и да задържи вниманието на публиката и на професионалната критика със своята неповторима индивидуалност, свежест и пленителна артистичност.   Именно неин диск с песни от Красимир Кюркчийски отбелязва пробив в световната музикална индустрия.   В своите концерти Веселина Кацарова винаги включва и българска музика, която често изпълнява и акапелно. Години наред участва във виенските  коледни концерти, излъчвани по цял свят и задължително пее българска песен.   Веселина Кацарова никога не е прекъсвала връзката със своята родина и особено със своя роден град Стара Загора. Затова с ентусиазъм прие да бъде лице на Старозагорската опера като артистичен директор. Заради изключителната ангажираност на певицата през последните 25 години, тя рядко успяваше да пее в България.   Миналата година участва за първи път в оперен спектакъл /на операта „Кармен“/  на стадион „Берое“ в Стара Загора. Винаги се вълнува и се стараемного повече за появата си пред родната публика. Певицата вече е подготвила два нови тоалета специално за оперната гала на 26 януари на сцената на Старозагорската опера.В своите интервюта Веселина Кацарова не пропуска да подчертае, че нейният роден град Стара Загора ѝ е дал толкова много и тя трябва да връща жеста винаги, когато има възможност. „Не може само да получаваш, трябва и да даваш!“. И тя го прави с удоволствие!   Билети могат да бъдат закупени от Касите на Държавна опера-Стара Загора и     ", "date": "2018.01.09", "title": "Оперна гала с Веселина Кацарова в Стара Загора"}
{"url": "http://epicenter.bg/article/Shpionski-spatnik-na-SASht-ne-mozha-da-dostigne-orbita-i-se-smyata-za-izguben/144639/7/0", "text": "  Американски шпионски сателит, изстрелян с ракета на американската частна компания \"Спейс Екс\" от космодрума \"Кейп Канаверал\" във Флорида, не е достигнал орбита и се смята за напълно изгубен, съобщиха двама американски служители, цитирани от Ройтерс.   Секретният шпионски сателит, произведен от корпорацията \"Нортроп Груман\", не е могъл да се отдели от втората степен на ракетата \"Фалкон 9\" и се предполага, че се е разпаднал или е паднал в океана, казаха служителите, пожелали анонимност. Сателитът с кодово название \"Зума\" струва над 1 млрд. долара. Компанията-производител сама е решила с каква ракета да бъде изстрелян. Започнало е разследване, но засега няма индикация за саботаж или някаква друга намеса, довела до провала, посочиха служителите.   Говорител на \"Нортроп Груман\" каза, че компанията \"не коментира (космически) мисии от този вид, но засега прегледът на данните сочи, че ракетата е функционирала нормално\".   През май м.г. с подобна ракета, произведена от компанията Space Exploration Technologies, ръководена от Илън Мъск, бе изстрелян друг сателит на Пентагона. Това бе първият път, когато министерството на отбраната на САЩ използва ракета на частната американска компания. Като цяло през 2017 г. \"Спейс Екс\" извърши рекорден брой изстрелвания - 18. Малко преди вчерашното първо за т.г. изстрелване \"Спейс Екс\" и Пентагонът не отговориха на журналистическите въпроси за естеството на мисията. Компания \"Нортроп Груман\", изработила апарата, посочи само, че клиентът е американското правителство, а \"товарът\" ще бъде изведен на ниска орбита, без да прави повече уточнения.  ", "date": "2018.01.09", "title": "Шпионски спътник на САЩ не можа да достигне орбита и се смята за изгубен"}
{"url": "http://epicenter.bg/article/Snyag-padna-v-pustinyata-Sahara-za-vtora-poredna-godina/144640/7/0", "text": "  Сняг падна в пустинята Сахара за втора поредна година, съобщи алжирският вестник ТСА, цитиран от ТАСС. Според изнесената информация снеговалежът е започнал в неделя сутринта в района на град Айн Сефра в Северен Алжир.   Снежната покривка е достигнала около 40 см, но до вечерта се е стопила. Изданието отбелязва, че за последните 37 г. в пустинята сняг е падал 4 пъти, като предишният път е бил миналата година.  ", "date": "2018.01.09", "title": "Сняг падна в пустинята Сахара за втора поредна година"}
{"url": "http://epicenter.bg/article/Printsesa-Sharlot-tragna-na-detska-gradina--Snimki-/144648/10/100", "text": "Малката Шарлот прекрачи за първи път прага на детската градина. Снимките бяха разпространени официално на страницата на кралското семейство във Фейсбук. Принцесата, която е на 2 години и 8 месеца е била заснета лично от майка си - Кейт. , пише в официалното съобщение към поста. , завършва краткото съобщение. На снимките Шарлот изглежда много спокойна и весела в свето червено палтенце, обувки и панделка в същия цвят, бежов чорапогащник и бледорозово шалче, и раничка. Детската градина има отлична оценка от държавните инспектори. На сайта си тя се представя като традиционна, стремяща се да поддържа  . Таксата е 3050 британски лири (4072 щатски долара) на срок за сутрините и 1800 лири за следобедите.  Принц Уилям също е ходил на детска градина, за разлика от други членове на кралското семейство. Синът му принц Джордж го последва, като през септември вече тръгна и на подготвително училище. Принцеса Шарлот ще навърши три години през май. Тя е четвърта по ред за наследяване на престола след дядо си принц Чарлз, баща си принц Уилям и брат си принц Джордж. Съпругата на принц Уилям е бременна с третото им дете, което трябва да се роди през април.    Източник: Дир.бг", "date": "2018.01.09", "title": "Принцеса Шарлот тръгна на детска градина (Снимки)"}
{"url": "http://epicenter.bg/article/Zimna-salata/144697/9/44", "text": "Начин на приготвяне: Бобът се намачква с помощта на вилица. На ситно се нарязват сварените картофи, краставички, зелето и лукът.   Всички изброени продукти се омешват и овкусяват.", "date": "2018.01.09", "title": "Зимна салата"}
{"url": "http://epicenter.bg/article/Eks-ministarat-na-transporta-Kristian-Krastev---gost-gotvach-v-restoranta-na-Petya-Raeva/144703/9/0", "text": "В сезона на готварските битки бившият министър на транспорта, информационните технологии и съобщенията в състава на служебното правителство на Марин Райков, влиза в кухнята на Петя Раева.   Иподяконът изземва функциите на водещата и приготвя любимата си салата. От днес тя ще присъства в менюто на ресторанта под името „Крислайн”. Най-желаният ерген в държавата разкрива тайната на здравословния си начин на живот, добрата си форма и любимите си пътувания пред водещата в поредния епизод на \"Вечеряй с Петя Раева\", който ще се излъчи на 10-и януари, сряда, точно в 21.00 часа по CodeFashionTV.   Пред своята колега от Парламента той разказва за мечтите от детството си. „От малък исках да стана изпълнителен директор” – споделя Кръстев и допълва: „Ето, че мечтата ми се сбъдна.” Двамата не крият симпатиите си един към друг и повдигат завесата на личните си отношения. Имало ли е интимна връзка между Петя и Кристиан и вярно ли е написаното за тях в редица медии, двамата разнищват пред камерата на CodeFashionTV.   В предстоящия 6-и епизод на „Вечеряй с Петя Раева” бившият министър разбулва личния си живот, говорейки за партньора до себе си. Защо би се отказал от амбициите си и какво го е провокирало да стане иподякон, очаквайте Кристиан Кръстев, безпощадно откровен пред Петя Раева, тази сряда, 10-и януари, точно в 21.00 часа по  CodeFashionTV.   „Вечеряй с Петя Раева”, както и всички предавания на CodeFashionTV, публиката може да гледа в мрежата на  Intelsat 904 45.0 и,  7 днив седмицата, в сайта на медията   .”      ", "date": "2018.01.09", "title": "Eкс-министърът на транспорта Кристиан Кръстев – гост-готвач в ресторанта на Петя Раева"}
{"url": "http://epicenter.bg/article/Rumen-Radev-svikva-Konsultativniya-savet-po-natsionalna-sigurnost/144637/2/0", "text": "Президентът Румен Радев свиква заседание на Консултативния съвет за национална сигурност. Това съобщиха от прессекретариата на държавния глава. Заседанието ще започне от 10.30 часа на „Дондуков“ 2 на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“.    ", "date": "2018.01.09", "title": "Румен Радев свиква Консултативния съвет по национална сигурност"}
{"url": "http://epicenter.bg/article/Angel-Kunchev--Nyama-da-dopusnem-epidemiya-ot-morbili/144638/2/0", "text": "За предстояща епидемия от морбили не може да говорим, защото няма да я допуснем. Това заяви здравният инспектор д-р Ангел Кунчев в предаването \"Здравей, България\" по Нова телевизия. По думите му обаче, обстановката у нас не е спокойно - в Румъния и Гърция има много случаи на морбили. „В Гърция в момента има повече от 900 случая на болни. В Македония и Сърбия също има случаи. За предстояща епидемия не може да се говори, защото надали ще я допуснем. Искаме да напомним и на личните лекари, и на родителите да проверят имунния статус на децата си и където има неизпълнена имунизация, да бъде направена”, каза д-р Ангел Кунчев.     \"Морбили е най-заразното заразно заболяване. Много лесно се предава\", обърна внимание Ангел Кунчев. По думите му заболяването е сериозно и причинява много усложнения. Превантивно трябва да се имунизираме навреме, заяви Ангел Кунчев.   Вирусът се насочва към нервната система. В някои случаи дава много тежки менингити и енцефалити. При закъсняло лечение понякога усложненията са много сериозни. В 90% от случаите болестта преминава без остатъчни явления, поясни д-р Кунчев.    ", "date": "2018.01.09", "title": "Ангел Кунчев: Няма да допуснем епидемия от морбили"}
{"url": "http://epicenter.bg/article/Rumen-Petkov--Ne-bih-tarsil-politicheski-kontekst-pri-ubiystvoto-na-Petar-Hristov/144641/2/0", "text": "Не бих търсил политически контекст при убийството на бизнесмена Петър Христов. Това заяви в предаването \"Здравей, България\" по Нова телевизия бившият министър на вътрешните работи и член на ръководството на партия АБВ Румен Петков.  \"Който бърза - бърка. Този стил беше наложен през 2009 г. - на брутализма, на камерите, придружаващи разследването\", каза Румен Петков, обобщавайки работата на МВР по последните убийства.   Подобни убийства винаги са удар по управлението, което и да е управление, макар че това не е била целта, смята политикът. Румен Петков предположи, че убийството е свързано с бизнеса на жертвата, като каза, че години наред \"не е имало обществена поръчка, която да го заобиколи\".   \"Много се надявам до обед да не бъде идентифициран убиецът и да бъде намерен самоубит\", коментира Петков, имайки предвид жестокото шесторно убийство в Нови Искър. Службите не бива да съдействат на насаждането на недоверие, бе неговият извод. „Лично аз считам, че това е извършителят, но никъде не се излезе с ясно обяснение, че дали убийствата са извършени с едно оръжие”, заяви Румен Петков.    Румен Петков разкритикува и това, че информацията, че Петър Христов е съдействал за разбиването на \"Наглите\", е станала обществено достояние. По думите му медиите трябва да бъдат партньор на МВР, а не инструмент за притискането му. „Когато гледаш на разследването като на инструмент за PR и манипулация, обикновено резултатът е този, който видяхме”, допълни той. „Ако София беше опасана с камери, нещата щяха да изглеждат по друг начин”, посочи бившият министър.   Бившият вътрешен министър разкритикува остро действията на вътрешното министерство по разкриването на шесторното убийство в Нови Искър.  Никой никъде не излезе и не каза еднозначно, че извършеното престъпление в Нови Искър е с едно оръжие, посочи Петков.   \"В социалните мрежи има твърде висока степен на недоверие. Оправдана е по няколко причини за съжаление. Не коментирам случая с тефтерчето. Не може за един човек, за който се вади психопортрет колко е коварен, подъл и брутален, участвал в международни мисии, изведнъж толкова да е загрижен за обществото, че да се застреля със заглушител\", каза още Петков. \"За един човек с малокалибрено оръжие да се изкара всичко от държавата - полиция, армия, отряд \"Кобра\" и т.н. Ами ако наистина дойде терорист, какво ще правим?! Ние показваме липса на институционална загриженост и организираност\", добави той.   \"По-склонен съм да считам, че това е извършителят, но никъде никой не излезе еднозначно да каже, че убийството е извършено с едно оръжие. Лично аз мисля, че за ДНК данни е нужно повече време. На каква база е сравнявано това ДНК? Вие видяхте и микробиолози, които казаха, че времето е съмнително кратко\", заключи Петков.  Може да се опитваме да си говорим, че сме център на света и на вселената, но сме център, но на друго нещо, каза Петков. И припомни стрелбата по данъчния преди Нова годината, както и нападението на хора с бухалки и качулки на заведение във Видин.              ", "date": "2018.01.09", "title": "Румен Петков: Не бих търсил политически контекст при убийството на Петър Христов"}
{"url": "http://epicenter.bg/article/-----------------/144642/2/0", "text": "Профилът на убиеца от Нови Искър не съвпада с този на Росен Ангелов. Това обяви адвокатът Марин Марковски. По думите му блудник педофил няма как да извърши подобно престъпление. „Блудникът е действително затворен човек. Педофилията е едно много мъчително страдание, което съпътства сексуалния начин на живот на някои хора. Много е мъчително и за околните. Блудникът е в изключително ужасно положение ако попадне в затвора. Там деветият кръг на ада ще е детска градина”, поясни Марковски в ефира на БТВ.   „Той се е криел да не отиде в затвора. При него е било задача номер едно да се крие. Тази психология на блудника трудно се вписва с вампиро-убиеца. Блудниците са интровертни, стават активни само ако има момиченце, което да заплува в обърканото им либидо”, добави Марковски.   „Действително точният изказ има много въпросителни, въпреки категоричното становище на полицията, че Росен Ангелов е убиецът”, коментира Марковски.   Той каза още, че от полицията трябва да кажат ДНК материалът, който за тях категорично доказва, че Ангелов е убиецът, откъде точно е дошъл. „Не може да се разсъждава, че той е отишъл там да пие вода или вино. Този въпрос е много важен, а по него няма яснота”, категоричен е Марковски.   Той добави също, че ДНК експертиза няма как да се извърши за толкова кратък период от време, ако е намерен косъм без луковица на него. „Когато той стреля, там има трима мъже. Тези трима мъже най-малката реакция е да хукнат да излязат през прозореца. Изисква се време докато простреляш единия, другите наблюдават това нещо. Да се убият пет човека на куп без да има съпротива, без да има реакция, действително е нещо доста подозрително”, допълва Марковски.   „Пътят към истината е в съмнението. Полицията стояха по гори и паланки, да им отдадем дължимото. Но дължат на обществото пресконференция с фактите”, категоричен е адвокатът.    „За да се каже, че човек е убиец, трябва да има влязла в сила присъда”, каза още Марковски.  Освен това, откритата следа за ДНК е аргумент, че е бил там, но не доказва, че е стрелял. Съвременната експертиза може и от косъм без луковица да изведе ДНК. Но това изисква време и не може да стане за часове. Ако е от слюнка, защото е пил вода, може да стане по-бързо. В България има ДНК-профили, но те не казват дали има такава информация за Росен, поясни Марковски.   „Пътят към истината е съмнението. Не изключвам да е той, но трябва да се направят много експертизи. Когато той стреля, има трима мъже. Най-малкото ще има опити някой да се спаси, някой да изскочи през прозореца или да му скочат да му вземат оръжието. Подозрително е, че никой не реагира”, подчерта Марковски.  ", "date": "2018.01.09", "title": "Адвокат Марин Марковски: Росен Ангелов не е убиецът от Нови искър"}
{"url": "http://epicenter.bg/article/Vladi-Vargala-prez-salzi-za-ubitiya-Petar-Hristov--Toy-beshe-moy-brat--bih-dal-babreka-si-za-nego-/144643/2/0", "text": "Познавах Петър Христов, бих дал бъбрека си за него, заяви през сълзи актьорът Влади Варгала в ефира на Нова телевизия.   „Запознахме се покрай каузата за Емануела Горсова, той спаси живота й. Загубих един от стълбовете в живота си, той беше мой брат, учител...“, сподели Влади Въргала.   Въргала сподели, че няма сили да звънне на майката на Христов - Монка, но потвърди, че тя не е сама в нейната голяма мъка. „Има още двама сина, Митко и мен“, заяви Влади. Той сподели, че е научил за убийството от интернет, като допълни, че явно неговият голям приятел е бил пречка за неща, които не бива да съществуват в тази държава.   „Той винаги е бил коректен в бизнеса си, навремето всички групировки го уважаваха. Много ме е страх, че в момента ще се подмени фундамента на това което беше Петър Христов“, продължи Въргала. И припомни, че сумата за живота на Емануела Горсова се е равнявала на един голям апартамент, но Христов не се е поколебал да я даде. Малко преди да спаси Горсова пък, той е изпратил за лечение в Израел друго дете.  ", "date": "2018.01.09", "title": "Влади Въргала през сълзи за убития Петър Христов: Той беше мой брат, бих дал бъбрека си за него!"}
{"url": "http://epicenter.bg/article/Prof--Aleksandar-Tasev--Ne-e-imalo-natisk-ot-upravlyavashtite-za-doklada-na-BAN/144644/2/0", "text": "Категорично не е имало натиск от управляващите за изводите в доклада за АЕЦ „Белене”, обяви в „Тази сутрин” по Би Ти Ви проф. Александър Тасев от екипа, разработил документа.  БАН разсекрети доклада за бъдещето на АЕЦ „Белене” в началото на тази година. В окончателната версия заключението е, че при определени условия проектът може да е успешен. През септември обаче изтече доклад, според който проектът АЕЦ „Белене” е обречен на провал.  Проф. Александър Тасев обясни, че в договора е имало клауза за конфиденциалност, защото има много данни, които са търговска тайна. В момента само тези данни са в черно в публикувания на сайта на БАН доклад. През септември пък е изтекъл първият вариант с най-тежките условия за изграждане на АЕЦ „Белене”.  Имаме проиграни 6 варианта – от най-тежките условия, през междинни, до най-благоприятния вариант, уточни той. Те предвиждат и различен вид финансиране, каза проф. Тасев.  Експертът уточни, че договорът за изработване на доклада е за 2,5 млн. лв. Участвали са 46 експерти плюс 7 института на БАН. Два пъти повече в евро щеше да струва, ако го беше разработила международна финансова институция, обяви проф. Тасев. На база на доклада на БАН Народното събрание ще решава какво ще е бъдещето на проекта АЕЦ „Белене” и дали държавата ще развива или ще се откаже от ядрената енергетика.", "date": "2018.01.09", "title": "Проф. Александър Тасев: Не е имало натиск от управляващите за доклада на БАН"}
{"url": "http://epicenter.bg/article/Temenuzhka-Petkova--Do-kraya-na-sedmitsata-shte-predlozhim-promeni-v-Zakona-za-energetikata/144646/2/0", "text": "До края на седмицата ще предложим промени в Закона за енергетиката, даващи възможност на КЕВР да упражнява контрол върху енергийния пазар. Това каза министърът на енергетиката Теменужка Петкова в предаването „Денят започва“ по БНТ.   „За нашето правителство конкурентоспособността на българската икономика е основен приоритет. Още с първата промяна в Закона за енергетиката, която беше извършена през месец март 2015 г. транспонирахме насоките на ЕК, свързани с намаляване на тежестта върху индустрията по отношение на разходите за енергия от възобновяеми енергийни източници. От 1 август 2015 г. до 30 юни 2018 г. българският бизнес получава държавна помощ, която е над 280 млн. лв.“, коментира Петкова. По думите ѝ години наред цената на свободния пазар е била по-ниска от тази, която плащаме като битови потребители.   „Това, което наблюдаваме в момента – едно повишаване на цената на електрическата енергия на свободния пазар, което държавата на практика няма как да регулира. Тук става въпрос за пазарни отношения и трябва да свикнем с това, че електрическата енергия е стока, както всяка една друга, чиято цена се определя от пазара. Държавата може с нейните контролни институции да предприеме действия в случай, че получи сигнал за картелни споразумения, да направи съответните проверки“, допълни Петкова и уточни, че този компетентен орган е КЗК. „Трудно ми е да се произнеса по въпроса дали има картел, тъй като това е една много специфична тематика, която е изцяло в компетентността на органа, който е предназначен да контролира правилата по отношение на конкуренцията. Категорично недостиг на електрическа енергия няма. Към днешна дата НЕК е предложила на борсата от 1 януари 2018 г. 70 000 МВтч, а са продадени 19 000. Дефицит на енергия няма. До края на седмицата ще бъдат подготвени законодателни промени. Ще предложим промяна в Закона за енергетиката, която да даде възможност на КЕВР да упражнява контрол върху пазара на електрическа енергия“, каза още Теменужка Петкова. ", "date": "2018.01.09", "title": "Теменужка Петкова: До края на седмицата ще предложим промени в Закона за енергетиката"}
{"url": "http://epicenter.bg/article/Predstavyat-6-doklada-na-zasedanieto-na-KSNS-pri-Rumen-Radev/144658/2/0", "text": "Започна свиканото от президента Румен Радев днес заседание на Консултативния съвет за национална сигурност на „Дондуков” 2.   Темата е „Роля на България за развитието на общата политика за сигурност и отбрана на ЕС в контекста на българското председателство на Съвета на Европейския съюз 2018”.   Предвидено е на заседанието да бъдат разгледани 6 доклада – един съвместен на вицепремиерите Екатерина Захариева и Красимир Каракачанов, още два на Каракачанов, доклад на министъра на икономиката Емил Караниколов, на министъра на образованието и науката Красимир Вълчев, както и доклад на председателя на БАН акад. Юлиан Ревалски.   На заседанието присъстват: премиерът Бойко Борисов, председателят на Народното събрание Цвета Караянчева, вицепремиерите Екатерина Захариева и Красимир Каракачанов, министърът на финансите Владисав Горанов, министър на вътрешните работи Валентин Радев, началникът на отбраната ген. Андрей Боцев, лидерът на БСП Корнелия Нинова, зам.-председателят на ГЕРБ Цветан Цветанов, председателят на ДПС Мустафа Карадайъ, лидерът на „Атака” Волен Сидеров и лидерът на „Воля” Веселин Марешки.", "date": "2018.01.09", "title": "Представят 6 доклада на заседанието на КСНС при Румен Радев"}
{"url": "http://epicenter.bg/article/Benatova--Zashto-mu-e-na-Rosen-Angelov-da-pazi-tishina-kato-se-gramva-/144660/2/0", "text": "Криминалният репортер Миролюба Бенатова се усъмни във версията на МВР са смъртта на нарочения за шесторния убиец от Нови Искър Росен Ангелов. Според официалните обяснения на властите, той се е самоубил с два куршума.     \"Защо му е на Росен Ангелов да пази тишина като се гръмва?! Това по повод съобщената информация, че е открит мъртъв, самопрострелял се с пистолет със заглушител. Странна психология извади този тип.   В съчетание с преследвачите му, които тепърва щяха да доказват, че той наистина е виновен за 6 убийства, нещата хич не изглеждат за вярване. И защо ще бяга и ще се крие толкова усърдно, ако ще се самоубива.   И то на метри от къщата, където си е битувал съвсем спокойно с упражнения по стрелба и след дълги, изтощителни преходи в гората (БТВ). Този, виновен или не за убийствата, се е пазил доста добре години наред. За да се гръмне тихо, сякаш да го запази в тайна. Странно ми е.\"", "date": "2018.01.09", "title": "Бенатова: Защо му е на Росен Ангелов да пази тишина като се гръмва?!"}
{"url": "http://epicenter.bg/article/Rumen-Radev-obsadi-s-Ilham-Aliev-vazmozhnostta-azerski-kompanii-da-gazifitsirat-domakinstva-u-nas/144662/2/0", "text": "В навечерието на визитата на премиера Бойко Борисов в Баку, президентът Румен Радев проведе телефонен разговор с държавния глава на Азербайджан Илхам Алиев. Повод бе предстоящото откриване на директна самолетна линия София-Баку, съобщава Новини.бг. Пряката въздушна връзка между двете столици беше договорена по време на официалното посещение на българския държавен глава в Азербайджан през октомври миналата година. Радев бе в Баку на 1и и 14 октомври. Тогава бе обсъден и Южния газов коридор, тема, която двамата президенти коментират отново и по време на телефонния си разговор. Българска правителствена делегация, водена от премиера Бойко Борисов, ще посети Баку на 14 и 15 януари.   „Благодаря ви за положените усилия и политическа воля за бързото откриване на самолетната линия, която обсъдихме по време на съвместната ни среща в Баку“, заявил Румен Радев в телефонния разговор със своя азербайджански колега.   Двамата президенти изразиха увереност, че пряката въздушна линия между България и Азербайджан ще донесе не само икономически ползи за двете страни и ще развие туристическите и бизнес връзки, но и ще насърчи двустранното сътрудничество.   Румен Радев и Илхам Алиев обсъдиха възможността азерски компании да участват в газификация на домакинства у нас. Интересът на местния бизнес беше заявен от президента Алиев още през октомври с оглед на ниското ниво на газификация на домовете в България. „Работим в тази насока и очакваме специалисти от вашата страна, за да обсъдим темата на експертно ниво“, заяви президентът Радев.   Българският държавен глава отново потвърди подкрепата на страната ни за изграждането на Южния газов коридор, в реализацията на който Азербайджан има ключова роля. „Този проект има важно значение не само за България, но и за енергийната диверсификация на Европа“, посочи Румен Радев.  ", "date": "2018.01.09", "title": "В навечерието на визитата на Борисов в Баку: Румен Радев разговаря по телефона с Алиев "}
{"url": "http://epicenter.bg/article/Prezidentskata-republika-i-razdelenieto-na-vlastite-/144666/2/0", "text": "Институционалното несъвършенство и провалите на прехода карат много наблюдатели да разсъждават (правилно), че нова форма на управление, а не нови личности, може да се окаже Свещеният Граал на българската политика. След 1991г., годината в която 7-мото ВНС прие сегашната Конституция, дебатът за ролята и мястото на институциите заглъхна. Парламентаризмът замести член първи и фокусът трайно застана върху личностите и партиите, които ни управляваха. Напоследък дебатът се заражда отново. След третият мандат на един и същи премиер е настъпило времето да се замислим върху по-сериозните причини за неудовлетворението, което носи българската политика на своите граждани.  Много хора говорят за президентска република и понеже вече три години се занимавам с темата, която ме отведе до сегашното ми работно място, трябва да споделя следното:  Повече от три години повтарям този рефрен, засега безуспешно. Личните ми срещи включват общественици, които открито се обявяват за президентска форма на управление. Миналата седмица “Епицентър“ помести мнението на проф. Божидар Димитров, който също поддържа тази теза и попада в упоменатия списък със срещи, които съм имал по темата.  На него и на всички останали бих задал следния въпрос? По какво си приличат Зимбабве, Беларус, САЩ и Франция? Всички те са президентски републики, но някак инстинктивно не ги слагаме в една категория. За да спестим на читателя правните разсъждения по темата, ще кажа с прости думи, че президентска република е елементарно схващане за управление на една държава, което е несъвършено и непълно като понятие, за да претендира за решение на проблемите на българската политическа система.  За да успеем да изградим едно общество, основано на тях, трябва политическият елит пръв да ги отстоява. И понеже политическият елит няма да се промени от само себе си, е редно да стигнем да извода, че само системата може да ги накара. Тази система не се нарича президентска република.   В Зимбабве, въпреки прекрасните хора и природа, политическият елит и държавата не се ръководят от вишегласие, ред и прозрачност. Отговорът,   Всяка една от трите власти – изпълнителна, законодателна и съдебна да е реално, а не формално независима от другите и да може да блокира действия или решения, които са в противоречие на обществения интерес.  Единствено на основата на този принцип, роден по великото време на Просвещението, когато духът на свободата излиза от бутилката на заклещената от вековни монархии Европа, умовете раждат политическа философия, която ще води човечеството напред през следващите повече от две столетия. До днес.    Голяма част от политическия ни елит не знаят дори кой е Монтескьо и какво е написал той, камо ли да защитават идеите, които промениха света. Защото ако си мислим, че втората, третата или сегашната четвърта революция (интернет и информационните технологии) щяха да се осъществят без първоначалната коренна промяна за управлението на държавите, грешим.   Личната свобода, справедливостта и откритото, прозрачно и отговорно пред гражданите управление е основата на всички авоари, придобивки, комфорт и сигурност, които ние, съвременните хора, притежаваме.   С други думи, политическата философия на 17 и 18 век промени света, уви не целия. И от тази промяна едно общество започва да гради. Нито един наш държавник или общественик, поне от 1989 г. насам, не се осмели, докато е на власт, да прочете или да си припомни тази неразбрана политическа философия. А това щеше да открие нови хоризонти пред нас, гражданите, които милеем за повече вишегласие, ред, прозрачност, законност и справедливост.   Важното е да помислим какво различава политическата система на България днес от политическата философия, родила се по време на Просвещението?  Отговорът, несъмнено, е : разделението на властите или по-скоро – липсата му. За това много е важно всички защитници на тези ценности да започнат да правят разлика между Зимбабве и Франция, особено ако претендират за други качества, като лидерство, знание, целенасоченост и упоритост. Съветвам всички сегашни и бъдещи защитници на президентската република да включат и разделението на властите като основен елемент на тяхната политическа философия. ", "date": "2018.01.09", "title": "Слави Василев: Президентската република и разделението на властите"}
{"url": "http://epicenter.bg/article/Vremeto-prez-sledvashtite-dni--Zastudyavane-i-valezhi-/144669/2/0", "text": "Януарската есен ще продължи до четвъртък - петък. Според синоптичните модели ще се формира средиземноморски циклон. Това сочи средносрочната прогноза за времето, представена в „Дарик Кафе“.  До края на седмицата - след четвъртък облачно време, с превалявания от дъжд. По високите планински части - сняг, в низините - дъжд. Температурите ще се понижат, но няма да е много студено.  Петък и събота над страната ще е облачно, с превалявания от дъжд и в планините от сняг.  В южните и югоизточни райони в събота ще паднат по-обилни валежи.  В петък през нощта срещу събота е възможно да превали и сняг по високите полета. Ще се усили вятърът и ще духа доста силно през уикенда.  В неделя за кратко ще има стабилизиране на времето, но ще бъде доста по-студено. Сутрин температурите ще падат под 0 градуса.  Следващата седмица времето ще е динамично. След сряда е възможно да имаме доста сериозни зимни обстановки. Ще се образуват няколко средиземноморски циклона, които ще доведат до валежи от сняг.  ", "date": "2018.01.09", "title": "Времето през следващите дни: Застудяване и валежи "}
{"url": "http://epicenter.bg/article/Politsaite-izlizat-na-protest-za-starta-na-predsedatelstvoto/144671/2/0", "text": "Полицаите са решили сериозно да опънат нервите на властта, като вдигнат протести по време на старта на българското председателство на 11 януари и по време на една от най-важните срещи - на 25 януари, когато ще бъде срещата на министрите на вътрешните работи от ЕС. Униформените продължават да настояват за 15-процентно увеличение на заплатите.   В първия ден на българското председателство гостите от ЕС навсякъде ще виждат протестиращи полицаи - от летището и бул. \"Брюксел\", през \"Орлов мост\", когато пристигат сутринта; до вечерта пред Народния театър, където ще се състои официалното откриване.   От Синдикалната федерация на служителите в Mинистерство на вътрешните работи (СФСМВР) обясниха, че на 11 януари от 16,30 до 17,00 часа протестиращите служители в МВР ще \"посрещат\" делегациите с винили на кръстовището на бул. \"Брюксел\" и бул. \"Цариградско шосе\" и на кръстовището на Орлов мост. Протестните действия ще продължат в 18.15 часа в района на Народния театър \"Иван Вазов\", където ще е официалната церемония по старта на председателството. Синдикална федерация на служителите в МВР продължава своите протестни действия с исканията за увеличение на 15 на сто на основните възнаграждения на работещите в МВР, обвързване на заплатите със социалноизмерим показател и нов Закон за МВР, напомня Дир.бг. Следващата дата, на която ще протестират членовете на СФСМВР, е 25 януари, когато ще се поведе и срещата на министрите на вътрешните работи от ЕС в България. Протестът ще започне в 11.00 часа в района на НДК. Успоредно с това, СФСМВР продължава своята кампания с билбордове, съдържащи послания към пристигащите делегации. В края на октомври миналата година хиляди се включиха в националния протест на полицаите. Униформени от цялата страна дойдоха в София и отправиха своите искания към властта. Тогава те настояваха за вдигане на заплатите с 15% и промени на Закона за МВР.", "date": "2018.01.09", "title": "Полицаите опъват нервите на властта! Вдигат протест за старта на председателството"}
{"url": "http://epicenter.bg/article/MO-dava-blizo-5-mln--leva-za-Kugarite/144673/2/0", "text": "Публикувани са трите договора на Министерството на отбраната с \"Еърбъс Хеликоптерс\"-Франция за ремонт на \"Кугар\"-ите. Това става ясно от страницата на Агенцията за обществени поръчки. Стойността на трите договора е 2.4 милиона евро или близо 5 милиона лева.   Предвидено е доставка на резервни части и агрегати, извършване на планов и извънпланов ремонт, както и оказване на техническа помощ при експлоатацията на хеликоптерите. Договорът е за 84 месеца и предвижда доставка и на нови програмни продукти за двигателите, както и обучение на българските технически служби за експлоатацията на машините.  ", "date": "2018.01.09", "title": "МО дава близо 5 млн. лева за ремонта на Кугарите"}
{"url": "http://epicenter.bg/article/Peti-chas-prodalzhava-zasedanieto-na-KSNS-pri-prezidenta-/144680/2/0", "text": "Пети час продължава свиканото от президента Румен Радев днес заседание на Консултативния съвет за национална сигурност на „Дондуков” 2.  Темата е „Роля на България за развитието на общата политика за сигурност и отбрана на ЕС в контекста на българското председателство на Съвета на Европейския съюз 2018”.  Предвидено е на заседанието да бъдат разгледани 6 доклада – един съвместен на вицепремиерите Екатерина Захариева и Красимир Каракачанов, още два на Каракачанов, доклад на министъра на икономиката Емил Караниколов, на министъра на образованието и науката Красимир Вълчев, както и доклад на председателя на БАН акад. Юлиан Ревалски.  На заседанието присъстват: премиерът Бойко Борисов, председателят на Народното събрание Цвета Караянчева, вицепремиерите Екатерина Захариева и Красимир Каракачанов, министърът на финансите Владисав Горанов, министърът на вътрешните работи Валентин Радев, началникът на отбраната ген. Андрей Боцев, лидерът на БСП Корнелия Нинова, зам.-председателят на ГЕРБ Цветан Цветанов, председателят на ДПС Мустафа Карадайъ, лидерът на „Атака” Волен Сидеров и лидерът на „Воля” Веселин Марешки.  ", "date": "2018.01.09", "title": "Пети час продължава заседанието на КСНС при президента "}
{"url": "http://epicenter.bg/article/Prints-Hari-i-gonenitsata-mu-Megan-Markal-iznenadaha-svoi-fenove--Snimka-/144652/10/100", "text": ", с които им благодарят за милите пожелания, с които бяха „залети“ след официалното обявяване на годежа им. Картичките представляват усмихната снимка на двойката. Краткият надпис разкрива, че принц Хари и Мегън Маркъл са  по повод предстоящата им сватба и изплащат своите сърдечни благодарности и най-добри пожелания. Част от феновете незабавно се похвалиха с картичките си в социалните мрежи. , след като получи хиляди благопожелания за рождения си ден миналата година.   Източник: Дарик", "date": "2018.01.09", "title": "Принц Хари и гоненицата му Меган Маркъл изненадаха свои фенове (Снимка)"}
{"url": "http://epicenter.bg/article/Eto-kak-reagira-Andzhelina--kogato-Dzhenifar-Anistan-izleze-na-stsenata-na-Zlaten-globus--Snimka-/144667/10/0", "text": "Холивудските звезди   бяха част от списъка със знаменитости, които връчиха отличия на призьорите на церемонията за . Двете бивши жени на Брад Пит  , а според светските хроникьори, красавиците изпитват известно неудобство, когато все пак се засекат. Широко коментирана в социалните мрежи е  в момента, в който Дженифър Анистън излезе на сцената на Златен Глобус.   Хората, които внимателно са следили лицето и действията на актрисата, посочват, че – избягвала да гледа към сцената и насочвала поглед предимно към масата. Картината е дообогатена с . \r\n \r\n От снимки в социалните мрежи изглежда, че актрисата  на Анджелина Джоли. Въпреки това светските хроникьори изтъкват, че бившите съпруги на един от най-желаните мъже в света, са се отличили освен с безупречен стил на червения килим, но и с .   Източник: Дарик", "date": "2018.01.09", "title": "Ето как реагира Анджелина, когато Дженифър Анистън излезе на сцената на Златен глобус (Снимка)"}
{"url": "http://epicenter.bg/article/Bridzhit-Makron-siyae-v-cherveno-v-Kitay--Snimki-/144582/10/84", "text": "Френският президент Еманюел Макрон и съпругата му Бриджит са на тридневно посещение в Китай. Това е първата азиатска визита на държавния глава, който встъпи в длъжност в средата на миналата година. С нея Франция бележи нов етап в развитието на външната си дипломация, съсредоточена досега върху Европа и Африка.      При пристигането си на китайска територия г-жа Макрон носеше аленочервено палто, от зимната колекция на френската модна къща \"Balmain\". Цветът не е избран случайно, тъй като според китайците червеното е символ на щастие, гони злите духове и носи хармония.   Моделът е изчистен, като впечатление прави единственият детайл от два реда златни копчета по продължение на ревера. Цената му е 3, 215 евро.   Френската първа дама заложи и на стилен черен пуловен с висока яка, кожен клин и високи елегантни ботуши на \"Christian Louboutin\" в същия цвят. Определено вечната комбинация от червено и черно е търсен ефект.    Тя заложи отново на черния цвят, но този път в съчетание със сребристи нишки, което придаде допълнителна елегантност на осанката й. Дългото сако, дело на марката, също е в тъмната гама, като по ревера и ръкавите акцентира на кръгли копчета, също в сребристата гама.    И двете палта на Бриджит Макрон са решени в т.н. \"военна мода\",  отличителен белег в стила на първата дама.    пък носеше рокля в традиционно азиатски стил. Яката \"тип кимоно\", десенът и шалът, преметнат на ръката на Пън Лиюен, са отличителни белези на тамошната мода. Дрехата е решена в черно-бялата гама без типичните китайски окраски, което подчертава задължителния официален стил за случая.     Роклята на Бриджит Макрон се отличаваше със младежки стил, яка тип \"шинел\", цип и копчета. Избирайки тази комбинация тя не изневери на стила си. Дължината на тоалета обаче беше няколко пръста под коляното, нещо, нетипично за визията на френската първа дама, която предпочита минижупа.   Пън Лиюен и този пък бе заложина на азиатката мода. Първата дама се появи в стилна рокля на точки в бяло и зелено. Яката й отново бе \"тип кимоно\", като горната част имитираше традиционната китайска одежда.    Връхната дреха е същият модел с копчета на марката \"Balmain\", с който първата дама пристигна в страната.     Пресен пример е изборът й на тоалет за срещата с американския президент Тръмп и съпругата му - рокля на \"louis vuitton\" в яркочервено и същият модел за фотосесията на сп. \"Еlle\" - в бяло. Несъмнено, ход, запазена марка на Бриджит Макрон. За сравнение, никой друга първа дама, било то френска, или американска, не е подбирала умишлено едни и същи модели. Прави впечатление и факта, че г-жа Макрон редува закономерно нюансите - при първата си поява залага на червения модел, а при следващата - на белия.    първата дама стана кръстница на китайска панда, подарена от Пекин на зоопарк край Париж. Името на новороденото бе предложено от азиатската й колежка и сложи началото на затоплянето на отношенията между двете страни. \r\n \r\n \r\n", "date": "2018.01.09", "title": "Бриджит Макрон затвърди \"дипломацията на пандите\" чрез облеклото си в Китай (Снимки)"}
{"url": "http://epicenter.bg/article/Rouz-Makgauan-nareche-oblechenite-v-cherno-aktrisi-na-Zlaten-globus--litsemerki-/144683/10/100", "text": "Актрисата и активистка   - едно от главните действащи лица в скандала с обвинения в сексуални посегателства от десетки жени холивудски продуцент Харви Уайнстийн, осъди \"холивудското лицемерие\", демонстрирано на церемонията за наградите \"Златен глобус\", съобщават редица американски и британски медии, сред които Фокс нюз и в. \"Дейли мейл\". Фокс нюз отбелязва \"подозрителното отсъствие\" от наградното шоу на няколко от основните обвинителки на Уайнстийн - Макгауън, Азия Ардженто, Анабела Шиора, Дарил Хана, Мира Сорвино, Розана Аркет. 44-годишната Роуз Макгауън обвини в лицемерие присъствалите на церемонията актриси, които носеха черно в знак на солидарност с жертвите на сексуален тормоз, в размяна на туитове с Азия Ардженто. \"Мога да говоря само от свое име, но аз не само не бях поканена на церемонията за наградите Златен глобус, но и никой не поиска мнението ми за движението \"Времето изтече\", нито да подпиша отвореното писмо. Аз подкрепям инициативата, въпреки че бях изключена от нея. Явно не съм достатъчно влиятелна или холивудска\", пише 42-годишната Азия Ардженто в Twitter.  \"Никой не трябва да забравя, че ти беше първата, която наруши мълчанието. Всеки, който се опитва да омаловажи това, е трол и враг на движението против насилието над жени. Ти ми даде кураж да проговоря. Винаги ще бъда на твоя страна\".  \"Никой от тези изтупани хора, облечени в черно в знак на солидарност с такива като нас, нямаше да си мръдне пръста, ако аз не бях разкрила истината. Нямам време за холивудски фалш\".   Отношение по въпроса в социалната мрежа взеха и сестрите Аркет. Розана Аркет, която също е сред обвинителките на Харви Уайнстийн, пише в Twitter: \"Никоя от нас не беше поканена - Анабела (Шиора), Дарил (Хана), Мира (Сорвино)...\" Отговорът на сестра ѝ, актрисата и носителка на Оскар Патриша Аркет гласи: \"Това не е редно. Всички вие трябваше да бъдете включени в инициативата. Никой не е потърсил и моята подкрепа, но на кого му пука. Те правят нещата по техен начин, а ние ще действаме по нашия\". Сред холивудските звезди, които са били обект на сексуалните домогвания на Харви Уайнстийн, са също актрисите Анджелина Джоли, Салма Хайек и Ашли Джъд, отбелязва в. \"Дейли мейл\". Въпросните дами бяха сред облечените в черно дами на церемонията за наградите Златен глобус. Наблюдатели обаче не пропускат да напомнят, че въпреки обвиненията, които Роуз Макгауън отправя към лицемерите в Холивуд, самата тя първоначално е приела парична сума, за да си мълчи за деянията на Харви Уайнстийн.    Източник: дарик", "date": "2018.01.09", "title": "Роуз Макгауън нарече облечените в черно актриси на Златен глобус „лицемерки“"}
{"url": "http://epicenter.bg/article/Veneta-Raykova--Priklyuchih-s-mazhete/144686/10/100", "text": "Водещата на \"Папараци\" сподели във Фейсбук пост, че животът ѝ е детето и работата ѝ.   Венета, която преди дни разкри, че със съпруга ѝ - Тихомир, се развеждат след 13 години брак, разказа какво ще прави през следващите 10 години. Водещата сподели клипче от предаването, на което е водеща и написа статус към него.  \", сподели Райкова. Тя продължава, като съобщава какви са плановете ѝ по отношение на мъжете:  Венета и съпругът ѝ - брадърът Тихомир, имаха 13-годишен брак, от който имат 7-годишен син - Патрик.   Източник: Дир.бг", "date": "2018.01.09", "title": "Венета Райкова: Приключих с мъжете! Личен живот нямам, няма и да имам"}
{"url": "http://epicenter.bg/article/Nashi-ilyuzionisti-shashnaha-publikata-na-Amsterdam-Magic-Show/144692/10/0", "text": "\r\n \r\n \r\n \r\n \r\n \r\n \r\n \r\n", "date": "2018.01.09", "title": "Наши илюзионисти шашнаха публиката на Amsterdam Magic Show"}
{"url": "http://epicenter.bg/article/Sled-kadrite-s-Sharlot-Usmihnati-detski-snimki-na-Keyt-Midaltan--prevzeha--sotsialnite-mrezhi--Galeriya-/144694/10/100", "text": " „превзеха“ социалните мрежи, ден след като бяха публикувани фотоси на сладката принцеса Шарлот, която започна да посещава детска градина. Кадрите представят Кейт Мидълтън като  . На една от снимките тя позира със сестра си като шаферки. Двете се облечени с красиви рокли, а на главите си носят венци от цветя. Кейт  жизнерадостно се усмихва, а Пипа е свъсила вежди. Друг кадър пък показва  , а усмивката отново не слиза от лицето й. \r\n \r\n В мрежата усилено циркулира и  .   И двете малки госпожици, които се усмихват от кадрите, изглеждат изключително , категорични са потребителите в социалните мрежи.   Източник: Дарик", "date": "2018.01.09", "title": "След кадрите с Шарлот:Усмихнати детски снимки на Кейт Мидълтън „превзеха“ социалните мрежи (Галерия)"}
{"url": "http://epicenter.bg/article/Guinet-Poltrou-se-sgodi-za-produtsenta-Brad-Falchak/144699/10/100", "text": "Американската актриса и носителка на Оскар  потвърди, че се е сгодила за продуцента и сценарист  , съобщават световните агенции. За годежа на   и  се заговори още в края на миналата година. В понеделник актрисата лично е потвърдила новината, публикувайки в  емоджи, изобразяващо годежен пръстен. \r\n \r\n Публикацията е придружена от снимка на прегърнатите годеници, която ще краси корицата на предстоящото издание на лайфстайл списанието на  . Бъдещите съпрузи са направили и съвместно изявление за \" \", в което изтъкват \" \" да се намерят един друг на този етап от животите си.   не е съобщила дата за сватбата. Предстоящият брак ще бъде втори и за  , и за  . Актрисата беше омъжена за фронтмена на британската група Coldplay  , а продуцентът - за колежката си  . и  имат по две деца от предишните си бракове, припомнят агенциите.   Източник: Дарик", "date": "2018.01.09", "title": "Гуинет Полтроу се сгоди за продуцента Брад Фалчък"}
{"url": "http://epicenter.bg/article/Keyt-Midaltan-na-36--Kak-rozhdeniyat-y-den-se-promeni--otkakto-stana-hertsoginya/144702/10/100", "text": "Кейт Мидълтън навършва 36 години днес. И макар че херцогинята на Кеймбридж вече е майка на две деца и очаква трето след няколко месеца, най-вероятно тя ще отбележи празника, заедно със съпруга си принц Уилям и няколко от техните приятели, точно като в добрите стари времена.   Вижте как Кейт е празнувала рождения си ден в миналото, което може да ни даде представа как планира да отбележи големия си ден тази година.   През 2009 г. Кейт празнува 27-ия си рожден ден. Това е и първият път, когато принц Уилям се смята, че е останал да преспи в семейния дом на Мидълтън, според Popsugar.   Няма данни за това дали двойката е трябвало да спи в отделни стаи. През 2010 г. Кейт празнува отново в дома на родителите си, в присъствието на Уилям.   През 2011 г. Кейт не планира огромно парти за рождения си ден. Никой не може да я обвини, тъй като й предстои кралска сватба само четири месеца по-късно, през април 2011 г.   Тя и Уилям празнуват у дома, готвейки се за сватбата на техни добри приятели в Йоркшир. 30-годишният си рожден ден Кейт (първият й като кралска особа) прекарва в компанията не само на новия й съпруг, но и заобиколена от известни холивудски звезди.   През 2012 г. тя присъства на кралската премиера на War Horse заедно с режисьора Стивън Спилбърг и актьорите Том Хидълт и Бенедикт Къмбърбач.   През 2013 г. Кейт празнува 31-ия си рожден ден, докато е бременна с принц Джордж. Това обаче не я спира да се забавлява. Тя гледа със семейството си и приятели представление на Cirque du Soleil в Royal Albert Hall.   През следващите години херцогинята често отбелязва празника си у дома със семейството. Вероятно е тя да направи същото и тази година.   Източник: Profit.bg", "date": "2018.01.09", "title": "Кейт Мидълтън на 36: Как рожденият й ден се промени, откакто стана херцогиня"}
{"url": "http://epicenter.bg/article/Sasipaha-ot-kritiki-zvezdite--koito-ne-byaha-v-cherno-na--quot-Globusite-quot-/144708/10/0", "text": ". Всички гости на церемонията се появиха с черни дрехи, вместо с бляскави тоалети. Звездите на Холивуд показаха своето отношение към сексуалните посегателства, за които се разбра в последните месеци.   И докато звезди като Анджелина Джоли, Рийз Уидърспун и Джъстин Тимбърлейк се появиха в най-добрите си черни ансамбли, няколко звезди не зачетоха протеста и сложиха ярки цветни рокли. И си навлякоха куп критики.   Една от тях беше Бланка Бланко. 36-годишната актриса се появи в силно изрязана червена рокля и упреците за „неподходящото й облекло”не закъсняха.    изглежда като неглижиране на цялото движение\", пише потребител. \r\n \r\n  \" - това бяха само част от туитовете.  \r\n \r\n Самата Бланко реагира с два туита. Единият гласеше: „Проблемът (със сексуалния тормоз бел.ред.) е по-голям от моята рокля”. В другата публикация тя казва, че червеният цвят е страст.   По-късно пред Fox тя заяви, че гневът срещу нея е „наранил чувствата й”, но това е цената да бъдеш част от филмовата индустрия.    също не уважи кампанията и се появи в прелестна рокля с дръзко деколте.   Към  групата на „бунтарите” се присъедини актрисата   както и президентът на Асоциацията на чуждестранната преса в Холивуд . Тя обясни, че се е облякла в червен тоалет от уважение към традициите на родната си Индия, където на такива събития не се слага черен тоалет.    , пише потребител.   Критики отнесоха и няколко звезди, които се появиха в черен цвят. Те бяха обвинени в лицемерие. Една от тях беше   Потребител на Twitter обаче припомня колко топли бяха отношенията й с продуцента Харви Уайнстийн, който стана известен като сексуалният агресор на Холивуд. \r\n \r\n", "date": "2018.01.09", "title": "Съсипаха от критики звездите, които не бяха в черно на \"Глобусите\""}
{"url": "http://epicenter.bg/article/Izhvarlete-vsichko-staro-i-nenuzhno-/144713/10/101", "text": "Днес ще бъде от осбено голяма важност да спазвате баланс между това, което желаете и реалните възможности да се случи на практика.    Денят е с пасивна карта при Път на живота 4, и реално всичко, което се случва ще бъде определено от собствените ви възможности. Не очаквайте помощ отвън или свише. По-реално ще бъде да разчитате на себе си.   Номерологичната карта активира повреди, ремонтни дейности, оплаквания и мнителност.   Благословията на деня позволява извършване на ремонти в дома, на сгради, почистване, миене, подържане на чистота. Може да планувате подредба на документи, шкафове и гардероби. Изхвърлете всичко старо и ненужно.   В следобедните часове и след 18.00 ч. акцентът ще бъде върху взаимоотношенията и партньорството. Денят свършва с правене на уговорки, тъга заради отношения и умора. Погрижете се за себе си, като извършите профилактика или преминете на облекчен хранителен режим.   Пийте повече вода и яжте само храни, които сте сигурни, че ви се отразяат добре.  ", "date": "2018.01.09", "title": "Изхвърлете всичко старо и ненужно!"}
{"url": "http://epicenter.bg/article/The-Guardian--V-Sofiya-posred-byal-den-e-ubit-vliyatelen-balgarski-biznesmen/144645/7/0", "text": "Собственикът на една от най-големите млечни компании в България е убит посред бял ден пред офиса на фирмата си. 49-годишният Петър Христов е застрелян на излизане от автомобила си в столичния квартал „Манастирски ливади“, пише The Guardian. Влиятелният бизнесмен е имал интереси в строителството, недвижимото имущество и туризма. Той е откаран в болница, където скоро след инцидента е починал. „В момента разследването тече. Лицето е 49-годишен български гражданин, бизнесмен“, съобщава комисар Ивайло Иванов от българската полиция. Няма коментар относно мотивите зад нападението. ", "date": "2018.01.09", "title": "The Guardian: В София посред бял ден е убит влиятелен български бизнесмен"}
{"url": "http://epicenter.bg/article/Opra-Uinfri---kandidat-za-prezident-prez-2020-g-/144649/7/0", "text": "Американската телевизионна звезда  произнесе  на церемонията по връчването на наградите  , когато тя получи наградата \"Сесил Б. Демил\" - \"Златен глобус\" за цялостни постижения. \r\n \r\n , че Опра Уинфри  ., предаде ДПА, цитиран от Дарик.   Актрисата, кино и телевизионна продуцентка, дългогодишна телевизионна водеща, изпълнителна директорка на собствена кабелна телевизия  и човек, подкрепял включването на силни женски образи в киното и телевизията. В речта си при приемането на наградата Опра обяви настъпването на нова ера за жените и момичетата, малтретирани от мъже.    много от които са в залата тази вечер, а и на някои забележителни мъже, които се борят  \", каза Уинфри, имайки предвид движението в социалните мрежи срещу сексуалния тормоз. Тя изтъкна и примера на жени, борили се за гражданските права в САЩ.  съобщи Блумбърг. Но нейният дългогодишен партньор каза, че тя не е изключила категорично тази възможност. \"Зависи от хората, които ще решат\", каза Стедман Греъм пред в. \"Лос Анджелис таймс\". А Си Ен Ен цитира двама приятели на 63-годишната медийна звезда, които казват, че т и че нейни приближени я подтикват да обяви това свое намерение.   Не за първи път има подобни спекулации за Уинфри. В интервю за Блумбърг от миналия март тя каза, че  липсата ѝ на опит в управлението може да бъде пречка пред нейното евентуално влизане в политиката.    и е популярна в САЩ благодарение на дългогодишното си шоу, носещо нейното име.", "date": "2018.01.09", "title": "Опра Уинфри - кандидат за президент през 2020 г.?"}
{"url": "http://epicenter.bg/article/Obyaviha-Tramp-za-vrag--1-na-svobodata-na-pechata-v-sveta-/144656/7/0", "text": "Американският президент Доналд Тръмп беше определен за държавния лидер, който повече от всеки друг подкопава свободата на печата в страната си. Това обяви в понеделник американският Комитет за защита на журналистите (CPJ), предаде БГНЕС.  \"За разлика от своите предшественици Тръмп постоянно пренебрегва позициите на националните медии и отказва да повдигне въпроса за свободата на пресата, когато тя бива подкопавана от репресивни лидери\", посочват от правозащитната организация, базирана в Ню Йорк. В обобщението си те изтъкват още, че по време на управлението на Тръмп \"Министерство на правосъдието е отказало да следва ангажимента си, насочен към защита на източниците на информация на журналистите, а Държавният департамент е предложил да се намали финансирането за международните организации, наблюдаващи приетите от света мерки в подкрепа на свободата на словото”.  Комитетът отправя упрек не само към Тръмп, но и към други западни лидери, че заради тях броят на гниещите в затвора журналисти е достигнал „рекордно високи нива“. По отношение на защитата на журналистите, организацията нарича турският президент Реджеп Тайип Ердоган „лидера, който най-агресивно използва антитерористичните закони в страната си срещу пресата“.  Под същото определение попада и египетският държавен глава Абдел Фатат ал Сиси.  Най-строгият контрол върху медиите пък се приписва на китайския президент Си Дзинпин, а най-голямото отдалечаване от принципите на свободата на пресата – на външния министър на Мианмар Аунг Сан Су Чи, която де факто е политически лидер на страната. Полският държавен глава Анджей Дуда пък е претендент за най-отявленият ренегат.  БГНЕС припомня, че откакто пое властта, Тръмп постоянно обвинява американските медии, че нарочно му се противопоставят, публикувайки неточна информация за него или тиражират т.нар. \"фалшиви новини\" срещу него.  През март месец миналата година държавният глава дори нарече някои от опониращите му медии (в. „Ню Йорк таймс“ и телевизиите CNN, NBC, CBS и ABC) „врагове на народа“.  На 2 януари тази година пък Тръмп се закани, че ще присъди награди на \"Най-нечестните и продажни медии на годината\". Те ще бъдат обявени следващата сряда, 17 януари.  ", "date": "2018.01.09", "title": "Обявиха Тръмп за враг №1 на свободата на печата в света "}
{"url": "http://epicenter.bg/article/Senzatsiya--Rusiya-zapochna-da-prodava-vtechnen-gaz-na-SASht--/144664/7/0", "text": "Първата партида втечнен газ от руския завод „Ямал СПГ“ вече пътува към САЩ. Сделката бе сключена, след като цените на газа на източното крайбрежие на САЩ скочиха до рекордните 6300 долара за 1000 кубични метра заради необичайните студове.  По данни на изданието „Комерсант“, танкерът Gaselys на френската компания Engie е тръгнал от британското пристанище Айл оф Грейн към американския терминал Everett, разположен до Бостън. Според източници от трейдърските среди, Gaselys транспортира именно руски втечнен газ.  Танкерът бе натоварен в британското пристанище, веднага след като в края на декември там бе разтоварен танкерът „Кристоф де Маржери“ с първата партида руски втечнен газ.  Gaselys трябва да пристигне в САЩ на 22 януари. „Комерсант“ пише, че „странната сделка“ е заради ръста на цените на газа по източното крайбрежие на САЩ до безпрецедентните 6300 долара за 1000 кубични метра.  До увеличението на цените на газа се стигна заради безпрецедентните метеорологични условия в САЩ, където огромни райони са сковани от арктически студове.   ", "date": "2018.01.09", "title": "Сензация! Русия започна да продава втечнен газ на САЩ! "}
{"url": "http://epicenter.bg/article/Blizo-200-dushi-ot-kalabriyskata-mafiya--quot-Ndrangeta-quot--sa-arestuvani-pri-operatsiya-v-Italiya-i-Germaniya-/144672/7/0", "text": "Близо 200 членове на калабрийската мафия „Ндрангета“ са арестувани по време на операция, провела се едновременно на територията на Италия и на Германия, предава Reuters, цитирана от \"Фокус\".  Италианските полиция съобщава, че по време на операцията е разбит влиятелен клан на „Ндрангета“ - мафиотска мрежа, която е базирана в южния регион на страната Калабрия.  Карабинерите съобщават, че операцията е проведена съвместно с германската полиция. Според тях кланът на семействата Фарао и Маринкол е проникнал в бизнес-средите на двете държави, особено в компании, свързан с виното, храните, събирането на боклука и погребалните услуги.  „Редица обществени служители са подозирани в корупция“, пише в официално заявление на италианската полиция, но не се уточнява дали само в Италия или също така в Германия.  По време на операцията са иззети активи на стойност от около 50 млн. евро.  Очаква се по-късно днес по време на пресконференция да се обявят допълнителни детайли.  ", "date": "2018.01.09", "title": "Близо 200 души от калабрийската мафия \"Ндрангета\" са арестувани при операция в Италия и Германия "}
{"url": "http://epicenter.bg/article/Iran--SASht-i-Izrael-4-godini-sa-podgotvyali-protestite/144678/7/0", "text": "Генералният прокурор на Иран твърди, че САЩ, Саудитска Арабия и Израел четири години старателно са подготвяли протестите в страната от последните седмици. Мохамад Джафари Монтазери, генерален прокурор на Ислямската република, цитиран от иранското информационно издание PARS, е заявил, че планът за провокиране на демонстрациите е тристранен, разработен от САЩ, Израел и Саудитска Арабия. Целта му била да дестабилизира Иран, който през последните месеци и години активно и по-важното, ефективно, се противопоставял на тероризма в Близкия Изток, а това спъвало плановете на посочените страни. В реч, произнесена в град Кума, южно от Техеран, главният прокурор на Иран е заявил, че основният  \"проектант\" на плана за разпространяване на протести и безпорядък в Иран е бившият ръководител на отдела за борба с тероризма в ЦРУ Майкъл Андрио. Назовавайки въпросния план \"Доктрина за продуктивна интеграция\", Монтазери е добавил, че разполага с неопровержима информация, че той е разработен в т. нар. \"Интелектуална стая\" на ЦРУ. След провеждане на задълбочени изследвания за определяне на \"слабите точки\" в иранското общество, въпросният мозъчен тръст на ЦРУ се е спрял на лозунгите \"не на корупцията\", \"не на скъпотията  и  високите цени\", както и  на включване в протестите на Съюза на пенсионерите. Прокурорът е отбелязал и, че ръководството на терористичната вътрешна иранска организация \"Мунафикин\" (в превод \"Лицемерите\") е участвало в разработката на тези планове. Той е добавил, че повече от 40 години ЦРУ се опитва да сее раздор и  да дестабилизира Иран, но тези планове непременно се проваляли и щели да продължат да се провалят, заради \"лоялността на иранския народ към идеите на Ислямската революция и любовта му към родината\".  ", "date": "2018.01.09", "title": "Иран: САЩ и Израел 4 години са подготвяли протестите"}
{"url": "http://epicenter.bg/article/Populist-i-uchen-v-bitkata-za-prezident-na-Chehiya/144679/7/0", "text": "Контрастите в президентските избори в Чехия тази седмица едва ли могат да бъдат по-очевидни. В единия ъгъл е действащият президент Милош Земан, обвиняван, че раздухва страх от мюсюлманите и бежанците, и преди време сравнил Европейския съюз с Варшавския договор. В другия ъгъл, главният му опонент е Иржи Драхош, 68-годишен професор по химия, който се придържа към умерен академичен тон, отбелязва БТА. Земан, който направи заявка за втори петгодишен мандат, изразява увереност, че отново ще победи. Преди първия тур в петък и събота неговият предизборен екип не използва реклами по телевизията. 73-годишният президент освен това отказва да участва в телевизионни дебати между претендентите. \"Неговата кампания е различна. Тя е нетрадиционна\", казва уважаваният изборен експерт Ян Херцман. По време на първия си мандат Земан посети всички региони на страната сякаш беше на непрекъсната предизборна обиколка. Той води също \"сравнително мащабна кампания\" чрез социалните медии, казва Херцман. \"С известно преувеличение човек може да си каже, че неговите поддръжници и онези, които гласуваха за Доналд Тръмп, много си приличат\", добавя политическият анализатор. Пенсионерите и хората с по-ниска квалификация клонят към подкрепа за кандидатурата на Земан. За разлика от действащия президент, Драхош не е цял живот политик. Името му стои върху дузина патенти, а от шест години той оглавява Чешката академия на науките. Негови опоненти го окачествяват като \"дестилирана вода\" - без цвят и вкус. Този имидж на сдържан човек обаче вероятно е култивиран съзнателно. \"Ако има някой, който може да победи Милош Земан на втория тур, това не е някой с много свои поддръжници, а по-скоро някой, който си е създал възможно най-малко врагове\", казва Херцман. Центърът за изследване на общественото мнение отрежда на Земан 32% на първия тур, а на Драхош 21,5%, при очакван балотаж между двамата на 26 и 27 януари. На първия тур има още седмина кандидати, които може да всеят объркване. Сред тях е бившият премиер Мирек Тополанек, чието правителство падна от власт през март 2009 г., докато страната беше ротационен председател на Съвета на ЕС. Михал Хорачек, предприемач и автор на текстове за песни, спечелил състояние чрез компания за залози, и бившият президент на автомобилните заводи \"Шкода\" Вратислав Кулханек също са кандидати. Изборите имат значение и за Европа. Земан се обръща повече на Изток, отколкото на Запад, през последните години, казва политологът Иржи Пехе. Най-скорошната му среща с руския президент Владимир Путин бе през ноември в Сочи. Ако бъде преизбран, Земан ще направи мощен екип с премиера Андрей Бабиш - популист, който през декември миналата години пое властта и нееднократно е критикувал германския канцлер Ангела Меркел за благосклонността й към бежанците. В рождественското си послание Земан повтори своите критики към ЕС, че не е съумял да опази външните си граници. \"Убеден съм, че концепцията за миграционните квоти ще свърши на бунището на историята\", каза той, обръщайки се по телевизията към нацията. \"Никой няма право да ни диктува кого да допускаме на наша територия\", заяви чешкият президент. Главният му съперник Драхош също се изказва срещу квотите за бежанци като \"съвсем неправилна идея и лоша стратегия\" от страна на ЕС. Но за разлика от действащият президент той е твърдо против произвеждането на референдум за членството на Чехия в съюза, а подкрепя и въвеждането на еврото, въпреки че наскоро анкета установи, че 85,2 на сто от чехите са против приемането на единната валута. Държавният глава на Чехия има до голяма степен представителни функции и не разполага с политическа власт. Наблюдатели обаче смятат, че президентът, чийто портрет виси във всяка класна стая, оказва голямо влияние върху общественото мнение. \"Президентът е смятан по-скоро за монарх\", казва Пехе. \"Предполага се, че той е не само представител, но и задава тона в дебатите по обществени въпроси\", добавя той. Драхош даде знак, че осъзнава колко много чехи биха предпочели човек от народа за държавен глава вместо учен, откъснат от живота. \"Ще каня от време на време на по бира важни политици\", каза той.  ", "date": "2018.01.09", "title": "Популист и учен в битката за президент на Чехия"}
{"url": "http://epicenter.bg/article/Amerikantsite-prevartyaha--Putin-ni-atakuva-s-klimatichno-orazhie---Video--/144684/7/0", "text": "Интересно видео се появи в Интернет. То показва замръзнали автомобили по улиците в американския щат Масачузетс. В коментарите под видеото се пояснява, че заради \"взривния циклон\" - изключително мощна буря - който предизвика рязко застудяване в САЩ, улиците са били първо наводнени, а след това замръзнали, хващайки в капан паркираните пред домовете автомобили. Досега клипът е гледан над 237 000 пъти.  Потребителите бурно реагират на краткото видео. Много от тях коментират, че настъпва нова ледена епоха. Други, обаче, обявиха \"взривния циклон\" за климатично оръжие на руския президент Владимир Путин, пише Русвесна.  \"Той (Путин, бел. ред.) разрушава американската икономика и инфраструктура\", убеден е топребител до ник Cattefaie Blæc.  \"Взривният циклон е руски агент. Това е руска авторитарна намеса в демократичния климат\", иронизира руснакът Сергей Корсак.  Коментаторите отбелязват, че нейбичайните студове в САЩ напомнят за сибирските студове, а някои направо го сравняват с апокалипсис. Други пък отбелязват, че в Русия такива студове са нормални.  \"Това е нещо като във филма \"Денят след утре\", отбелязва Rojs Rozentāls.  \"Красив апокалипсис за Америка\", пише Tessa Fieryphoenix.  Т.нар. взривен циклон се развихри над САЩ от 4 януари. Невиждан студ и ураганни ветрове връхлетяха Съединените щати. Синоптиците нарекоха явлението циклон-бомба. Вятърът достига повече от 110 километра в час и остави поне 65 хиляди домакинства без ток. Летищата JFK и Ла Гуардиа в Ню Йорк бяха затворени заради лошото време, а в щата Ню Йорк е обявено бедствено положение. Училищата не работят, а хората се запасиха със стоки от първа необходимост.  За първи път от почти 30 години във Флорида заваля сняг. В почти всички щати по Източното крайбрежие има издадено предупреждение за опасно време.  Причината за безпрецедентно лошото време е циклон, наречен от синоптиците \"бомбогенеза\" - район с бързо спадащо ниско атмосферно налягане.    ", "date": "2018.01.09", "title": "Американците превъртяха: Путин ни атакува с климатично оръжие! (Видео) "}
{"url": "http://epicenter.bg/article/Polskiyat-premier-otstrani-ot-postovete-ministrite-na-vanshnite-raboti-i-na-otbranata/144688/7/0", "text": "Министър-председателят на Полша Матеуш Моравецки свали от постовете им министъра на външните работи Витолд Вашчиковски и на отбраната Антони Мачиаревич, предава AFP, цитирана от \"Фокус\".  Смята се, че така правителството на Полша се опитва да подобри отношенията си със своите партньори в ЕС.  По време на мащабните рокади в полското правителство е свален и министърът на околната среда Ян Шишко.  Все още не е обявено кой ще застане на мястото на свалените министри.   ", "date": "2018.01.09", "title": "Полският премиер отстрани от постовете министрите на външните работи и на отбраната"}
{"url": "http://epicenter.bg/article/Snezhni-buri-blokirat-vtori-den-13-hilyadi-turisti-v-shveytsarskiya-kurort-Tsermat-/144700/7/0", "text": "Около 13 хиляди туристи са блокирани вече втори ден в швейцарския курорт Цермат заради обилните снеговалежи, съобщава британският вестник Guardian, цитиран от \"Фокус\".  В официалната интернет страница на курорта се казва, че „в момента не е възможно да се влезе или излезе от Цермат“, като всички скиорски писти и лифтове остават затворени.  Посетителите са помолени да останат в къщите си, съществува и риск от лавини. Електричеството към момента е възстановено след по-ранните аварии, предизвикани от снега.  В туристическото село, разположено недалеч от връх Матерхорн обикновено живеят около 5500 души, като 13 хиляди е капацитетът, който курортът може да поеме.  Към момента всичко е спокойно и няма паника сред посетителите, съобщиха местните власти.  Очаква се нова информация по-късно във вторник.  ", "date": "2018.01.09", "title": "Снежни бури блокират втори ден 13 хиляди туристи в швейцарския курорт Цермат (Видео)"}
{"url": "http://epicenter.bg/article/TV-legenda-otpraznuva-80-godini-zhivot-i-15-000-rabotni-dni-v-mediite/144715/6/0", "text": "Стефан Велев, програмен директор на Българската телевизия от екипа на Иван Славков, между 1970 и1978 година, отпразнува 80-ия си рожден ден в гранд хотел „София“.   Тв легендата отбеляза още две впечатляващи годишнини – 60 лета трудов стаж в областа на културата и информацията, или 15 000 работни дни в българските вестници, радио, телевизия.   В безкрайния, но достоен списък на работните му места влизат информационни агенции, опера и театър, изграждането на НДК, реставрацията на Народния театър и Пловдивския дом на културата.   На тържеството, събрало близо 100 приятели, роднини и колеги, присъстваха  и вицепрезидентът Йлияна Йотова, бившият министър на културата Георги Йорданов, бившият заместник-министър на културата, ексдиректор на БНТ и кинематографията Павел Писарев и бившият ни посланик в Япония Румен Сербезов. Тома Томов, Валерия Велева и други колеги от телевизията вдигнаха наздравици за рожденика.   \"Радвам се,  че по повод на моята поява на този свят преди 29 200 дни и 14 часа сте тук, за да мога сега да Ви кажа: \"Не бяха лесни тези хиляди дни, но във всеки един от тях ние останахме добри, почтени и близки хора!“, заяви Стефан Велев.   фотограф: Антон Марков", "date": "2018.01.09", "title": "ТВ легенда отпразнува 80 години живот и 15 000 работни дни в медиите"}
{"url": "http://epicenter.bg/article/Prof--Dimitar-Ivanov--Premierat-Borisov-se-dvizhi-v-pravilnata-posoka-za-Turtsiya/144668/11/0", "text": "\"Турция и България са съседи, Турция е силна и важна държава за нас и за целия регион на Черноморието и на Балканския полуостров. И всъщност посоката, по която се движи премиерът Борисов, е правилната. Точно така трябва - с баланс, с добра дума, с опит за анагажиране на другата страна към общите проблеми на сигурността, на борбата с тероризма. Така че, тук тактиката на министър-председателя е правилна.\" Това заявява историкът и издател проф. Димитър Иванов в интервю за \"Канал 3\". В него той коментира актуалните въпроси на деня - визитата на Бойко Борисов в Турция, разглеждането от МС и вероятната ратификация на Истанбулската конвенция, ужасното шесторно убийство в Нови Искър. Българите не са готови да приемат пола като социална, а не като биологична категория, убеден е проф. Иванов.   Проф. Иванов коментира и речта на почетния председател на ДПС Ахмед Доган пред актива на движението преди Коледа. От последната реч на Доган за разлика от предишни, няма да последва нищо реално, твърди той.     - Аз не съм криминалист, това са особен вид престъпления и без информация какво да коментирам. Но генерално ме смущава цялостната организация на операцията. Нарушават се принципи на оперативната работа - секретност, конспиративност, прекалено много шум се вдига, прекалено много лица дават изявления. Суматоха настъпи с участието на журналистите, които се смесват с полицейските сили. И това някакси дезинформира обществото или поне го информира в различни посоки. Второто, което е, при всяка оперативна комбинация първо се издигат определени версии и започва методически да се работи по няколко версии. В случая започна да се работи само по една версия и се налагаше само тя. - И трето. Започна още от началото да се чувства разнобой в изказванията на ангажираните институции. Но в края на краищата, всяка работа, която завърши добре, е добра. Да се надяваме, че в случая са уцелили правилната версия и се движат по нея. Какво ще излезе, не мога да гадая. Би било непрофесионално, ако се опитам да коментирам неща, за които нямам достатъчно информация. - Това няма значение дали е със заглушител, или без заглушител, защото самоубийството е акт на отчаяние, на безизходица, с какво се извършва вече, няма значение. Още повече, че ако той е ползвал същото оръжие със заглушител, значи той си го носи постоянно със себе си със заглушител. - Според мен не може. Това е една от слабите страни, поне на изявленията, които се правят. Толкова бързо... Те твърдят за 19 експертизи. Но пак Ви казвам, не се наемам да коментирам, защото нямам достатъчно информация и не съм компетентен като профил в тежките криминални престъпления. Но слабостите в издирване на лица от престъпния контингент са налице. Тази дейност в МВР трябва да се подобри, а не органите да се движат след събитията. - Вън от прекалено приповдигнатия тон при отразяването в медиите, това е един положителен акт. Турция и България са съседи, Турция е силна и важна държава за нас и за целия регион на Черноморието и на Балканския полуостров. И всъщност посоката, по която се движи премиерът Борисов, е правилната. Точно така трябва - с баланс, с добра дума, с опит за анагажиране на другата страна към общите проблеми на сигурността, на борбата с тероризма. Така че, тук тактиката на министър-председателя е правилна. - Този въпрос има две страни. Единият е чисто религиозният. Ние знаем голямата привързаност на президента Ердоган към твърдия ислямизъм, включително и в неговите не само верски, но и светски проявления. Втората страна обаче е да гледаме на религиозните паметници като на паметници на културно-историческото наследство и това е положително. И не би имало нищо лошо, ако ние със съвместни усилия с турската държава възстановим или поддържаме паметници на културно-историческото наследство от ислямския период в България. Това не са само джамии - това са мостове, хамами, медресета  . - Бившият министър Вежди Рашидов обяви, че ние сме възстановили джамията в Стара Загора, в известен смисъл и джамията в Пловдив. Преди години беше реставрирана Томбул джамия в Шумен, която е една от най-големите джамии в европейската част, мисля, че е втората след одринската. Това са ценни обекти и трябва да се поддържат. - По принцип изказванията на Ахмед Доган са от такъв характер, че в тях да има няколко пласта и всяка от страните, в зависимост от своя интерес, да ги тълкува в своя полза. В случая той просто направи една политическа изява в края на годината, а всъщност от тази му реч, за разлика от предишни, няма да последва нищо реално, още повече, че стана ясно, че ДПС ще подкрепи вота на недоверие, който инициира БСП. Няма фундаментален характер изказването на Доган, освен призива му към бившите разколници от партиите на Касим Дал и Лютви Местан, редовите, да се върнат към Движението за права и свободи. Всъщност, това е послание, което има вътрешнопартиен и вътрешноетносен характер. - Определена част от тях - да, ще се върнат, тъй като не виждат перспектива за себе си в другите две структури. Местан, въпреки външната помощ от Турция, не успя да реализира политическия си замисъл. И ще ги приемат, защото идват местни избори, а всеки се бори за електорат. Още повече, че ГЕРБ настъпва в смесените региони и откъсва тези общини от влиянието на ДПС, а те са заинтересовани да си върнат избирателите. - По-скоро опозицията не е готова и това се вижда, въпреки недоволството от управлението на ГЕРБ. В политиката има един синдром на омръзването - колкото и добре да управляваш, колкото и добре да се представяш, когато това е продължително време, омръзваш на хората. Едни и същи лица, едни и същи думи, едни и същи обещания, така че процесът е обективен. Но проблемът в опозицията, и по-специално в БСП, е липсата на комплекс от политики, които да бъдат предложени - в социалната сфера, в икономическото развитие, във външната политика и липсата на екипи, които да осъществят тези политики, когато дойдат на власт. Тъй като едно е да си в опозиция, съвсем друго е да си на власт. Когато си на власт, трябва да имаш ясна идея и да можеш да я провеждаш на практика. - Не са били, никога не са били за ратифицирането. Няколкото там, трима-четирима евродепутати от ПЕС, са гласували в европарламента, но това не е официална позиция на Българската социалистическа партия. БСП не е имала досега официална позиция. Едва сега Изпълнителното бюро чрез Корнелия Нинова обяви позицията си, но тя предстои да бъде утвърдена на Национален съвет, тъй като той е легитимният орган. - Ами щом са загатнати, значи присъстват. И всъщност, ако нещо ме смущава, това е неяснотата в текста на предложената конвенция. Тя трябва да е по-конкретна и да е съобразена с различните цивилизационни модели и с ценностите на тези модели. Никой не е задължен да възприема механично и без обсъждане чужди модели на поведение. Защото специално по този въпрос за половете, за джендър организациите, един е манталитетът на англосаксонския цивилизационен модел – на Северна Европа, друг е манталитетът в Южна Европа, трети е в Азия, четвърти е в Русия. И затова, от неяснотата на конвенцията, от двузначието, с което може да се тълкува, произтичат и тези различни тълкувания, които стават повод за конфронтация вътре в обществото. Аз мисля, че нашето общество не е готово да приеме тълкувание за пола като социална категория, а не като биологична.  ", "date": "2018.01.09", "title": "Проф. Димитър Иванов: Премиерът Борисов се движи в правилната посока за Турция"}
{"url": "http://epicenter.bg/article/Yanush-Bugayski--Moskva-razdelya-Balkanite--da-razkriem-mediite-i-firmite--raboteshti-za-Kremal--/144696/11/33", "text": "Москва, чрез пропаганда и провокации, ще продължава да създава напрежение между Сърбия и Черна гора, но и между останалите съседи на Балканите. Това каза американският експерт от \"Центъра за анализи на европейската политика\" Януш Бугайски. Според него Русия ще се опита \"от всички двустранни спорове между страните от Югоизточна Европа да направи латентен конфликт\".  \"Чрез противопоставяне на съседите, Москва може да увеличи позицията си на Балканите, но и в централна Европа... Държавите от региона трябва да водят три политики, за да се противопоставят на стратегията на Владимир Путин \"разделяй и владей\". Първо, трябва да подобрят съзнанието на обществото за информационните и политически атаки на Кремъл. Второ, трябва да се създадат двустранни работни групи между съседите от учени и експерти от областта на киберпропагандата, за да се защитят от атаките. И трето, всички опити от пропагандната война на Кремъл трябва да се споделят и доразвиват като регионални инициативи и по-специално в информационния сектор, подчерта Бугайски пред черногорското издание \"Побийеда\".  Според него дългогодишните спорове в региона няма да изчезнат за една нощ, но нито една държава не трябва да позволи те да се използват от трета страна. Всички правителства на Балканите трябва да сътрудничат със САЩ и ЕС чрез ефикасни регионални стратегии, където разузнавателните служби ще си разменят информации, ще работят заедно за киберсигурността, в борбата срещу корупцията и контрола на банковите сметки.  \"Институциите трябва да разкрият партиите, фирмите, неправителствените организации и медиите, които сътрудничат на Кремъл\", каза Бугайски, като изрази надеждата, че през следващите 10 години регионът ще стане част от ЕС и НАТО.  \"ЕС може би не е идеалната структура за страните, които са част от него, но за страните кандидатки той гарантира икономически и политически просперитет. Категорично твърдя, че за Западните Балкани няма алтернатива, защото алтернативата е конфликти, нестабилност и изолационизъм\", каза още Янош Бугайски.   ", "date": "2018.01.09", "title": "Януш Бугайски: Москва разделя Балканите, да разкрием медиите и фирмите, работещи за Кремъл! "}
{"url": "http://epicenter.bg/article/SASht-prez-1945-a--Tryabvat-ni-466-atomni-bombi-i-kray-na-SSSR/144707/11/0", "text": "Веднага след приключването на Втората световна война в САЩ е разработен детайлен план за ядрен удар срещу СССР. Това показват разсекретени документи на генерал Лесли Гроувс с дата 15 септември 1945 година, пише \"Дейли стар\". В тях е пресметнато, че за унищожаването на СССР ще са необходими 466 атомни бомби, а като цели американските военни са избрали 66 населени места на територията на своя евентуален противник. За основните градове на СССР са отделени 204 бомби, а още 20 бомби е било предвидено да бъдат хвърлени над военни обекти. Заради така наречения \"коефициент на ефективността\" и пълно гарантиране на успеха на атаката, военните са предвидили общо 466 атомни бомби. Планът на САЩ е съставен четири години преди Москва да изпита собствена атомна бомба и визира тогавашното разположение на силите. Създаването на толкова бомби също не е лесна задача, като се има предвид, че през 1946 година в разположение на американската армия са били едва 9 атомни бомби и 27 самолета Б-29, които са могли да пренасят това оръжие.  ", "date": "2018.01.09", "title": "САЩ през 1945-а: Трябват ни 466 атомни бомби и край на СССР"}
{"url": "http://epicenter.bg/article/Valeriya-Veleva--Kak-pravitelstvoto-na-Borisov-vleze-v-kapana-na-lesbiykite-/144710/11/0", "text": "Нямам разумно обяснение защо точно сега кабинетът прие да взриви обществото с искането за ратификация на Истанбулската конвенция. Сякаш се търсеше някакъв знак –    И вече седмица с него лягаме и ставаме. Стовариха го на главите на българите с мотива – искат го от Брюксел, трябва да покажем „модерно“ евромислене на старта на европредседателството. Опаковаха го с благородната идея за равенство на половете и защита на жените и децата от всякакъв вид насилие чрез разпоредбите на 81 члена с множество алинеи в 32-страничния документ, озаглавен „Конвенция на Съвета на Европа за превенция и борба с насилието над жени и домашното насилие“. Едни от министрите го видяха и застанаха на пътя Му - гласуваха против ратификацията на Конвенцията. Другите послушаха Цецка Цачева и Екатерина Захариева и присърце приеха да Му отворят пътя и да го настанят удобно в живота на българите.  Лиляна Павлова призна, че не всички министри са чели документа, но не стана ясно кои са те и как може министри да гласуват документ, който променя базисни понятия в мирогледа на човека и от който ще следват съществени промени в българското законодателство.  Това оставяме на съвестта им.   Още в член 3, ал.„в“ Конвенцията дава следното определение, което е фундаментът на документа:    Осмислихте ли? Това влиза в крещящо противоречие с базовите ценности на християнската религия, на традиционния български морал и на българските закони, според които полът е биологичен белег. , но и води след себе си последици, за които като общество не сме готови.  Преведено на битово ниво това означава, че всеки мъж може да си определи социална роля на жена и обратно и останалите в обществото трябва да се съобразяват с техните лични представи за пола им.     Още през 1990 година тя обяснява, че    Но за измислянето и налагането на тази джендър-идеология Джудит Бътлър е възнаградена през 1999 г. с Brudner Prize на Йейлския университет, а през 2008 г. е отличена с Andrew W. Mellon Award, което вкарва в личната ѝ сметка 1,5 млн. долара! През 2012-а тя получава наградата „Теодор В. Адорно” и още 50 000 евро! \" \", пише Габриеле Куби в книгата си „Глобалната сексуална революция”.  Значи Дяволът си е свършил работата.  От чл. 4, ал 3 на документа получаваме още един удар – ако не сме разбрали, трябва да ни стане ясно, че  Забелязвате ли как понятието „социален пол“ е наредено до думичката „пол“, за да стане ясно, че „социален пол“ няма нищо общо с традиционното разбиране за пола като родов белег?   Но е прието от 9 министри от кабинета на Борисов! И те с пълно съзнание го пращат на парламента да го гласува!  Приел го е и самият Борисов! И иска от депутатите на ГЕРБ също да го приемат!  , които безприкословно приемат всички нареждания на евробюрократите. Това може да е обяснение, но не е извинение.  Под маската за защитата на жените от насилие Конвенцията нанася удар върху християнския мироглед и всички традиционно мислещи европейци. А пък Цачева и бившият правосъден министър Екатерина Захариева, която подписа Конвенцията, са се консултирали единствено и само с НПО-та, които са с пристрастия в посока на легализирането на еднополовите бракове у нас. И изобщо не искат да вземат под внимание аргументите против документа. Не са се обърнали и към Църквата, която брани християнските ценности за брака, мъжа и жената, а Конвенцията гази като с ботуш тези ценности.   Документът е създаден през 2011 година. В много от страните, които са го приели, продължават тежките дебати. В Румъния, където Конвенцията се промуши, са събрани 3 милиона подписи са нейното анулиране. Никой не ни задължава да следваме държавите, които прегърнаха еднополовите бракове. Тогава защо бързаме да наложим норми, които са против мисленето на българина? Фактически това е джендър-терор - или ме приемаш такъв, какъвто аз се виждам, или ще те съдя!    В нашето законодателство \"социален пол” не съществува, но Цачева вече обяви, че вече се подготвят законодателни актове за синхронизиране на законите ни с Конвенцията. Преди парламентът да се е произнесъл!  и няма предвид пола като „социална роля“.   Превръщането на „социалния пол“ в норма в името на европейските ценности означава да приемем, че сме безполови и да се съобразим с джендър-законодателството, което ще доведе до посегателство срещу хората и съществуващите обществени норми и ще предизвика сериозни обществени колизии. . Така фактически ще се стигне и до промяна на Конституцията, макар в момента Захариева да отрича това.    Българското общество не е готово да се подчини на лесбийската философия и ще накаже всеки, който се опитва да му я пробутва   Ако в един еднополов брак „майката“ и „бащата“ си менкат, както им дойде „половата социална роля“, как ще реагират институциите? Ами децата?  Ще може ли със съдът да отнема пола на даден индивид, ако той не изпълнява „социалната си роля“? Може ли по същия начин индивидът да определя не само пола си, но и възрастта си?    Депутатите от ГЕРБ бягат като ужилени от тези въпроси.  Симеон Сакскобургготски загуби властта не заради 800-те дни, а защото посегна на горите и на връх „Мусала“.   В САЩ вече има искания от организации, откъдето идва и джендър доктрината - като се родят децата да не се пише пола им, а те да си го решат като пораснат. Уродство, наистина! Истанбулската вменява в дълг на страните, които са я ратифицирали, да внедрят нейните постулати на всички нива в образователната система.   и обратното, нормалните хора ще започнат да изтеглят децата си от училище. Това не е ли дискриминация? Това ще е взрив!   Ами в детските градини? Има примери в САЩ, където при най-малките отиват транссексуални, облечени като феи, и обясняват на малчуганите, че мама може да е татко и обратното.   Абсурдно е, нали!  Но е възможно.  В сградата на ЕС в центъра на София на вратата на тоалетната има рисунка на три човечета. Къде да влезе жената, къде мъжът? И кой ще контролира този процес? . Но българското законодателство е защитило равноправието между половете и жертвите на домашно насилие в Наказателния кодекс, в Закона за защита от домашно насилие и в Закона за закрила на детето. Нормите на Конвенцията ги има в нашите закони. Тогава какво ни налагат?   Ако в една дамска тоалетна или в съблекалня нахлуе мъж, който се е самоопределил като жена, това ще се третира ли като насилие върху нормалните жени? Този „социален мъж“ може ли да бъде изгонен от женската тоалетна? Не, ако приемем Конвенцията. Нещо повече, ако върху „социалния мъж“ бъде упражнено насилие от нормалните хора, той може да потърси защита от съда. Ето защо се променят законите  ни сега.   И искат от нас да го приемем.     правителството да отложи внасянето на Конвенцията в парламента като се обясни на европосланиците, че българското обществото не е готово да приеме тези норми. Вече седмица след решението на кабинета, Конвенцията още не е пристигнала в парламента, което означава, че може би върви някакъв процес на вразумяване. Или пък на измисляне на хватки, с които да приспят вниманието.  ако Конвенцията влезе в парламента, депутатите да я отхвърлят. БСП, ОП и вероятно \"Воля\" ще гласуват „против“, но това не е достатъчно. С подкрепата на ГЕРБ и ДПС Конвенцията може да бъде ратифицирана.   –   И да помисли как ще го приемат избирателите му в региона. Представям си и нивото на дебатите!?!  Конвенцията да бъде ратифицирана от парламента със съпровождаща Декларация за резерви. Тук обаче има една уловка. Според чл.79,79 резервите важат за пет години. Ако след пет години начело на българското Министерство на правосъдието, застане например   И тогава промяната на Конституцията става задължителна. , ако все пак Конвенцията бъде приета, тя ще отиде в Конституционния съд. Ако той каже, че българската конституционна идентичност не ни позволява да я приемем, въпросът приключва. Европейското право не може да се поставя над конституционното право на страните. Това е последната спирачка пред безумието. И накрая. Връщам се пак на началото.  Защо ни налагат нещо „отгоре“ без широк и информиран дебат в обществото? И защо безропотно се съгласяваме да променяме \"чипа\" на българина? Защо посягаме на ценности? Защо ни налагат норми, които дълбаят разделителни линии? \"Социалният пол“ ли ни е проблемът сега - наред с бедността, демографията, корупцията, стрелбите по улиците? Проучили ли сме как хората ще реагират? Наистина ли правителството е готово да жертва социалната стабилност в името на \"социалния пол\"?   Подчинил се на лесбийската идеология! Изборът е негов. И няма как да обясни, че не е искал, но са го задължили. Историята не прощава.", "date": "2018.01.09", "title": "Валерия Велева: Как правителството на Борисов влезе в капана на лесбийките "}
{"url": "http://epicenter.bg/article/Tazhna-statistika--Tri-trupa-za-tri-dni-v-Kazanlak-/144655/3/0", "text": "Трима души се самоубиха в Казанлък през последните три дни, предава кореспондентът на БГНЕС за града. В рамките на по-малко от 12 часа, вчера двама са намерили смъртта си на релсите, а млад мъж е скочил от терасата на апартамента си ден преди Богоявление.  Самоубиецът Минко Лалев е бил криминално проявен и е имал проблеми с наркотиците, вероятно това е причината да скочи от терасата си на блок 48 в квартал \"Изток\".  Другият случай пък е свързан с 56-годишна жена, която около 17 часа вчера се е хвърлила на релсите пред бързия влак София - Бургас. Тя се качила на близък до жп линията гараж в кв. \"Васил Левски\" и когато влакът приближил, тя се хвърлила от там. Загинала е на място.  Часове след като бе пуснат наново железопътния транспорт, втори самоубиец се хвърли на релсите в близост до мястото където се самоуби жената. За около 6 часа движението на влаковете беше възстановено.  Тъжната статистика е три трупа за три дни в Казанлък, който вчера чества 140 години от освобождението си от турско робство.  ", "date": "2018.01.09", "title": "Тъжна статистика: Три трупа за три дни в Казанлък "}
{"url": "http://epicenter.bg/article/Mazh-ubi-zhena-si-v-Silistra/144657/3/0", "text": "Окръжната прокуратура привлече като обвиняем мъж, убил жена си по особено мъчителен начин и с особена жестокост, съобщиха от пресцентъра на Апелативна прокуратура - Варна.   69-годишният Джебраим С. е задържан за срок до 72 часа с постановление на Окръжната прокуратура в Силистра, след като е бил привлечен като обвиняем за убийството на съпругата си В.А. на 67 години.   Обвинението срещу него е за убийство по особено мъчителен начин и с особена жестокост. Престъплението се наказва с лишаване от свобода от 15 до 20 години, доживотен затвор или доживотен затвор без замяна.   Сигналът за открито тяло на жена в дуловското село Окорш е получен вчера, 8 януари 2018 г. При огледа на тялото са открити наранявания, причинени по насилствен начин. Назначени са експертизи. Окръжната прокуратура в Силистра ще внесе искане в Окръжния съд в града за вземане мярка за неотклонение \"Задържане под стража“ спрямо 69-годишния Джебраим.", "date": "2018.01.09", "title": "Мъж уби жена си в Силистра"}
{"url": "http://epicenter.bg/article/Politsaite-prodalzhavat-s-protestite-ot-11-yanuari-/144659/3/0", "text": "Синдикална федерация на служителите в МВР (СФСМВР) продължава своите протестни действия с исканията за увеличение на 15% на основните възнаграждения на работещите в МВР, обвързване на заплатите със социалноизмерим показател и нов Закон за МВР. Първата серия от протести ще се проведе на 11 януари 2018 г., съобщиха от синдиката на страницата си във Фейсбук.  СФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС.  В часовия диапазон 16.30 – 17.00 часа, протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов“.  Следващата дата, на която ще протестират членовете на СФСМВР е 25 януари 2018 г., когато ще се поведе и срещата на министрите на вътрешните работи от ЕС в България. Протестът ще започне в 11.00 часа в района на НДК. Успоредно с това, СФСМВР продължава своята кампания с билбордове, съдържащи послания към пристигащите делегации.  От синдиката вече поставиха билбордове на ключови места в столицата по маршрута на делегациите към НДК. На тях с надписи на български и английски език се обяснява за за ниското заплащане на полицаите у нас. \"Служителите в МВР са по-ниско платени в сравнение с техните колеги в ЕС. Тяхната основна заплата е само 340 евро\", пише на билбордовете.  ", "date": "2018.01.09", "title": "Полицаите продължават с протестите от 11 януари "}
{"url": "http://epicenter.bg/article/Novi-razkritiya--Ubitiyat-Petar-Hristov-se-pritesnyaval--che-spetssluzhbite-go-razsledvat-/144661/3/0", "text": "Дни преди да бъде убит, бизнесменът Петър Христов бил сериозно притеснен, че спецслужби го разследват. Дори споделил пред свои приятели, че срещу него активно се събира информация в МВР и ДАНС, пише \"Труд\".  „Знам, че срещу мен има много информация и справки. Страхувам се да не ме вкарат в затвора. Но за какво могат да ме осъдят? За корупция…?”, питал се пред свои приближени Христов. Познати на крупния бизнесмен разказват още, че той често и на публични места изтъквал, че е помогнал и благодарение на него са направени разкритията срещу „Наглите” и „Килърите”.  Кметът на Самоводене Николай Милаковски познавал Петър Христов от дете. Жителите на великотърновското село Самоводене, където Христов е израснал и където живее майка му Момка Манолова, още не могат да повярват, че никога вече няма да видят предприемача.  „С Петър се познаваме от деца. Съученици сме и сме израснали заедно. Семейството му имаше голямо стопанство с животни, земеделски земи. От малък беше непрекъснато във фермата и по нивите. Беше много работен”, разказва кметът на Самоводене, което е на около 5 км от Велико Търново Николай Милаковски.  Самият Милаковски също е бивш военен и също е завършил Сержантското училище в Горна Оряховица „Георги Измирлиев“. Когато разформировали Транспортни войски, където служел Милаковски, Петър Христов му подал ръка и го назначил в своята фабрика  „Той сам реши да се откаже от военната служба и се залови с бизнес. Постигна много. Преди 15 години, работих при него във фабриката, преди да стана кмет. Не съм имал намерение, но когато съкратиха Транспортни войски, първата ми реакция беше да се обадя на Петър Христов, който ме взе на работа и след това на изборите се кандидатирах и станах кмет. И когато стана богат и имаше власт, не се самозабрави. Поне два пъти в месеца идваше да види майка си в Самоводене и не пропускаше да се отбие в кметството”, разказва Милаковски.  Управникът сподели още, че Христов е направил много за Самоводене. Преди година дал 14 000 лева, с които била изградена модерна детска площадка. Инвестирал в обновяването на селото.  ", "date": "2018.01.09", "title": "Нови разкрития: Убитият Петър Христов се притеснявал, че спецслужбите го разследват "}
{"url": "http://epicenter.bg/article/Nyama-i-sleda-ot-ubietsa-na-biznesmena-Petar-Hristov/144665/3/0", "text": "Няма и следа от стрелеца, който вчера уби Петър Христов. Ще бъдат проверени всички конфликтни точки в бизнеса на Христов и на всички дружества, в които е участвал. Най-вероятно водещият мотив е разчистване на бизнес интереси, съобщи БНТ.   Съпругата и децата му са разпитани, ще бъдат иззети записи от охранителни камери в района на убийството. Разпитите продължават и днес.   49-годишният бизнесмен Петър Христов беше застрелян с няколко куршума пред офиса си, който се намира в близост до голям търговски център.   Според източници на БНТ стрелецът е произвел осем изстрела. Три куршума улучват Христов в корема, три в тила, един в главата и един във врата. Килърът е използвал малокалибрено оръжие. Разследващите все още установяват позицията на стрелеца. Една от версиите е, че изстрелите са произведени от строежа, който се намира срещу офиса на Христов.   След направения оглед от МВР заявиха, че няма информация убитият бизнесмен да е получавал заплахи. Основните версии са свързани с бизнеса му.", "date": "2018.01.09", "title": "Няма и следа от убиеца на бизнесмена Петър Христов"}
{"url": "http://epicenter.bg/article/Sled-ubiystvoto-na-Petar-Hristov--Svetovni-medii-s-unishtozhitelni-komentari-za-Balgariya/144674/3/0", "text": "Убийството на бизнесмена Петър Христов получи широк отзвук в редица световни агенции. Собственикът на една от най-големите млекопроизводителни компании в България е бил застрелян и убит през деня, пише британският вестник „Гардиън“. “Убийството идва само няколко дни, след като България – най-бедната и корумпирана страна в Европейския съюз, пое 6-месечното ротационно председателство на Европейския съюз“, пише изданието. Медията цитира информации за убийството на Петър Христов и подчертава, че той е близък до високопоставени лица от ГЕРБ. „Убийството идва при внимателното разглеждане от Брюксел, която критикува България, че не се бори достатъчно с престъпните банди и корупцията. Преди три седмици данъчен служител бе прострелян в колата си в центъра на София“, пише още „Гардиън“. Петър Христов помогнал за залавянето на банда, която стояла зад серия отвличания по време на първия мандат на настоящия министър-председател Бойко Борисов, казва Euronews. “Според Европейската комисия, наскоро организираната престъпност в страната стана „по-малко видима“ и е по-малка заплаха за стабилността, отколкото в миналото. Въпреки това, борбата срещу корупцията е област, която е видяла най-малък напредък“, посочва медията.   Съобщения за вчерашното убийство в София бяха публикувани и в агенциите \"Ройтерс\" и \"Асошиейтед прес\".", "date": "2018.01.09", "title": "След убийството на Петър Христов: Световни медии с унищожителни коментари за България"}
{"url": "http://epicenter.bg/article/Petar-Hristov-e-ubit-s-kartechen-pistolet--Skorpion-/144681/3/0", "text": "Оръжието, с което вчера беше убит бизнесменът Петър Христов, е чешки картечен пистолет \"Скорпион\", съобщи БНР, като се позовова на свои източници от МВР. Предстоят обаче и съответните полицейски експертизи, които да потвърдят това заключение.   На мястото на убийството са открити седем гилзи. Освен версиите, свързани с бизнеса и личния живот на Петър Христов, се проверява и дали убийството е извършено заради оказвано от него съдействие за разкриване на тежки престъпления.   В момента шефовете на МВР лансират тезата, че Христов е жертва или на разбитите групи за отвличания и убийства \"Наглите”, или на „Килърите”. До този момента, обаче в  оперативните служи не е постъпвала такава информация.    Новината за убийството на Петър Христов намери място и в емисиите на световните информационни агенции.", "date": "2018.01.09", "title": "Петър Христов е убит с картечен пистолет „Скорпион“"}
{"url": "http://epicenter.bg/article/Pet-ot-nay-karvavite-masovi-ubiystva-v-Balgariya--VIDEO--/144691/3/0", "text": "Шесторното убийство в Нови Искър се нарежда сред най-масовите криминални убийства в страната ни.  Вижте 5 подобни случая в новата история на България:    През лятото на 2000 г. Вълчи дол е потресен от ужасна трагедия, причинена от едно от най-зверските престъпления в българската история. 22-годишният Георги убива бившата си приятелка - 17-годишната Галина и нейните братовчедки Ралица и Анастасия, на 15 и 13 години. Причината е ревност.  Георги излежава доживотна присъда в затвора в Белене.  На 20 септември 2011 г. трима души са убити, а една жена е в тежко състояние след спор за имот в Ябланица. Скандалът се разразил в семейна вила в града между 73-годишния Гаврил Петков и семейството на 70-годишната му сестра. Докато семейството на сестрата вечеряло, Гаврил Петков внезапно нахлул в къщата им и открил огън срещу тях. На място издъхват племенникът на стрелеца Иван и неговият син – Теодор, на 15 години. Лекарите не успяват да спасят и живота на 70-годишната Цветанка.  Под това прозвище се крие серийният убиец Здравко Рибаров. На 8 ноември 1931 г. той разиграва зловеща кървава драма.  Здравко се запива в селската кръчма, като успява да се скара със съселяните си. Той си отива вкъщи, за да се въоръжи с нож и пищов. Убива четирима, включително снаха си и детето й.  Осъден е на смърт.  На 19 декември 1967 на погребите на „Голямата звезда“, на 30 км от Харманли и на 20 от Тополовград, премръзнал на пост войник в яда си застрелва с автомат от упор 14 свои колеги, седем от които умират веднага, другите оцеляват по чудо.    На 25 декември 1974 г. в Студентските общежития – Дървеница е извършено убийство на 6 студенти, а 10 са ранени. Задържаният убиец Бранимир Делчев е ученик в 11 клас. Заключението на петорната експертиза е, че страда от шизофренна психоза.    ", "date": "2018.01.09", "title": "Пет от най-кървавите масови убийства в България (ВИДЕО) "}
{"url": "http://epicenter.bg/article/Biznesmenat-Petar-Hristov-ubit-s-5-kurshuma--ediniyat-izlyazal-prez-shiyata/144698/3/0", "text": "С 5 куршума, изстреляни от чешки картечен пистолет \"Скорпион\" е бил разстрелян бизнесменът Петър Христов, съобщи \" \", позовавайки се на разследващи. юбопитното е, че на мястото на престъплението са намерени 7 гилзи.   3 от куршумите- 7,62х39 мм, популярни и като 0,30 Късия Руснак в САЩ, са поразили бизнесмена в гърдите. Един го е улучил в главата, а последният - в шията. Именно този куршум е и излязъл от тялото на Христов, всички останали са заседнали в тялото му. Срещу Христов е стреляно от близък строеж, а част от камерите в района не са работели.   7,62х39 мм е най-разпространеният куршум в света. В България разрешени за продаване са т.нар. облечени патрони с оловна сърцевина, но човек може да намери и със стоманена.   След днешното заседание на Консултативния съвет за нацонална сигурностк, вътрешният министър Валентин Радев съобщи, че на брифинг утре ще бъдат съобщени подробности около разследването. Той съобщи още, че основната версия, по която работят разследващите, е бизнесът на Петър Христов. Днес са били разпитани част от близките на убития.", "date": "2018.01.09", "title": "Бизнесменът Петър Христов убит с 5 куршума, единият излязъл през шията"}
{"url": "http://epicenter.bg/article/Okonchatelno--Klosharyat-Lyubo-vliza-v-zatvora-za-pozhara-v-Tyutyuneviya-grad-v-Plovdiv-/144705/3/0", "text": "Любомир Данчев, обвиняем за огромния пожар в Тютюневите складове в Пловдив през миналото лято, влиза в затвора за 4 години. Окръжният съд в града под тепетата потвърди присъдата на Районния съд, предава Дарикнюз.  На последното обжалване от страна на Данчев срещу наложената му на първа съдебна инстанция ефективна присъда, той поиска да бъде напълно оправдан. Тогава прокурорът по делото Костадин Паскалев съобщи, че резултатите от второто досъдебно производство срещу неизвестен засега общински служител по случая за безстопанственост и допускане в складовете да живеят бездомници, ще станат ясни на по-късен етап от време.  Изгорелите тютюневи складове се намират в центъра на Пловдив. Според обвинението, Данчев изхвърлил незагасена цигара в кош с отпадъци в стаята на 4-я етаж в един от скадовете, който обитавал. Впоследствие огънят стопил кошчето, след което се запалили и намиращите се в близост килими, пътеки, мокет, дюшеци.  След това пламъците обхванали цялото подпокривно пространство на сградата, а поради близостта й със съседния склад, който се намирал на разстояние 2, 3 м, пожарът обхванал и него и със скорост 5 метра в минута се разпространил в южна посока към другата постройка.  Междувременно огнената стихия продължила да се разпространява във вертикална посока, като се усилила след рухването на изгорелите покриви на сградите. От силното нагряване и хвърчащите искри се запалила третата сграда. Вследствие на хвърчащите искри, по-късно се запалил и четвъртият склад, а от лъчистото излъчване били нанесени поражения върху фасадата и на петата сграда.  Щетите бяха изчислени на близо 12 млн. лв.  ", "date": "2018.01.09", "title": "Окончателно: Клошарят Любо влиза в затвора за пожара в Тютюневия град в Пловдив "}
{"url": "http://epicenter.bg/article/Skandalno--Politsay-ot-Svoge-znael--che-kasapinat-ot-Novi-Iskar-obitava-vila-nad-Lukovo-/144714/3/0", "text": "Полицай от Своге е знаел, че извършителят на шесторното убийство в Нови Искър Росен Ангелов, обявен за национално издирване преди 8 години, обитава вила в Луково. Това заяви пред bTV човек от селото, който е подавал жалби. Двамата дори разговаряли.  Росен Ангелов се заселил в Луково преди десетина години, разказват местните. Живеел във фургон във вилната зона над селото. Един ден обаче домът му се подпалил и изгорял. Малко по-късно станало ясно, че Росен Ангелов се е самонастанил във вилата, която е обитавал и до последно и се намира само на 800 метра от мястото.  Във вилната зона хората рядко посещават имотите си, но почти винаги ги намират обрани. Затова подават 2 жалби. Последния път е преди две години.  „При едно от идванията съпругата ми заведе полицай от Своге до тази подозрителна къща, в която не сме виждали хора, а само пушек от комина”, каза Бойко Бошнаков.  Едва тогава разбрали, че във въпросната добре изолирана вила живее Росен Ангелов.  „Точно в тази вила по това време на оградата съпругата ми и полицай разговаряха с Росен Ангелов. Съпругата ми не е имала никаква информация, че лицето е обявено за издирване. Полицаят е казал, че няма основания да влиза в къщата”, допълни Бошнаков.  Ангелов е обявен за издирване през 2009 г. заради влязла в сила присъда за блудство с малолетна.  bTV потърси коментар от МВР дали наистина служител на реда се е срещал и е разговарял с Ангелов. От там отказаха коментар с мотива, че разследването около Ангелов все още не е приключило.  Поредни дни се опитваме да се свържем и с кмета на селото, но той упорито избягва среща с нас, пише бТВ.  Междувременно бивш съкилийник на обвинения за шесторното убийство в Нови Искър изрази съмнения, че той е извършителят. Според него стрелците са били минимум двама.  Основните експретизи вече са готови. Доказателствата сочат, че именно Ангелов е шесторният убиец, категоричен беше днес вътрешният министър Валентин Радев.  ", "date": "2018.01.09", "title": "Скандално! Полицай от Своге знаел, че касапинът от Нови Искър обитава вила над Луково (Видео)"}
{"url": "http://epicenter.bg/article/Sadat-opravda--quot-Krokodila-quot--po-obvineniyata-za-prestapna-grupa-za-grabezhi-i-otvlichaniya-/144716/3/0", "text": "Спецсъдът оправда Емил Милев - Крокодила, обвинен за ръководство на организирана престъпна група, създадена с цел грабежи и отвличания, съобщиха за БГНЕС от съда. Оправдани по всички обвинения са и Лазарин Лазаров, Едуард Павлов и Мартин Димитров, сочени за част от групата, известна като \"Крокодилите\". Присъдата не е окончателна и може да бъде протестирана.  Изменена е и мярката на Милев в „подписка“. БГНЕС припомня, че на в средата на 2015 г. специализираната прокуратура внесе обвинителен акт срещу Емил Милев, Лазарин Лазаров, Едуард Павлов и Мартин Димитров по обвинения за извършени тежки умишлени престъпления.  Според обвинението, Емил Милев, известен с прякора Крокодила, е част от бандата за магистрални грабежи \"Крокодилите\", която нашумя преди няколко години. В края на 2009 година един от най-известните магистрални бандити в страната и част от престъпната групировка - Димитър Митрев – Богровеца, беше убит при престрелка с полицията край Вакарел. С групата освен Крокодила се свързва и брат му - Евгени Милев - Гейзо.  От прокуратурата тогава обявиха, че групата представлявала трайно сдружение на лицата с цел да вършат кражби и грабежи, създадена е била с користна цел и е била въоръжена.  Емил Милев, Едуард Павлов и Мартин Димитрова са предадени на съд за ръководство и членуване в организирана престъпна група, действала на територията на страната от февруари 2004 г. до 24 ноември 2013 г. Емил Милев е привлечен като обвиняем за това, че е ръководел тази организирана престъпна група, а Едуард Павлов и Мартин Димитров за това, че са участвали в нея. В същата група е участвал и Димитър Митрев до 14.12.2009 г., когато е починал след престрелка с полицията.  Групата разполагала с огнестрелни оръжия – пистолет марка ЧЗ 75, пушки помпи и автомат Калашников, лек автомобил марка Опел \"Омега\", полицейски атрибути – сини лами тип буркан за закрепване върху автомобили, дрехи и ленти с надписи \"Полиция\", ръкавици, маски за лица, радиостанции.  На 14.12.2009 г. около полунощ на Автомагистрала \"Тракия\" в района на пътен възел с. Вакарел, община Ихтиман, Емил Милев, починалият Димитър Митрев и Мартин Валентинов Димитров, придвижвайки се с автомобил, върху който били поставили синя полицейска лампа, облечени с дрехи с надписи \"Полиция\", с поставени маски на лицето и представяйки се за полицейски служители спрели лек автомобил, управляван от турски гражданин. Използвайки сила и заплашвайки го с оръжие - автомат Калашников и пистолет ЧЗ тримата отвлекли турския гражданин, поставили му белезници и се отдалечили от мястото на спирането. Придвижили се със собствения си автомобил и с автомобила на турския гражданин на около 2 км от автомагистралата в гориста местност.  Там Милев, Митрев и Димитров нанесли множество удари с ръце и крака по тялото и главата на отвлечения, заплашвали го с оръжие и му отнели 5000 евро. След това завързали турския гражданин с въже за дърво, а автомобила на турския гражданин залели с бензин и го запалили. За тези деяния на Емил Милев и Мартин Димитров е повдигнато обвинение за отвличане, грабеж и за палеж на лекия автомобил на турския гражданин. При отдалечаване от мястото на грабежа и палежа на автомобила, Милев, Митрев и Димитров били пресрещнати от полицейски патрули, извършващи по същото време специализирана полицейска операция за противодействие на магистралните грабежи. За да успеят да избягат, Емил Милев открил автоматичен огън към полицаите. Насочил стрелбата си към намиращия се най-отпред полицейски служител, но не успял да го уцели, въпреки множеството изстрели, които попаднали в полицейските автомобили.  В отговор на това и полицейските служители започнали да стрелят, при което Митрев бил наранен смъртоносно. Емил Милев е направил опит да убие полицейски служител с автомат Калашников, но деянието му останало недовършено по независещи от него причини - служителят успял бързо да се прикрие зад полицейския автомобил.  Емил Милев, Лазарин Лазаров и Едуард Павлов са привлечени като обвиняеми и за извършения на 12.03.2010 г. грабеж на 136 072 лева от банка \"Прокредитбанк България\" АД - клон Люлин. Тримата обвиняеми предварително осъществили наблюдение на банковия клон, на инкасовия автомобил, на хората които пренасят парите. Въоръжени с автомат Калашников, пистолети, автоматичен пистолет марка Узи и пушка помпа и с поставени черни маски на главите, на 12.03.2010 г. около 19.00 часа нападнали служителя на банката, който пренасял парите от банката към инкасовия автомобил, нанесли му множество удари, насочили оръжията си към него, и му взели оръжието. Опитали се да му поставят белезници, но не успели. Взели парите и избягали.  За извършения на 12.03.2010 г. въоръжен грабеж Милев, Павлов и Лазаров са привлечени като обвиняеми и предадени на съд. На Емил Милев е повдигнато обвинение и за извършения на 22.07.2010 г. въоръжен грабеж на 5440 лв. от бензиностанция ОМВ Автокам, находяща се в гр. София, бул. Ботевградско шосе №264.  Емил Милев, въоръжен с автомат Калашников и с черна маска на главата, нанесъл удари по служителя на бензиностанцията и накрал посетителите да легнат на земята. При извършване на престъплението заедно с Милев е имало още две лица. Емил Милев и Мартин Димитров са предадени на съд за въоръжен грабеж, извършен на 21.08.2012 г. в бензиностанция Круиз 77, находяща се в гр. Бухово. Двамата влезли в бензиностанцията, насочили пистолети към служителката и заплашвайки я с убийство взели от касата 1370 лв.  ", "date": "2018.01.09", "title": "Съдът оправда \"Крокодила\" по обвиненията за престъпна група за грабежи и отвличания "}
{"url": "http://epicenter.bg/article/KSNS-zavarshi--Rumen-Radev-slez-zasedanieto-na/144687/2/0", "text": "Консултативният съвет по национална сигурност завърши с консенсус. Той заседава повече от четири часа, започна в 10,30 ч.   Форумът бе посветен на българското председателство. Той започна радушно - с прегръдки между президента Радев и премиера Борисов.   След края на заседанието всички участници в нето излязоха заедно пред медиите - \"строени\" зад държавния глава.    Според Румен Радев   Румен Радев се обяви за   Според президента това ще спомогне за задържането на младите хора в региона.   „Приветствам българското правителство, че повиши разходите за отбрана на 2% от БВП“, каза след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“. „Обединихме се около позицията, че председателството на съвета на ЕС е голяма отговорност, но предоставя значителни възможности на Р България в няколко много важни направления. На първо място, това е   заяви Радев и добави, че на следващо място е повишаване на сигурността и общата перспектива на Западните Балкани.   „България трябва да излезе с ясни предложения. Обединихме се, че   От съществена важност е в качеството си на председатели на Съвета на ЕС да покажем, че можем да изпълняваме ефективно тази роля. Затова трябва да покажем, че   Този план е много важна основа, на който да градим нашите отбранителни способности“, каза още Румен Радев.   Извън темата на заседанието на КСНС, президентът съобщи, че е обсъдена и обстановката в страната в първите дни на новата година, коагто бяха извършени две убийство със 7 трупа.   „МВР полага всички усилия за тяхното разкриване. Всички се обединихме около позицията, че      „Беше отчетен значителният напредък за реализация на глобалната стратегия на ЕС в сферата на сигурността и отбраната, доказателство за което е създаването на постоянното структурирано сътрудничество на европейския фонд за отбрана и стартирането на координирания годишен преглед на отбраната. Обединихме се около позицията, че председателството на Съвета на ЕС в контекста на общата политика за сигурност и отбрана на ЕС е голяма отговорност, но предоставя значителни възможности на Р България в няколко много важни направления. На първо място, това е ефективното ръководство на процесите на изграждане на общата европейска отбрана в лицето на България като председателстващ на Съвета на ЕС“, продължи Радев.   По думите му на второ място е позицията за пълноценна интеграция на българските въоръжени сили, на нашата промишленост, наука в европейските процеси по консолидиране на отбранителната индустрия и науката на Европа. „Не на последно място, това е възможността за повишаване на сигурността и европейската перспектива на Западните Балкани. Стигнахме до общата позиция, че България трябва да излезе с ясни предложения, които да гарантират запазването на динамиката в постигането на целите на глобалната стратегия на ЕС в сферата на сигурността и отбраната. Също така засилване на сътрудничеството в областта на отбраната между страните членки. Разбира се, способстване на тяхната пълноценна интеграция като въоръжени сили, отбранителна индустрия и наука в интеграционните европейски проекти в сферата на сигурността и отбраната. Разбира се, способстване за това българските въоръжени сили, отбранителна индустрия, малки и средни предприятия и наука пълноценно да се интегрират в процесите на изграждане на обща европейска отбрана“, добави президентът.   Той уточни, че предвид динамичната среда за сигурност и състоянието на нашите въоръжени сили, са стигнали до много важен консенсус, че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности на средата за сигурност. „Нуждаем се от програма, която да обхване финансите на отбранителната политика и след 2024 г., която да гарантира и да реши проблемите относно неокомплектоваността, мотивацията, подготовката, професионалното развитие и професионалното оборудване на българските военнослужещи, която да гарантира ефективен процес по придобиване на нова бойна и обслужваща техника. Също така по привличане на мощни програми за индустриално сътрудничество“, каза още Румен Радев.   В края на изявлението си пред медиите държавният глава се спря и на двете тежки престъпления, извършени след Нова година. \"Извън КСНС обсъдихме и тревожното натрупване на тежки криминални проблеми\", каза Румен Радев. И подчерта: „МВР полага всички усилия за тяхното разкриване. Всички се обединихме около позицията, че е необходима още по-добра координация между институциите и усъвършенстване на модела за борба с престъпността.“", "date": "2018.01.09", "title": "КСНС завърши с консенсус! Румен Радев: България държи на общата европейска отбрана"}
{"url": "http://epicenter.bg/article/Boyko-Borisov--/144689/2/0", "text": "Петър Христов беше един достоен човек! Това заяви зам.-председателят на ГЕРБ Цветан Цветанов за убития вчера бизнесмен. Това е първата реакция на Цветанов за Христов. Според медийни публикации двамата били приятели. Христов е от Велико Търново, а Цветанов е водач на листата на управляващата партия там. \"Петър Христов не е бил член на ПП ГЕРБ. Бил е симпатизант по начин, който е изразявал своята воля. Имаше дарение, което беше направено през 2007 г. - в първата европейска кампания\", обясни зам.-председателят на партия ГЕРБ.   С неговата гражданска позиция се разкриха тежки престъпления, изтъкна Цветан Цветанов. Той подчерта, че убитият не е имал никакви други притеснения, освен свързани с ответна реакция от групата на \"Наглите\". Със съдействието на бизнесмена престъпната групировка, свързана с редица отвличания, бе разбита. Ако е ответна реакция на групата \"Наглите\", това не е добре за обществото, заяви зам.-председателят на ГЕРБ.   \"През периода, в който бях министър и вицепремиер, имахме възможност неговата гражданска позиция да подпомогне разкриването на тежки криминални престъпления. В тази връзка аз смятам в момента, че може би има ответна реакция. От това, което е споделял пред мен единственото му притеснение е всичко това, което се разкри за него по случая \"Наглите\". Убеден съм, че правоохранителната система заедно с всички допълнителни институции ще могат действително да успеят да задържат извършителя и най-важното - да се разбере мотивът. Защото най-важното - ако мотивът за това престъпление е ответна реакция на групата \"Наглите\", смятам, че това не е добър знак за държавата и обществото\", бяха точните думи на Цветанов. Той подчерта, че Христов никога не е искал охрана и никога не е имал притеснения относно това, което е правил в своя бизнес. \"Към момента, в който съм бил вицепремиер и министър на вътрешните работи не е бил свързан с някакви престъпления\", каза още Цветан Цветанов.   Никога не е имал политически амбиции, заяви Цветанов в отговор на медиини въпроси, свързани с публикации, че името на Петър Христов се е спрягало като евентуален кандидат-кмет на Велико Търново. Цветанов подчерта, че убитият не е имал политически цели, независимо че много често името му се спрягало като евентуална кандидатура за различни позиции - за кмет или депутат, от ГЕРБ.   \"Благодаря на тези, които се изказаха признателно и дадоха висока оценка за това, което е правил през целия си съзнателен живот\", каза още Цветанов. Той припомни, че именно Петър Христов е човекът, помогнал на семейството на Мануела Горсова, която пострада при причинената от шампиона по фигурно пързаляне Максим Стависки катастрофа. Цветанов каза още, че бизнесменът е бил пряко свързан с развитието на Великотърновския регион и е участвал в много благотворителни акции, без да търси публичност за това, което прави.   Цветан Цветанов отговори на въпросите на медиите след заседанието на Консултативния съвет по национална сигурност при президента.   \"На днешното заседание на КСНС получихме пълен политически консенсус относно приоритетите в сферата на отбраната, Западните Балкани и Председателството\", коментира разговорите на \"Дондуков\" 2 Цветанов.   „На КСНС постигнахме единна позиция на всички институции, които днес бяха представени - застанаха в подкрепа на държавните институции, на структурите, които работят за гарантирането на сигурността и аз съм убеден, че ще успеем\", продължи Цветанов. По думите му винаги трябва са се търси оптимизиране на работата на всички институции и в тази посока да се подобрява съответната координация. \"Тук мога да дам за пример антикорупоционното законодателство, което беше прието в българския парламент в края на 2017 г., където знаете, че създаваме допълнителен интегритет на всички звена в структурите на държавата, които да работят по антикорупционното законодателтво\", заяви председателят на ПГ на ГЕРБ.", "date": "2018.01.09", "title": "Цветан Цветанов: Единственото притеснение на Петър Христов беше относно „Наглите” "}
{"url": "http://epicenter.bg/article/Ministar-Radev--MVR-shte-slozhi-kray-na-spekulatsiite-s-masovoto-ubiystvo-v-Novi-Iskar/144690/2/48", "text": "Министерство на вътрешните работи  МВР  ще сложи край на спекулациите с шесторното убийство с нови Искър и последвалото самоубийство на Росен Ангелов. Това ще стане на пресконференция утре, съобщи вътрешният министър Валентин Радев след днешното заседание на Консултативния съвет за национална сигурност  КСНС  при президента Румен Радев.   Утре МВР и прокуратурата ще дадат пресконференция, на която ще бъздат представени данни от 95 експертизи за шесторното убийство, което разтърси България в чаналото на годината. Ще бъдат съобщени и резултати от разследването на убийството на Петър Христов.   „По телевизията се наслушахме на спекулации във връзка с убийствата. Благодаря на медиите, които допуснахме много близо, може би минахме границата, но това няма значение. Обществеността беше информирана, притеснението беше общо“, посочи Валентин Радев.   „Всеки час събираме повече информация за убийството на бизнесмена Петър Христов. Обстановката в известна степен е сложна. Искам да благодаря на всички, които направиха така, че стигнахме до шесторното убийство в Нови Искър и разкриването на убиеца, който в последствие се самоуби. По случая има 95 експертизи. Утре всичко това ще бъде казано на брифинг на прокуратурата\", коментира той.   \"Имаме много информации от граждани за убития бизнесмен. Това е много тревожно, което се случва. Продължаваме да работим и по случаите с отвличането на Адриан Златков и с покушението срещу данъчния шеф Иво Стаменов\", каза още вътрешният министър.   \"Не правим връзка между двете последни покушения. Сега разпитваме близките на Петър Христов. Работим основно по версията, че покушението е във връзка с бизнеса му\", заключи Валентин Радев.   Той коментира и заявката на полицаите да протестират за повишение на заплатите в началото на българското председателство на Европейския съюз.   \"Не мога да разбера какво искат синдикатите. Първото им искане е за 15% увеличение на заплатите на калпак. Ние не работим на калпак. Заплатите ще бъдат увеличени между 3 и 12% за хората, които работят на терен. Другото им искане е да има нов закон на МВР. Ние ще направим промени в закона, така че не мога да разбера какво искат\", каза още министърът на вътрешните работи.   През 2016 г. 85% са разкрити престъпления свързани с убийства. През 2017 г. – 100%, подчерта министърът. (На 8 януари 2016 г. бе убит собственикът на \"Агресия\" Александър Антов. Убийството му не е разкрито, бел.ред.) Работим активно и по отвличанията, и по разбиване на банкоматите. По вчерашния случай с убития бизнесмен правим всичко възможно да разкрием какво е станало. Работим по всички версии. Първата е, че работим по неговия бизнес и личен живот, каза Радев. Хубавата новина е, че и съдът работи с нас. Има ефективни присъди, коментира той.", "date": "2018.01.09", "title": "Министър Радев: МВР ще сложи край на спекулациите с масовото убийство в Нови Искър"}
{"url": "http://epicenter.bg/article/Korneliya-Ninova--Shte-podlagame-premiera-na-parlamentaren-kontrol-vseki-den-po-zadachite-ot-KSNS-/144693/2/0", "text": "Решения на предишни заседания на Консултативния съвет по национална сигурност не се изпълняват, затова ще подлагаме премиера на парламентарен контрол всеки ден по задачите от съвета. Това заяви лидерът на БСП Корнелия Нинова пред медиите след заседанието на КСНС.   Правителството фатално закъснява, изпуска възможности за развитие на българската икономика, производство и фирми в контекста на общата политика за отбрана на Европа, изтъкна Нинова пред медиите след заседанието на съвета.   „Настоях в крайната декларация да бъдат сложени срокове какви конкретни мерки да предприеме правителството, макар и закъсняло да се даде възможност на българската икономика“, посочи тя. „Заявих на министър-председателя, че ще го подлагаме на парламентарен контрол всеки ден за това какво прави правителството по тези срокове“, продължи Корнелия Нинова.   „В някои от докладите   пишеше, че България по време на председателството, обсъждайки общата отбранителна политика, ще     коментира лидерът на БСП. „Не се съгласих и, че ще бъдем защитник на общата позиция на Съвета. Смятам, че председателството е възможност да бъдеш не само защитник, а да бъдеш участник в изготвянето на обща позиция. Не да чакаш готови позиции от Европа и да защитаваш готови такива“, заяви Корнелия Нинова.   „Поставих въпроса на фона на председателството къде и как ще бъде защитен националния интерес на България. Попитах министър-председателя с какво самочувствие ще бъдем посредник на големите за отбранителна способност, като не сме си приели собствената национална стратегия“, посочи лидерът на БСП Корнелия Нинова.   \"Поставих въпроса за тежките престъпления извършени в последните дни. Изразих мнение, че не може да не вземем отношение по тази тема, въпреки че дневният ред на Консултативния съвет по национална сигурност е друг. Предложението ми бе прието\", каза още лидерът на БСП.   Извън дневния ред се произнесохме, че това, което се случва е тежък удар върху имиджа на България при започването на председателството, посочи тя. Политиците били единодушни, че трябва да се направи всичко, за да се изчисти лицето на страната.  ", "date": "2018.01.09", "title": "Корнелия Нинова: Правителството фатално закъсня с модернизация на армията (Допълнена)"}
{"url": "http://epicenter.bg/article/Stolichniyat-bulevard--Dondukov----remont-bez-kray-/144695/2/98", "text": "На столичния булевард „Дондуков” отново текат ремонтни дейности, видя репортер на БГНЕС. От тази сутрин работници със светло отразителни жилетки на строителна компания \"Трейс Груп Холд\" АД отново вадят павета, нареждат и пренареждат. Причината официално все още не е ясна.  Вчера Борис Бонев от „Спаси София” сигнализира за нов разпад на трасето на бул. „Дондуков”. Той разпространи снимки, направени в станалата вече популярна отсечка между улиците „Бачо Киро“ и „Будапеща“. Тази сутрин работниците, оборудвани с лопати и чукове, пренареждат паветата пред входа на малката уличка \"Малко Търново\".  Ремонтните дейности на булеварда струват около 7 млн. лв.     Отново се ремонтира ремонтирана вече част от столичния булевард „Дондуков”. Ремонтните дейности са в отсечката между улиците „Бачо Киро“ и „Будапеща”. Изваждаха се паветата на велоалеята до бордюра и на тяхно място изглежда се поставят решетки за отводнителни канали.   Ремонтът на бул. „Дондуков“ още не е приключил, каза заместник-кметът Евгени Крусев. Той увери, че всички санкции, които могат да бъдат наложени и които са констатирани от надзора, ще бъдат наложени и ще бъдат приспаднати от плащането към фирмата-изпълнител на строежа.   Преремонтиране в отсечката между улиците „Бачо Киро“ и „Будапеща”. Пренареждане на паветата по самия булевард.   Пуснати за движение са участъците от Министерски съвет до улица „Г.С.Раковски“, където настилката е паваж, и от улица „Кракра“ до бул. „Васил Левски“.   Реконструкцията на бул. „ Дондуков” започна.  ", "date": "2018.01.09", "title": "Столичният булевард „Дондуков” – ремонт без край (Снимки, Видео)"}
{"url": "http://epicenter.bg/article/Avariya-v-TETs-a-otnovo-ostavi-Pernik-bez-parno-i-topla-voda-/144701/2/98", "text": "Авария за пореден път остави днес Перник на студено и без топла вода. Детски градини и ясли също бяха сковани от студ, предаде бТВ.  Директорът на Топлофикация–Перник Любомир Спасов обясни, че причината е сериозен теч на магистрален топлопровод.  От вчера около 19 ч. много жители на града са на студено.  Директорката на една от засегнатите детски градини обясни, че се справят, като използват отоплителни уреди в стаите и бойлер.  По думите ѝ за този отоплителен период за втори път остават без парно и топла вода.  Предишната голяма авария стана точно преди Нова година, когато перничани отново стояха на студено.  ", "date": "2018.01.09", "title": "Авария в ТЕЦ-а отново остави Перник без парно и топла вода "}
{"url": "http://epicenter.bg/article/Prirodozashtitnitsi-sezirat-Evropeyskata-komisiya-za-kazusa--Park-Pirin-/144706/2/0", "text": "Български природозащитници ще сезират Европейската комисия (ЕК) и българския съд за казуса с Национален парк \"Пирин\" и последното решение на МС. Това съобщи доц. Росен Цонев - преподавател по защитени територии в Софийския университет, в качеството му на представител на екологични организации. Преди Нова година правителството взе решение за разширяване на ски зоната в курорта, давайки възможност за изграждане на още един лифт при наличие на конкретен проект. Според доц. Росен Цонев решението на правителството, което било взето под лобистки натиск, и действията на МОСВ, свързани с парка, \"са в нарушение на национално законодателство и европейски директиви\", поради което ЕК би трябвало да бъде запозната. Доц. Цонев смята, че действията на българските власти били \"в ущърб на българската природа\". Той изрази мнение, че решението на правителството \"не опазва обществения интерес в Банско и региона\". Екологът коментира и отношението на концесионера към спорта. От 5 години насам концесионерът можел да увеличи капацитета на кабинковия лифт в Банско с 40 на сто, но не е направил това. Природозащитниците в Плевен се присъединяват към Гражданския протест в защита на Национален парк \"Пирин\" на 11 януари от 18.30 часа с митинг пред община Плевен, съобщи Борислав Ботев - екоактивист в града, цитиран от БТА. Той посочи двете основни искания, които ще издигнат в четвъртък - да бъде отхвърлено решението на МС от 28 декември м.г. за промяна плана за управление на парк \"Пирин\", и второто - министърът на екологията да подаде оставка. Ботев отрече обвиненията в публичното пространство, че са \"платени еколози\" и заяви, че се събират за протеста доброволно хора, които имат каузата да защитават природата.", "date": "2018.01.09", "title": "Природозащитници сезират Европейската комисия за казуса ”Парк Пирин”"}
{"url": "http://epicenter.bg/article/Hasa-Azis/144704/2/0", "text": "\"Една страна трябва да се грижи за своите храмове като знак на мъдрост. Сигурен съм, че ако и в нашата страна подобни жестове и политики се водят от страна на държавата, това ще бъде разчетено като една добра политика. Това коментира пред БТВ кметът на Кърджали и зам.-председател на ДПС Хасан Азис по повод финансирания от Турция ремонт на желязната църква \"Свети Стефан\" в Истанбул.   Той определи речта на почетния председател на партията Ахмед Доган пред партийния актив преди Коледа като многопластова. „В този анализ има различни послания към различни обществени прослойки и политически партии. В зависимост от това кой на каква позиция се намира, всеки може да намери своя прочит – властимащите откриха своята подкрепа за себе си, опозицията намери своята роля като опозиция“, заяви Азис.   \"Този доклад постави на мястото му всеки един участник и в политиката, и в обществото. Беше казано, че езикът на омразата няма място в обществото и че принципът в политиката у нас не трябва да е \"стани, за да седна\". Не на всяка цена трябва ние да поискаме вот на недоверие, но за да бъдем позиционираме като опозиция, ако не поискаме вот на недоверие, кой ще приеме, че сме опозиция, коментира още Азис. По думите му общините трябва да покажат ангажираност към европредседателството.   Кметът на Кърджали коментира, че на празника Богоявление в Кърджали председателят на Народното събрание Цвета Караянчева е решила да промени дългогодишната традиция по хвърлянето на кръста в река Арда.", "date": "2018.01.09", "title": "Хасан Азис: Речта на Доган постави на мястото му всеки един участник в политиката"}
{"url": "http://epicenter.bg/article/Institut-za-Patna-bezopasnost-shte-bori-bezumieto-na-patya/144709/2/0", "text": "На 10 януари  в 11 часа в БТА новоучреденият Институт за пътна безопасност ще даде първата си пресконференция.   Над 60 учредители се сдружиха за да начертаят стратегия за справяне с касапницата и безумието по пътищата. Експерти, публични личности, пострадали от ПТП, застрахователи, призовават изпълнителната и местната власт да се включат в плана за справяне с дългогодишните проблеми.   Председателят Руслан Вуцов ще разчита и на чуждестранния опит на страни отличнички по отношение редуцирането на произшествията и жертвите при катастрофи, както и на ноу - хау на шведски партньори, които ще консултират дейността на института.   Синхронни пресконференции утре към същия час ще се проведат в още осем областни града в страната.   Амбициите на Института са да подпомогне и да контролира държавата в опитите и да се справи със законовите пропуски, да работи с обществото и отделните социални групи за преодоляване отсъствието на съзнание за индивидуалната отговорност у всеки водач и пешеходец и да въвежда последните достижения на чуждестранния опит.   Създаването на подобна структура е препоръчано от ООН и Световна банка преди години, но до момента все още никой не се е ангажирал със задачата. „Ние онагледяваме апела на европредседателството, каза Вуцов, защото ще докажем, че заедно ли сме, няма неразрешими казуси и непроходими пътища“.", "date": "2018.01.09", "title": "Институт за Пътна безопасност ще бори безумието на пътя"}
{"url": "http://epicenter.bg/article/Prezidentat-Rumen-Radev-se-sreshtna-s-poslanika-na-SASht-Erik-Rubin/144711/2/48", "text": "Президентът Румен Радев разговаря днес на „Дондуков“ 2 с извънредния и пълномощен посланик на САЩ в България Ерик Рубин, съобщиха от прессекретариата на държавния глава. Срещата била проведена по покана на българската страна. Румен Радев и посланик Рубин обсъдиха средата на сигурност в региона на Югоизточния фланг на НАТО, оценявайки, че бъдещото развитие на отношенията на стратегическо партньорство между България и САЩ ще има позитивна роля за нейната стабилност. За тази цел ключово значение има взаимодействието във военно-политическата област и започващата година е много важна за неговото развитие. Бяха обсъдени и контактите в различни други сфери на сътрудничество.", "date": "2018.01.09", "title": "Президентът Румен Радев се срещна с посланика на САЩ Ерик Рубин"}
