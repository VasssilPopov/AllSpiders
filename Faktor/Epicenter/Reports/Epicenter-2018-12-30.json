{"url": "http://epicenter.bg/article/Parite-za-obshtinite--Koy-kak-gi-usvoyava-i-v-kakvi-proekti-/171849/2/0", "text": "  88 общини в България не са получили нито лев от правителството за последния мандат. Изводът е на опозицията и е по повод отпуснатите нови 145.7 милиона лева по места.   Тези пари са за ремонти на пътища, водопроводи, спортни зали, довършване на централни градски части.   Заедно с новоотпуснатите пари общините са получили от правителството общо 550 милиона лева, съобщи  bTV .   Почти 394 млн. от тях са дадени на общини на ГЕРБ.   Общините на ДПС са с 95 млн. лв. извънредни траншове.   Независимите кметове и общини, управлявани от други партии са получили 48 млн. лв.   10 млн. лв. са получили общините на БСП.   В последния транш от 19 декември съотношението се запазва.   Председателят на Сдружението на общините и кмет на Велико Търново от ГЕРБ Даниел Панов определи критиките като политически манипулации.   E то  какво се прави с отпуснатите преди 5 месеца 111 млн. лв.   С транша от 920 хил. лв., които червената община Гоце Делчев получи през лятото, вече се работи в селата, управлявани от ДПС.   „Обекта е на село Брезница, строи се спортна площадка с килими от трева, ще се обгради с големи крушки високи и стълбове и ще играят тук мач. Това ще стане до края на пролетта”, разказва работникът Меджиди Узун.   Асфалтирането на улицата ще започне през пролетта.   „За нас най важни са улиците в нашите села. Има улици, които никога не са виждали асфалт. Населените места са живи села, под две три хиляди души”, обясни кметът на Община Гоце Делчев Владимир Москов.   4 млн. лв. бяха отпуснати на Община Харманли, която се управлява от ГЕРБ, за изграждане на спортен комплекс. С парите се строят четири тренировъчни зали, волейболна и тенис зала, модерни игрища за хокей на трева и футбол.   В момента е покрита малката лекоатлетическа зала, целият проект трябва да приключи в края на май. Проверка на обекта вече е правена от спортното министерство.   „Просто сме изпуснали момента, в който могат да се ползват европейски средства”, каза кметът на Харманли Мария Киркова.   От общините на ДПС най- много пари през лятото получи Кърджали – 2 млн. лева за ултра модерно улично осветление в цялата община, която включва града и 117 села. Лед лампите ще се самонастройват.   Монтирането на първите 1600 лампи тече в момента.   „Финансирането на общини от ДПС е само благодарение на адекватната политическа реакция на ръководството на политическата група и на кметовете на ДПС”, заяви кметът на Кърджали Хасан Азис.   Допълнителните разходи се осигуряват за сметка на преструктуриране на разходите по централния бюджет за 2018 г. Как се харчат парите се контролира от финансовото министерство.  ", "date": "2018.12.30", "title": "Парите за общините: Кой как ги усвоява и в какви проекти?"}
{"url": "http://epicenter.bg/article/Oblachn/171801/2/0", "text": "През следващото денонощие ще остане предимно облачно, но ще е почти без валежи. Ще духа слаб вятър от северозапад. Минималните температури ще са предимно между минус 3° и 2°, максималните – между 3° и 8°. Това съобщи за Агенция „Фокус“ дежурният синоптик Евгения Егова от Националния институт по метеорология и хидрология при БАН.   Атмосферното налягане слабо ще се понижи, но ще остане по-високо от средното за месеца.   Над Черноморието ще е предимно облачно. Ще духа слаб северозападен вятър. Максималните температури ще са между 5° - 7°. Вълнението на морето ще е 1 - 2 бала. Температурата на морската вода е 7°.   Над планините ще е предимно облачно, почти без валежи. Ще духа до умерен северозападен вятър. Максималната температура на височина 1200 метра ще е около минус 2°, на 2000 метра - около минус 8°.   В последния ден от тази година над страната ще преобладава облачно време, на места със слаби превалявания от дъжд и сняг. Ще духа до умерен вятър от изток.   Минималните температури ще бъдат между минус 4° и 1°, а максималните – между 1° и 6°.   На 30.12.2018 слънцето ще изгрее в 07:57 часа и ще залезе в 17:02 часа. Продължителност на деня 09:05 часа. На 30.12.2018 луната ще изгрее в 01:03 часа и ще залезе в 13:06 часа. Осветеност на диска в 0h UT 44 %. Фаза на луната: последна четвърт.   В новогодишната нощ все още на места ще превалява слаб сняг. Вятърът ще се ориентира от североизток, в източната половина от страната и ще се усили. Температурите към полунощ ще са от минус 3° до 2°.   През първия ден от Новата година ще бъде студено, без съществени валежи.   В сряда в повече райони ще има временни разкъсвания и намаления на облачността. Вятърът ще се ориентира от запад-северозапад и ще се усили. Температурите слабо ще се повишат.   В четвъртък ще остане ветровито. С умерен и временно силен вятър от северозапад, в Източна България от североизток ще нахлува студен арктичен въздух. От югозапад ще започнат валежи от сняг, които ще обхванат по-голямата част от страната.   В петък застудяването ще продължи. Времето ще е облачно, студено и на места ще превалява сняг.   В събота валежите ще спрат и облачността ще се разкъса. Ще бъде студено с минимални температури между минус 11° и минус 6°, максимални – между минус 5° и 0°.", "date": "2018.12.30", "title": "Нова година идва с облаци и без валежи"}
{"url": "http://epicenter.bg/article/Kriminalen-psiholog--Ivancheva-shte-bade-prevarnata-v-geroy--a-tya-ne-e/171805/2/0", "text": "Годината не се различаваше толкова като типове и динамика на престъпленията. Затвърждава се обаче трудността за реформа на начина, по който се мисли в системата за сигурност. Това каза в предаването \"Събуди се\" по Нова телевизия криминалният психолог Росен Йорданов.   Трябва тези системи да разберат, че живеят в различна медийна среда от тази през периода на комунизма, когато системата за сигурност е обвита в конспиративност, в тайнственост, заяви Йорданов.   По думите му между обществото и полицията трябва да има по-голямо доверие. Това може да се случи с действията на полицията. При някои от криминалните случаи през годината МВР се справи добре, в някои - изключително зле, както в случая с шесторното убийство в Нови Искър.   В случая с Десислава Иванчева има данни за престъпление, но впоследствие цялото нещо беше превърнато в политическа патетика. Накрая Иванчева ще бъде превърната в герой. Не може да е герой човек, който е написал над 300 жалби, който има пълна липса на самокритичност. Онова, което се вижда по медиите, не е това, което реално се случва. И проблемът не е в медиите, а в начина, по който се представят нещата, каза още Росен Йорданов. ", "date": "2018.12.30", "title": "Криминален психолог: Иванчева ще бъде превърната в герой, а тя не е"}
{"url": "http://epicenter.bg/article/Tatyana-Burudzhieva--Obedinenite-patrioti-podrivat-upravlyavashtata-koalitsiya/171806/2/0", "text": "Скандалите след края на европредседателството се сгъстиха. Това каза в предаването ”Събуди” се политологът Татяна Буруджиева.   \r\n \"Не е проблем дали едно правителство сменя министри, а дали може да остане на власт. През изминалата година нямаше сериозен протест, който да беше породен от желанието да се смени властта\", заяви Буруджиева и допълни: \"Хората излизаха по улиците, защото има много нерешени проблеми\". \r\n \"Държанието на Обединените патриоти подрива управляващата коалиция\", каза още политологът. На същото мнение е журналистът Бетина Жотева. \r\n \"Политическият бабаитлък на БСП не носи нищо хубаво на тази страна, заяви Жотева. Липсата на всякакво желание за диалог ни докарва до това състояние. Тези хора в БСП са като крайнолеви анархисти\", посочи Жотева. \r\n \r\n   \r\n", "date": "2018.12.30", "title": "Татяна Буруджиева: Обединените патриоти подриват управляващата коалиция"}
{"url": "http://epicenter.bg/article/Sofiya-posreshta-Nova-godina-sas-stsena-pod-zvezdite/171807/2/0", "text": "Двайстото издание на най-голямото музикално празнично събитие в България се организира от Столичната община, като част от Календара на културните й събития, и ще бъде излъчено в програмите на БНТ1 и БНТ4, за да достигне до българите в цялата страна, както и до сънародниците ни в чужбина.   Концертът ще започне в 22.00 ч. и ще продължи половин час след полунощ на 1 януари 2019 г.   В празничната програма ще се включат едни от най-популярните ни изпълнители, сред които Мариана Попова, Орлин Павлов, Бо Бо, Рут Колева и Стефан Вълдобрев с \"Обичайните заподозрени\". За доброто настроение на празнуващите ще се погрижат и Софийският духов оркестър с диригент Васил Делиев, танцьорите от фолклорен ансамбъл \"Седеф\" с ръководител Десислав Михайлов и солистите на балет \"Арабеск\" - Петя Колева и Стефан Вучов.    Водещи на спектакъла ще бъдат Мария Андонова и Стефан А. Щерев, познати на зрителите от предаването \"100 процента будни\" на БНТ.   Режисьор на спектакъла \"Сцена под звездите\" е Борис Радев.    Изявени български спортисти и артисти, сред които Соня Йончева, Петър Стойчев, Георги Господинов, Владимир Николов, Тереза Маринова, Велислав Павлов, Теодора Духовникова, Веско Ешкенази, Максим Ешкенази, Илияна Раева ще отправят пожелания към българите в специално заснети видеообръщения.    И тази година пищни илюминации ще озарят небето над София в първите секунди на новата година.    Концертът \"Сцена под звездите\" събра миналата година на площад \"Княз Александър I\" повече от 30 000 души, а над милион зрители проследиха прякото телевизионно излъчване на празничното събитие.   В новогодишната нощ ще се движат столичното метро и част от наземния транспорт. Подробности за линиите и маршрутите на градския транспорт могат да бъдат намерени на www.sofia.bg и www.sofiatraffic.bg.", "date": "2018.12.30", "title": "София посреща Нова година със сцена под звездите"}
{"url": "http://epicenter.bg/article/API--Prez-2018-g--nay-intenzivno-e-bilo-dvizhenieto-po-AM--Trakiya--mezhdu-Sofiya-i-Plovdiv/171809/2/0", "text": " Това сочат данните от трафик камерите на Агенция „Пътна инфраструктура“ (АПИ) до края на ноември т. г., съобщиха от пресцентъра на АПИ.    Рекордът за най-много преминали автомобили за едно денонощие също „се държи“ от АМ „Тракия“.  , от които 55 092 леки, 10 544 товарни МПС и 475 автобуса.   е, като не е отчетен тежкотоварният трафик преминаващ по това направление, който е отбит поради ремонтните дейности по обходен маршрут. Най-натоварен е бил трафикът на 24 юли 2018 г. когато са отчетени 39 772 автомобила, от които 32 259 леки, 6 736 товарни и 430 автобуса.     Останалите участъци от републиканската пътна мрежа, по които се наблюдава изключително интензивно движение през изминалата година са:   - път I-1 и I-6 в отсечката София - Г. Богоров – 28 693 МПС;   - път I-6 Бургас - кв. Ветрен – 25 641 МПС;   - АМ „Хемус“ в отсечката летище „Варна“ - град Варна – 23 931 МПС;   - път II-64 в отсечката Пловдив - АМ „Тракия“ – 23 285 МПС;   - път II-86 в отсечката Пловдив - Асеновград – 22 956 МПС;   - АМ „Струма“ в отсечката Перник - Долна Диканя -22 029 МПС.    Преброителният пункт при село Любеново е отчел едва 286 моторни превозни средства на денонощие.   Традиционно, републиканските пътища са най-натоварени през летните месеци юли и август – от и за Черноморието. Най-слаб е трафикът през зимните месеци януари и февруари, когато метеорологичните условия не са благоприятни. В този период се наблюдава засилен трафик само от и за зимните курорти.", "date": "2018.12.30", "title": "АПИ: През 2018 г. най-интензивно е било движението по АМ „Тракия” между София и Пловдив"}
{"url": "http://epicenter.bg/article/NIMH--Vremeto-prez-yanuari-shte-e-dinamichno--Temperaturite-shte-sa-mezhdu-minus-18--i-plyus-15-/171819/2/0", "text": " Такава е прогнозата за времето през януари на Националния институт по метеорология и хидрология (НИМХ).     В началото на месеца слънцето в София изгрява в 7 ч. и 57 мин. и залязва в 17 ч. и 03 мин. Продължителността на деня е 9 ч. и 06 мин. В края на месеца слънцето изгрява в 7 ч. и 43 мин. и залязва в 17 ч. и 38 мин. Продължителността на деня е 9 ч. и 55 мин. Фазите на Луната през месеца са: 06.01 — новолуние, 14.01 — първа четвърт, 21.01 — пълнолуние, 27.01 – последна четвърт.     Януари е най-студеният месец от годината и обикновено той определя характера на зимата – мека, нормална или сурова. Времето обикновено е облачно и мъгливо. При нахлувания на студен въздух от северозапад и североизток вали сняг и се създават условия за снежни виелици, особено в Северна България.   Средният брой на дните със снежна покривка в Северозападна България е около 20, а по Черноморието от 2 до 5. В планините често духат силни ветрове, обикновено от северозапад и югозапад.    При нахлувания на арктичен въздух след изясняване са достигани най-ниските температури в повечето райони на страната – абсолютният минимум за страната е минус 38,3˚, измерен в Трън през 1947 г. През януари има и интензивни затопляния, при които температурите са се повишавали до 20-23˚.     , която в Северна България и високите полета е между минус 3 и 0°, по Черноморието, в Горнотракийската низина и долината на р. Струма – от 0 до 3° а в планинските райони – между минус 8 и минус 3°.     .    и през първото десетдневие температурите ще бъдат по-ниски от обичайните, въпреки че в края на периода относително ще се повишат.      Температурите ще бъдат близки до обичайните.   ", "date": "2018.12.30", "title": "НИМХ: Времето през януари ще е динамично. Температурите ще са между минус 18° и плюс 15°"}
{"url": "http://epicenter.bg/article/Mariana-Vekilska-napuska-bTV--otiva-v-Bryuksel/171821/2/0", "text": "Мариана Векилска напуска bTV и заминава на работа в една от структурите на Европейската комисия в Брюксел. Това обяви водещата на \"Тази събота и неделя\" в края на предаването. Тя тръгва веднага след Нова година и тази неделя за последен път беше водеща заедно с Жени Марчева и Диана Любенова.   18 г. от живота ми минаха в телевизията, каза Векилска, докато се разделяше със зрителите. Тя е един от първите репортери в сутрешния блок на телевизия. \"Само с прахосмукачка не съм чистила тук\", обяви тя.   „Винаги съм се чувствала чудно хубаво в телевизията, в bTV специално, заедно с всичките ни прекрасни колеги. Трудно се взема такова решение – да се разделиш със семейството си, но 18 години са толкова много, че е добре да постигна още нещо, да стана добра в още нещо и да успея в още нещо“, обяви Векилска в „Тази събота и неделя“.   Зрителите познават Векилска с работата й във всички жанрове на телевизионната журналистика. Била е репортер, водещ на сутрешния блок и на Новините, както и продуцент. Освен с високия си професионализъм, Мариана Векилска демонстрира своята отдаденост към работата си и като допринася за редица каузи през годините. „Да изчистим България заедно“, „Великолепната шесторка“, „Българската Коледа“, „bTV и мечето“, „Направи го за България“, „Пощенска кутия за приказки“, „Един ден на Витоша“ – това са само част от инициативите, на които водещата е посветила своето време и енергия.   „Мариана Векилска е високо ценен професионалист в екипа на bTV. Ще липсва на всички ни тук в нюзрума, но зрителите на „Тази събота и неделя“ могат да разчитат, че ще продължават да се наслаждават на чудесно телевизионно предаване със сутрешното си кафе през уикенда“, коментира директорът „Новини, актуални предавания и спорт“ на bTV Media Group Венелин Петков.   Как ще се промени „Тази събота и неделя“ от 2019 година и кой ще се присъедини към Жени и Диана, екипът на bTV ще обяви в началото на януари.  ", "date": "2018.12.30", "title": "Мариана Векилска напуска bTV, отива в Брюксел"}
{"url": "http://epicenter.bg/article/Priyateli-i-nepoznati-podkrepyat-Ivan-Laskin-v-sotsialnite-mrezhi/171822/2/0", "text": "Мнозина подкрепят Ласкин, който е в критично състояние в реанимацията на военна болница и съпругата му Алекс Сърчаджиева в този тежък момент.   Дано стане чудо и да се излекуваш,момче!Моля се за теб!С обич!!! Това е написала Дарина Бовдокова.   Бори се! Бъди силен какъвто винаги си бил ! Заради Алекс,заради София , заради Люба и заради всички нас ! Нужен си ни ! Обичаме те ! ❤️, гласи посланието на Сърмена Папазова.     Ваня Джаферович призовава който може, да помогне.   А Dessy Stoeva дори предлага да дари черен дроб: Моля за информация, дали се търси трупен донор, или може и част от черен дроб. Готова съм да даря, ако съм годна. Кръвна група 0, отрицателен резус фактор.   Рени Гриорова е написала - Иване нужен си, бори се!С теб сме!   Мнозина са споделили информации от медии с призиви да се дари кръв. Оказа се, че това не е нужно и близките помолиха да се кръводарява само след официална молба от тях или болницата.   В Туитър също има много постове в подкрепа на актьора.   ", "date": "2018.12.30", "title": "Приятели и непознати подкрепят Иван Ласкин в социалните мрежи"}
{"url": "http://epicenter.bg/article/Strelba-v-Sofiya--ima-ranen/171803/3/0", "text": "Сигнал за стрелба в столичния квартал \"Лозенец\" е подаден малко след 21 часа снощи, съобщиха от пресцентъра на МВР.   По първоначални данни, след възникнал спор на улицата, 33-годишен прострелял в крака 24-годишен мъж.   Пострадалият е транспортиран в болнично заведение за оказване на медицинска помощ.   Извършителят е задържан с полицейска мярка за 24 часа.   Работата по установяване на причините и обстоятелствата около инцидента продължават.", "date": "2018.12.30", "title": "Стрелба в София, има ранен"}
{"url": "http://epicenter.bg/article/V-sila-sa-promeni-na-dvizhenieto-v-Sofiya-zaradi-Novogodishniya-kontsert-na-ploshtad--Knyaz-Aleksandar-I-/171816/3/0", "text": "От 20 часа снощи влезе в сила организация на движението в София във връзка с Новогодишния концерт на 31 декември.   Забраняват се престоят и паркирането на превозни средства на площад \"Княз Александър Първи\", на улица \"Дякон Игнатий\" между булевард \"Цар Освободител\" и улица \"Аксаков\", и на ул. \"Дякон Игнатий\" от страната на градинката срещу \"Аксаков\", съобщи БНР.   Още ограничения ще бъдат въведени в тази част на столицата от утре сутринта. Те ще важат до 18 ч. на 1 януари.", "date": "2018.12.30", "title": "В сила са промени на движението в София заради Новогодишния концерт на площад „Княз Александър I“"}
{"url": "http://epicenter.bg/article/Kevorkyan-/171802/11/0", "text": "2017-а започна въодушевяващо: първото бебе, което се роди на 1 януари беше Динко от Сливен. Майка му е 13-годишно цигане, а бащата – 15-годишен смелчага-циганин. Спечелил трудно сърцето на жена си, трябвало да й обещае цяла една вафла – и така се появил Динко, и той циганче, да е жив и здрав. Така с една вафла се ражда нов гражданин на България. Също и гражданин на Европа. Не е малък принос към ЕС. *** 2018-а започна по-кротко: станахме „Председатели“ на Европа, дори и на Западните Балкани. Само македонците ни се опънаха, но друго не може да се очаква от тях. Трябва да не си с всичкия си, за да им имаш вяра за каквото и да е било. Във въодушевлението си не разбрахме колко нови Динковци са ни зарадвали и по-достъпна ли е вече една вафла в Българския Рай. *** Президентът Радев, когото Плевнелиев ревнува като разгонен рогоносец направи нещо необичайно – спомена бедняците. Тукашните, за които никой не отронва и дума, сякаш така те ще изчезнат от само себе си. Медиите не обърнаха внимание на думите на президента. Може би се страхуват да не разсърдят някои Властници, които вече са убедени, че управляват Рая. *** Юнкер каза, че „България е неговото вдъхновение“ – колкото да се сетим, че открай време нашите първенци, най-вече Живков и Бойко, са царе в омайването на опекуните си. *** Извадиха новата дъвка – урока за комунизма за учениците от десети клас. И какви антикомунисти изпълзяха веднага! Идея: Урокът за комунизма да се напише едновременно с Урока за Прехода. Но него хитреците ще го оставят за след 30 години – за да се забрави всичко. *** Направиха Народа на нищо. Позволиха и позволяват на мрачни типове да се отнасят към него като към парцал, да ругаят светците му, да го предизвикват всякак. Държат се с него като със смъртен враг. *** Не съм срещал скоро политик, който да е загрижен за нещо друго, освен за собствената си съдба. Народът изобщо няма място в съзнанието на тия хора, те не понасят дори самата дума „Народ“, тя не съществува в речника им, сякаш някой им е забранил да я използват. Каквото и да се случва с него, те запазват мълчание. *** На публиката й омръзна малебито, което минава за журналистика. *** Пропагандата на ГЕРБ продължава да се прави съвсем небрежно, отгоре-отгоре. Като за невменяеми. Това е пропаганда, подходяща за режим, който е абсолютно убеден в непогрешимостта си – и се изживява като недопечено тоталитарен. *** Най-великият проект е Съдбата на Малкия човек. Но за него все не остава време. *** По време на парламентарния контрол /2 март/ бе съобщено, че 44 процента от българските деца са в зоната на оцеляването. *** Според доклад на ЦРУ, имаме смъртност като по време на война. И тази констатация заслужава да бъде изчукана на фасадата на клетият ни Парламент. Съединени сме – обаче мрем като по време на война. *** Странното е, че Настоящето съществува напълно безметежно пред погледа на Младите. Истината се процежда оттук-оттам, но те бързо я забравят, ако изобщо й обърнат внимание. *** Софийският университет обяви нулева година за специалността „медицина“ – и това в една страна, в която здравеопазването е някаква мистерия. Дистанцията между най-бедните и най-богатите българи продължава да се увеличава: бедняците вече се задоволяват с осем пъти по-малко от богатите. Една пета от младите хора нито учат, нито работят. През последните три години парите, които нашите клетници-емигранти пращат на близките си, са приблизително колкото чуждите инвестиции. Българските ученици са на едно от първите места в ЕС по употреба на наркотици. *** Държавата упорито разчиташе на плацебо ефекта: на пациента се дава хапче, което е напълно безполезно, но той вярва, че то лекува. Колцина все още са омагьосани от този ефект? Пребройте главанаците. Във всеки случай, очевидно е, че оскотелият пенсионер с 200 лева милостиня изобщо не е податлив на плацебо-измамата, но това е без значение за Властта. *** Комунистическата доктрина твърдеше, че парите ще отмрат окончателно в началото на 80-те години на миналия век. Много ги подиграваха тогавашните управници за тази фантазия – но се оказа, че в известен смисъл те познаха, макар и със закъснение: трийсетина години по-късно парите наистина отмряха за немалка част от народа. Ако не вярвате, питайте един пенсионер – пари ли са 200 лева на месец. Те са съвсем друго: покана да се омиташ вече от този свят, да не се моташ наоколо и нахално да тикаш в очите на Властта клетия си живот. Нямате свършване, ей. *** Между две совалки в чужбина Бойко трябва да прави и една обиколка из министерствата си, за да провери дали персоналът там е с целия си. *** Един милион шестотин шейсет и пет хиляди – толкова са българите, които живеят под прага на бедността. А прагът на бедността е 351, 08 лева средномесечен доход. Осемте стотинки са много важни: вижте ни колко сме прецизни, живеете като животни, обаче ви даваме всичко, което ви се полага, включително и проклетите осем стотинки. Да не се подлъжете от тази прецизност: значителна част от отписаните българи някак преживяват с доста по-малко от 351 лева – и осем стотинки, да не ги забравяме. Те пък как оцеляват? На кого му пука, да се оправят, нали им даваме и осемте стотинки. *** Не ни казват обаче, защо са отписали тия клетници от Книгата на Живота – нормалния, приличния живот? За какви грехове? Дали пък не им отмъщават толкова свирепо, защото Отписаните са неудобни свидетели, защото още сънуват един друг живот – скромен, но, все пак, порядъчен? Не е малко това провинение – заслужават да бъдат зачертани. Не се сещам за друго обяснение. *** Още преди 30 години стана ясно, какво представляват ония случайници, които усърдно се запреструваха на „десни“, пък се оказаха абсолютни леваци, безподобни политически педали. Първото, заради което се заоплакваха от соца беше, че тогава нямало банани. Гладът за банани беше кодът на тия хора: те им липсваха, а не, примерно, Манделщам. Примитивни хора, комплексари, плод-зеленчукът им беше хоризонта. *** Нужно ни е Председателство, но не на Съвета на Европа – а на Българската Свяст над България на фалшификаторите. *** Преди време Бойко се похвали, че е построил повече от Живков – и не му счупиха прозорците. Почти в същото време стана ясно, че покупателната способност на Народа е достигнала онази от 1988 година. Най-сетне. *** Ясно е, че приличието отдавна липсва в хаврата, която тук минава за политика – и, следователно, и в „официалните“ медии. Те са вече само шлейфа на политиката, един придатък към нея. Ако не беше така, нямаше да се занимават като слънчасали със сапунката „Пепеляшката Деси и нейната Пастирка Плевнелиев“. *** Неприличието извираше отвсякъде. Що за дивотия бе да занимават толкова усърдно публиката с перипетиите на кравата Пенка, избягала в Сърбия и щастливо завърнала се обратно. При всеки репортаж за Пенка, телевизиите не пропускаха да отбележат, че нейният проблем стигнал до Европейския Парламент – ех, Гордост Българска. А публиката си въобразяваше, че сме спечелили овациите на Чорбаджиите от Брюксел заради нашето Председателство. А то, какво излезе – даваме цяло Председателство срещу една крава. *** Продънени сме отвсякъде – обаче се загрижиха неистово за едно добиче. Направо ни казаха, че не струваме, колкото него, това е. *** Подмяната е основният инструмент изобщо на Прехода – и цяло чудо е, как никакви хора, направо нулеви, успяха да го превърнат в зловещо оръжие. От 30 години сръчно-подло подменят всичко – накрая направо подмениха българина с една крава. *** Жалката истина е, че днешното Българско Единение се изразява предимно в колективното пускане на есемеси за поредните телевизионни шашми. *** Важният въпрос е, кога нашите Властници ще се научат да разпознават онова, което е полезно за България – истински полезно, а не някаква гримаса или оригване от онова, което днес минава за „европейска политика“. *** Живеем в странни времена: непомерен оптимизъм – който съперничи и дори превъзхожда онзи от обществото на сияйните фантазии – безсрамно и без никакъв преход, се сменя с неприкрит страх. Фанфарите се редуват с звъна на погребалните камбани. *** Глупостта на Големите е Библията на малките – такива като нас. Време е обаче да четем тази Библия поне малко по-егоистично. *** И три пъти последователно да ни предоставят Председателството, ние няма да се измъкнем от перспективата на Гетото на ЕС. *** Телевизионните репортери все се чудят, защо искат да ги бият или поне да счупят камерите им. Отговорът е лесен: защото обикновените хора ги приемат като адвокати на Властта. Никога обаче един министър или депутат няма да им посегне, защото само им се мазнят. *** Врявата около чумата по животните даде възможност да се замете още един позорен факт: според проучване на Евростат, 42% от смъртните случаи у нас е можело да бъдат предотвратени. 42 процента! Ако свържем този факт с позорната ни лидерска позиция в различни класации за смъртност, ще се изправим пред нещо нечувано. *** Никой не брои Народа като опозиция – а не е ли тъкмо той същинската опозиция? Гласът му обаче се чува като нещо нечленоразделно – писъци по избити животни, плач от издавени села и пр. – всичко това се слива в протяжният вой на един обезверен и дори анимализиран Народ – няма кой да го преведе обаче този вой на езика на Разума. *** Нашите политици сега пък се заоплакваха от „фалшивите новини“ – което си е истинско нахалство, като се има предвид, че тъкмо те са най-пъргавия източник на взаимно изключващи се твърдения, както и на откровени лъжи. Те са Свещения Извор на Фалша. *** Ако някой ден изгазим Прехода, което е малко вероятно, ще бъдем Народ, готов да понесе абсолютно всичко, всяка диващина. Дали това ще ни направи по-прозорливи? Съмнявам се, защото прозорливостта трябва да изкара робията на друг един Преход. *** Щяха да правят цялостна ревизия на криминалната приватизация на Прехода – а опряха до това, набързо да къдрят собствените си поправки. Обещаната ревизия си остана тлъста лъжа. Крайно време е някой ентусиаст да се сети и да направи една Бяла Книга на Лъжите. Докато окончателно не сме свикнали с тях. *** Събаряха, ненаситно събаряха – и оставиха огромна част от Народа под руините на Прехода. А сега тъкмо него, Народа, искат да го изкарат виновник за бедите. *** От КНСБ съобщиха, че цели 72 процента от работещите българи имат доходи, по-ниски от издръжката на живота им. Това си е истински геноцид – друга дума не е подходяща. *** Кога най-сетне ще приключи игото на ремонтите на ремонтите? Ясно е вече и за козите на баба Дора, че у нас се строи, за да се ремонтира, но, все пак, няма ли да приключи тази еуфория някой ден? *** И къде, в края на краищата, отвеждат вечно ремонтираните български пътища? Свенливо избягваме очевидния отговор: в безпътицата на Голямото Българско Задръстване; покрай/през безброй вече селища, напълно замрели, ако не броим оцеляващите по някакъв начин в тях „задръстеняци“. *** Медиите ни снабдиха с ново познание за Задръстването – наскоро научихме, че българинът има втората по продължителност работна седмица в Европейския съюз, малко повече от 40 часа. И, в същото време, на последно сме място по производителност на труда в ЕС. Най-много се бъхтим, най-малко произвеждаме – и примирено седим в Задръстването. *** Все гледате да се харесате на Чорбаджиите си отвън – макар че те пет пари не дават за вас. Гледайте обаче да се харесате на Господ, нали сте много набожни – защото Черната ви сметка пред него се увеличава. *** Катастрофата край Своге бе поредното доказателство, че Властта е безсилна да налага правила, удобно се е свила в безпомощността си. Обаче 20 души вече ги няма. Три дни след касапницата край Своге приключи делото за Изтреблението в Аспарухово. Тогава бяха удавени 13 души. Виновни няма. Край. Забравете. Сякаш някакъв Зъл Бог е надвиснал над нас. *** Покажете ни човек, който знае как да се демонтира Дуращината в българската политика – и ние вечно ще го благославяме. *** През 1989 година в страната има около пет хиляди училища – днес те са двойно по-малко.Само през последните 15 години, Властниците от всички породи съдействаха да бъдат закрити над 800 училища. Това е безподобен погром, несравним с нищо друго. 2 хиляди и 500 училища са ликвидирани, тази разруха не може да бъде сравнена с нищо друго, освен с едно ново иго, което вече поставя основите на тоталната бъдеща неукост. Тя пък, разбира се, е добре дошла за Властниците. Българи погубват българи. *** Първенците ни са целите лепкави от шербета, с който ги поливат медиите – в доста случаи направо незаслужено. *** Политиката в България трябва да се прави мълчаливо. Да мълчат като пукали – така ще е по-справедливо/праведно. Пукал политика. Да се пуйчат колкото щат, но мълчаливо. Защото милиони хора са направо изоставени на произвола. *** Мнозина от днешните властници всяка заран се чудят как са се домогнали до постовете си , как са се качили на трончетата си, които усърдно цапотят със златен варак, сакън, да не ги помислят за обикновена дървения. Те дори не схващат, че седят на собствените си ешафоди, нямат толкова ум. *** Историята стои пред вас и очаква някакъв отговор. Дали не са ви урочасали някак – опитайте с този отговор, може и да мине. *** Показност и оскотяваща бедност. Само дето трябва да си знаят, че хората, колкото и скотски да живеят, са изначално встрастени по други правила, от друг Господ. И няма лесно да се отървете от тия бедняци. Ще си управлявате, те ще оскотяват все повече, но нямат да се изпарят. *** Все се хвалят, че безработицата била рекордно ниска. Ето какво пък прикрива този рекорд: 400 хиляди от работещите българи получават заплати под линията на бедността. Това означава само едно: че са експлоатирани абсолютни бедняци, дрипави аргати. *** Докато мрънкаха нещо и се оплакваха от хибридни атаки, Животът им нанесе камшичен удар: ВСЯКО ЧЕТВЪРТО БЪЛГАРСКО ДЕТЕ ГЛАДУВА, ГЛАДУВА И ВСЕКИ ВТОРИ ВЪЗРАСТЕН БЪЛГАРИН. По-могъща хибридна атака, сътворена от самия Живот, не може да си представим. *** Вкопчете се в този позорен факт и разберете, кой е виновен за Глада – социализмът, комунизмът, мумията на Ленин – или нашите си тукашни мумии от последните 30 години. *** Колко от гладуващите днес деца са утрешни убийци като Северин? И има ли по-страшна хибридна атака, от тази на Глада? *** Микеланджело веднъж беше казал следното: „Видях ангел в мрамора и дялах, докато го освободя“. Нашите политици, поне повечето от тях, трябва доста да дялат, за да освободят човека в себе си. Те сякаш са от лед – стопява се той и нищо не остава от тях, освен някаква локвичка, често кална. *** Българската политика не е в състояние да произвежда нито истинска свобода, нито истинска човещина. Обаче от години ви тика към колективна морална катастрофа. Всичко това може се понесе – както казваше един полски поет – само, ако се преструваме, че живеем на друго място и по друго време… ***", "date": "2018.12.30", "title": "Кеворкян: 2 0 1 8-а – във фрази. Кравата Пенка: Човек на годината"}
{"url": "http://epicenter.bg/article/Zornitsa-Ilieva--Shte-se-prevarne-li-Siriya-v-propast-za-Ankara-/171830/11/0", "text": "  .   . Тази операция определено бе замислена като ограничена и по принцип да се проведе съвместно с американските сили в този регион на Сирия.  . Поне така пише популярен анализатор като Зейнеп Гюрчанлъ.     Съставът на делегацията е впечатляващ – външният министър Чавушоолу, министърът на отбраната ген. Акар, шефът на МИТ Хакан Фидан и говорителят на президента Ибрахим Калън.    А те са свързани с позициите на Русия в тази ситуация и използването на въздушното пространство на Сирия за операция на изток от Ефрат и на югоизток, ако се пристъпи в битки с отради на „Ислямска държава“, ИД.   . Анкара е с намерение и да постави искане някои от освободените от американците бази да бъдат използвани от турските военни, което ще осигури навлизане във въздушното пространство на Сирия на 300-350 км навътре т.е. до частите на ИД.   Сигурно затова и Джон Болтън, съветник по националната сигурност на президента Тръмп, е написал в туитър, че „ очаквам с нетърпение през януари да посетя Израел и Турция, където ще разговарям по въпросите за сигурността и по-нататъшните стъпки в борбата с ИД“.     Вътрешните му проблеми неминуемо са го насочили към действия за смяна на дневния ред и в това отношение той наистина успя.    Разбира се, не изцяло и не завинаги. Казват, че американските военни се изтегляли към Ирак.   А при положение, че във Вашингтон надделяват мнения, че Турция е започнала да клони към Москва и дори да закупи руските системи С-400, тогава причините за решението за оттегляне от Сирия стават повече от основателни.    Предложението към Анкара за доставка на ракети „Пейтриът“ е също част от стратегия за „отделяне на Анкара от Москва“. Още повече, че се помни как във Вашингтон с ръкопляскания се посрещнаха турските военни операции на запад от Ефрат в Сирия, а операциите „Ефратски щит“ и „Маслинова клонка“ бяха коментирани като „спечелване на влияние на страна-членка на НАТО срещу Русия“.      След днешните разговори в Москва Чавушоолу е заявил, че Турция продължава сътрудничеството с Русия и Иран по отношение на Сирия, а   Каквото и да означава това. Координация наистина е необходима, защото на изток от Ефрат Турция ще се изправи срещу организациите на сирийските кюрди, YPG и PYD, а на юг срещу ИД.   . В момент, когато Турция се бори с икономическа криза.    Нормално е да се предположи, че президентът Асад може да приложи старата тактика на баща си, Хафес Асад, който е използвал ПКК, а той да използва въоръжените от САЩ военни организации на сирийските кюрди, PYD и YPG, за да запази целостта на Сирия и да не допусне Анкара да навлезе трайно на сирийска земя. Естествено под предлог борба с ИД.     А какво точно кюрдите са успели да договорят с Асад е въпрос на време, за да се разбере. В такива ситуации компромисите са и от двете страни, но едва ли ще има отстъпки от страна на Дамаск в посока федерализация, автономия или независимост с ограничени пълномощия. По-скоро придобиване на права, които ще осигурят местно самоуправление в рамките на държавата Сирия. Поне такива са договорките между Русия, Турция и Иран по отношение на Сирия – териториална цялост и независимост.   Тя често доказва своя професионализъм и успява да отстои турски интереси в условия на съперничество между геополитическите играчи, които все я придърпват в едната или другата страна.   За нас остава да следим тези политики, защото Турция не само е големия ни съсед. Тя си има интереси, които не винаги съвпадат с нашите. Ако ние сме ги прецизирали, разбира се.", "date": "2018.12.30", "title": "Зорница Илиева: Ще се превърне ли Сирия в пропаст за Анкара?"}
{"url": "http://epicenter.bg/article/57-arestuvani-na-protesta-na--zhaltite-zhiletki--v-Parizh/171811/7/0", "text": "Седма поредна събота на протести на „жълтите жилетки” във Франция. Близо 800 души излязоха по улиците на Париж, за да изразят недоволството си от социалната и данъчната политика на президента Еманюел Макрон.   Полицията използва сълзотворен газ, за да разпръсне демонстрантите. 57 души са арестувани. В късните часове на нощта няколко автомобила бяха подпалени пред редакцията на вестник „Le Parisien”, съобщи Нова телевизия.", "date": "2018.12.30", "title": "57 арестувани на протеста на „жълтите жилетки” в Париж"}
{"url": "http://epicenter.bg/article/Kubrat-Pulev--Narodnoto-proklyatie-shte-zastigne-polititsite-ni/171812/8/0", "text": "Политиците у нас живеят така, все едно ще живеят по 2000 - 3000 години. Това каза в предаването \"Събуди се\" пред Нова телевизия боксьорът Кубрат Пулев.   Никой от тях нищо не е занесъл с него в отвъдното. Няма проблем - днес ще открадне, утре ще скрои номер, но ще остане като господина, който не е направил нищо, заяви Пулев.   Народното проклятие ще ги застигне. Има едно око отгоре, което гледа, подчерта боксьорът.   Плаче ми душата, като видя в чужбина хубаво облечени възрастни хора, които са необременени, забавляват се. За този хубав живот обаче те са се преборили, преборили са се техните родители, ще се борят и техните деца, посочи Пулев.   Той обясни, че след време се вижда с 2-3 деца, на които да преддаде това, което е научил.   В отговор на въпрос Кубрат Пулев се определи като добър, истински човек. Господ ми е дал много, за да мога да давам. Никога няма да забравя това, заяви боксоьрът.", "date": "2018.12.30", "title": "Кубрат Пулев: Народното проклятие ще застигне политиците ни"}
{"url": "http://epicenter.bg/article/V-Panama-na-Nova-godina-goryat-chuchelo-na-politik/171777/10/0", "text": "Поне веднъж годишно пътувайте до място, на което никога не сте били преди!, съветва Далай Лама. Аз бих добавила, че съвсем не е задължително това място да е вдън гори тилилейски. Понякога то е зад ъгъла, прикрило вълшебните си тайни с делова патина.   Неотдавна в рубриката „50 места от българската история отвъд България“ разказахме за  честването на митрополит Герасим Струмишки в съседна Македония, вдъхновено от фондация „Българска памет“.   Тогава обещахме проф. Лизбет Любенова да ни разкрие подробности за необикновената личност на защитника на българщината срещу набезите на гръкоманите и безчинствата на турците. Речено-сторено! Преди разговора  поздравяваме проф. Любенова с новия й пост – директор на научния архив на БАН.  Тя се занимава  с църковна история, изворознание и историография и е ярък противник на конюнктурните повеи и удобните пътеки в нашата наука. Като автор на книгата „Последните български владици в Македония“ тя е най-подходящият източник на сведения за Герасим Струмишки, който привличал миряните с ангелския си глас и пламенните си речи. А сторонниците на гръцката църква на два пъти правят опит да го убият.   Макар да нямаме рубрика „Челен опит“, историята, която ще ви разкажа направо си плаче за подражание, защото на Нова година в Панама горят чучело на политик.      На новогодишния карнавал в Панама имат обичай да изгарят чучело на известен политик или на местна знаменитост. Парцалените кукли олицетворяват разочарованията, неприятностите и бедите през изминалата година. Разбира се, местните жители не желаят зло никому. Просто и тук важи прастарата формула - „Няма чучело, няма проблеми“ с надеждата новата година да бъде късметлийска и доходоносна като се премахнат всички дразнители от старата.   В Панама традицията е всяко семейство да си има собствена миниклада за омразни близки, роднини или съседи. В разгара на уличното шествие пък публично пламва я клонинг на местен спортист, я на министър, който е вбесил нацията.   Търговците отговарят на търсенето, предлагайки чучела във всякакви размери, като всеки може да залепи неприятното му лице върху тях. За парцалените кукли има една дума - muñeco. Изгарянето им е придружено с оглушителен звън. Точно в полунощ забиват камбаните на всички огнеборски вишки в столицата Панама сити, в съпровод на клаксони. Адският шум има за цел да наплаши настъпващата нова година и да я накара да се „държи прилично“. Според статистиката през петте дни на карнавала 90 на сто от панамците му отпускат края по „пълна програма“ - ядене, пиене и разгул.   Шествието и веселбата са неудържим празник на живота, който изравнява разликата между добро и зло, богати и бедни, дори между живот и смърт. Всяка панамска провинция внася свой неповторим колорит в тържествата.   Градчето Пенономе, например, се гордее, че там се провежда единственият воден карнавал. Цялото действие е съсредоточено около реката със сутрешния кулекос. Така се нарича традиционното масово обливане с вода от маркучи под звуците на шумна и весела музика. Освен уличните „спа процедури“ панамците се обсипват с бели конфети и се пръскат със сапунена пяна от балони. Разбира се, местните хора не само се веселят, ами гледат да изкарат по някоя балбоа (панамската валутна единица). Карнавалът обаче е „тотална далавера“ - всички зрелища са напълно безплатни.   По централните улици на Панама сити в ранния следобед тръгват първите карети, посрещани от възторжени аплодисменти. Натоварените с претендентките за Кралица на карнавала коли се отличават една от друго по цвят, украса, декорация и момичета в костюми, надхвърлящи въображението. Кандидат-коронованите стигат до централния площад, където танцуват и се снимат с всички желаещи.   В наши дни в името на жанровото разнообразие дори обикновена чистачка може да грабне короната, стига да е с достатъчно атрактивен костюм. И тя се плиска във възторга на славата си цяла година. Новогодишният карнавал в Панама е генерална репетиция за големия, който е седмица преди великденските пости.   В началото казах, че понякога не е необходимо да ходим зад девет земи в десета, за да се дивим на някое чудо. И сега ще разберете, че на няколко километра от София камък от времето на кръстоносците необяснимо расте и още по-непонятно помага на хора да оздравяват. Разбира се, че е легенда! Описана от журналистката Антоанета Титянова в сайта, в който членове на българската секция от световната федерация на пътуващите писатели - АБУЖЕТ, разказват митове от България, неизвестни за повечето от нас.   Антоанета Титянова може да убеди дори скептиците, че в църквицата на Богров има някаква божествена магия. Тя разказва за този странен камък, който расте и върши чудеса, донесен от Светите земи от кръстоносците.   Казват, че за госта си бедуинът е готов да заколи и последната си коза, защото е убеден, че трябва да го нагости подобаващо, пък Аллах е добър - ще му прати друго добиче. Според кореспондентите на БНР в Израел, Искра и Феня Декало,  бедуините хранят и поят  три дни, без да задават каквито и да е въпроси озовалия се при тях. И не само него, ами и стадото, коня и камилата му. Те също им гостуваха и сме любопитни във вкусната ни рубрика „Пътеводител на гастрономическия стопаджия“ да разберем с какво ги черпиха обитателите на пустинята:   Били сме гости не за по три дни, но за 3 часа, при бедуини в разни краища на Израел. Те са много различни. Зависи какво е племето им, дали са уседнали или са номади. По храната, която поднасят може да се разбере до къде са стигали дедите им . Например, в разделено между Ливан и Израел бедуинско село ни поднесоха цяло пиле пълнено с ориз и подправки. Домакините обясниха, че когато ги е нямало тези граници и държави в Близкия Изток, дедите им са пътували със стадата си от Ирак и Иран до Йемен. Затова този им специалитет е повлиян от Ирак.   Най-често специфичните бедуински гозби съдържат 3 компонента: месо - овче или камилско, мляко и ориз. В зависимост от района има специфични подправки. Едно от задълженията на мъжете е докато си пасат стадата да събират билки, грудки, семки. Местата където те растат и видовете им се предават от баща на син.   Има няколко правила за държание при гостуване при бедуини. Те не питат кой си и от къде идваш. Гостът има право да пита само 3 неща: на къде е посоката на мястото, за където се е запътил, на къде е Мека за да се моли и къде можа да се усамоти за естествените си нужди (обикновено тоалетната е четвъртата дюна вляво).   Когато бяхме при бедуини-чергари сред Юдейската пустиня ни почерпиха с две от вкусните си манджи. Едната бе Кабур: цяло пиле пълнено с ориз, евкалиптови семки и много странни корени и гъби, които се срещат само в пустинята, щедро поръсени с непознати подправки. Всичко това - в делва, чийто капак се замазва с тесто и се пече 3-4 часа в дупка пълна с живи въглени.   Названието на второто ястие е дал самият завоевател Салахадин. Той отседнал за 3 дни при бедуините и те  го почерпили с варен патладжан с месо, ориз, бамя и 9 подправки. Тази гозба се вари на тих огън, докато дъното леко прегори и се зачерви. След това се обръща върху чиния по средата на трапезата. Нарекъл го Маклубе (обърнат).   На сватба или при раждане на дете се готви Манса – агнешко или камилско, варени в кисело мляко и накрая прибавен ориз и подправки. Или Канте  - агнешки врат пълнен с зеленчуци и ориз с много подправки. Десертите са нещо като сутляш от козе мляко или различни видове кадаифи. Най-много ни хареса Кнафе – запечен кадаиф като между двата пласта има разтопени сирене или кашкавал, обилно полети със сироп с червеникави подправки. Поднася се топло.   Случи ни се да отидем в Раат, най-голямото селище на бедуините в пустинята Негев. При това при най-известната готвачка-бедуинка Саврия Башахар, при която са стичат любители на екзотиката от цял свят. Тя била бедна жена, решила да изучи сина си за лекар с единственото, в което била ненадмината - готвенето.   За финал - отговорилите на въпроса на страницата на „Покана за пътуване“ във Фейсбук могат веднага след предаването да проверят дали пък късметът да се подложат на последната терапия от диамантения месец не се е усмихнал на тях.", "date": "2018.12.30", "title": "В Панама на Нова година горят чучело на политик"}
{"url": "http://epicenter.bg/article/-quot-Priyateli-quot----serialat--koyto-otdavna-ne-se-snima--no-nosi-milioni/171814/10/0", "text": "Популярният сериал \"Приятели\", приключи преди повече от десетилетие и всички, които го гледат, не са равнодушни към блестящия актьорски екип и въпреки че от няколко години не снимат нови епизоди, актьорите продължават да печелят голяма сума пари.   Известно е, че членовете на познатия на всички комичен състав са печелили по един милион долара на епизод и като се има предвид, че са заснети 24 сезона, можем само да предположим колко пари са заработили. По повод повторното излъчване на сериите от продуцентската къща са предложили на екипа 2% от общия доход от епизодите, съобщи БГНЕС.   Имайки предвид, че от края на снимките са изминали 15 години и че вече няколко пъти популярния сериал е преповторен в някои страни, от минималния процент актьорската шесторка е заработила по 20 милиона долара. Затова не би трябвало да е изненада, че някои от актьорите не искат да записват нови епизоди, живеейки и без това прекрасно от старите. ", "date": "2018.12.30", "title": "\"Приятели\" – сериалът, който отдавна не се снима, но носи милиони"}
{"url": "http://epicenter.bg/article/Stoyanka-Mutafova--V-rabotata-si-nikoga-ne-sam-dovolna--namiram-samo-defektite-si/171824/10/0", "text": "Винаги малко се притеснявам, не обичам много да се показвам, да се изтъквам. Това каза в предаването \"Денят започва с Георги Любенов\" легендата на българската театрална сцена Стоянка Мутафова.   В работата си никога не съм доволна, винаги намирам само дефектите си и никога най-хубавото... Само дебна да видя къде съм сбъркала. Малко съм черногледа, каза с усмивка актрисата и добави, че любовта на публиката я е направила още по-взискателна към това, което прави на сцената.   Всички мислят, че съм много весел човек. Не мога да кажа, че съм тъжен човек, но не съм толкова весела, колкото си мислят, че съм. Малко съм затворена в себе си, когато съм с много хора. Не знам дали е хубаво, но мисля, че е по-хубаво, отколкото да се хвалиш непрекъснато, каза Мутафова.   Нямам нужда от почивка, обичам да работя и обичам работата си. Ако известно време нямам какво да работя, аз се чувствам не добре. Работата не ми тежи никога, подчерта Стоянка Мутафова. ", "date": "2018.12.30", "title": "Стоянка Мутафова: В работата си никога не съм доволна, намирам само дефектите си"}
{"url": "http://epicenter.bg/article/Vsichko-sluchvashto-se-shte-bade-prezhivyano-na-maksimum/171846/10/101", "text": "Дневно предназначение: Ден, в който всичко случващо се ще бъде преживяно на максимум. Дневната нумерологична карта ви дава шанс да довършите започната работа, както и да приключите с всичко старо и ненужно. Високата концентрация и изпълнението на задачите  ще доведат до висока ефективност.   Денят е подходящ за пътувания в страната и чужбина, срещи, търговска дейност, онлайн реклами, състезания, образование и явяване на конкурси. Основна цифрова характеристика – 1, 2, 3, 4, 5, 6, 7, 8, 9. Денят ще бъде социален, подходящ за публични изяви, много работа и довършване на отложени ангажименти.    Часова характеристика: • 00.00 – 6.00 ч. – Денят започва активно с неувереност и умора. • 6.00 – 12.00 ч. – Ранната сутрин ще протече с много разговори и публични диалози и проява на късмет. • 12.00 – 18.00 ч.- В обедните часове ще се наложи да работите заради друг човек и да си партнирате.  • 18.00 – 00.00 ч. – Вечерта завършва с работа до късно, мисли и изводи.   Съдбовно правило: С труд всичко се постига! Мото: Аз съм победител! Положително утвърждение: Върша всичко с лекота!", "date": "2018.12.30", "title": "Всичко случващо се ще бъде преживяно на максимум"}
{"url": "http://epicenter.bg/article/Ramush-Haradinay--Ot-dnes-nyama-granitsa-mezhdu-Kosovo-i-Albaniya--Chestito-/171813/7/0", "text": "Премиерът на Косово Рамуш Харадинай обяви на своя профил във „Фесйбук“, че „от днес между Република Косово и Република Албания няма граница“, предава македонският портал \"А1 Он\", съобщи агенция „Фокус“.   Министър-председателят направи това изявление след проведената в събота вечерта церемония по подписването на споразумение между Тирана и Прищина за въвеждане на съвместен контрол на границата между двете страни.   „Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина.   Междудържавното споразумение за въвеждане на съвместен контрол бе подписано в събота от министрите на вътрешните работи на Косово и Албания Екрем Мустафа и Сандер Лешай. Целта на споразумението, както заявиха представители на двете страни, е да се създаде интегрирано управление на границите от двете страни, а косовският премиер изрази увереност, че това ще се случи много скоро.   „Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“.   След подписването на спогодбата между Прищина и Тирана, косовският премиер оцени, че „с това се укрепва и засилва двустранното партньорство между двете страни“, на своята страница във „Фейсбук“.   „В този дух, днес имах честта да участвам в подписването на договора за издигане на общи гранични пунктове между Косово и Албания на принципа на ИБМ и на нашия общ европейски път. От днес границата между Косово и Албания вече не съществува! Честито Косово, честито Албания!“ – написа Харадинай.  ", "date": "2018.12.30", "title": "Рамуш Харадинай: От днес няма граница между Косово и Албания! Честито!"}
{"url": "http://epicenter.bg/article/Ministarat-na-targoviyata-Liam-Foks--Shansat-za-spirane-na-Brekzit-e-50-/171815/7/0", "text": "Шансът за спиране на процеса по Брекзит е 50%, ако британският парламент отхвърли постигнатото от премиера Тереза Мей споразумение с Европейския съюз. Това заяви пред в. \"Сънди таймс\" министърът на търговията Лиъм Фокс. Тереза Мей отложи гласуването, насрочено за 11 декември, поради опасения, че може да загуби вота, съобщи БНР.   Лиъм Фокс твърди, че ако сделката бъде отхвърлена, това ще „разтърси връзката на доверие между електората и парламента“. Министърът за международна търговия предупреждава, че ако депутатите не прокарат сделката, това е като „игра с огъня“ и че е „въпрос на чест за тях да подкрепят премиера“. В случай че депутатите одобрят сделката, тогава е 100 процента сигурно, че Обединеното кралство ще напусне ЕС на 29 март догодина, посочва Фокс.   Гласуването в Камарата на общините е планирано за седмицата, започваща на 14 януари. Споразумението, договорено от Тереза Мей с ЕС, което определя условията за излизане от Съюза и бъдещите отношения, може да влезе в сила само ако бъде одобрено с мнозинство в парламента.   Лидерът на лейбъристите Джеръми Корбин призова тази седмица премиера да прекрати коледната ваканция на депутатите и да проведе гласуването по-рано. Друго британско неделно издание – „Обзървър“ – пише днес, че видни депутати от Консервативната и от Лейбъристката партия планират да принудят правителството да забави Брекзит с няколко месеца, за да се избегне сценария за излизане без сделка.   Остават три месеца до 29 март – датата, на която Великобритания трябва да напусне блока. Постигнатото от Тереза Мей споразумение обаче остава несигурно. Затова са и няколко вариантите – от Брекзит без споразумение, до спиране на Брекзита, отбелязва агенция Ройтерс.   По-рано този месец британският премиер отложи планирано гласуване на споразумението с признанието, че то вероятно ще бъде отхвърлено от парламента. Депутатите се очаква да го гласуват през януари догодина.  ", "date": "2018.12.30", "title": "Министърът на търговията Лиъм Фокс: Шансът за спиране на Брекзит е 50%"}
{"url": "http://epicenter.bg/article/Zapochna-festivalat-na-ledenite-figuri-v-Moskva/171817/7/0", "text": "В Москва започна традиционният фестивал на ледените фигури. Тази година сред акцентите са реплики на китайския императорски дворец и катедралата \"Свети Василий Блажени\", съобщи БНТ.   Най-голямата атракция се оказа 50-метрова ледена пързалка под формата на стена от Кремъл, като по нея с радост се спускаха малки и големи.   Ефектното осветление на скулптурите и музиката допринасят за празничното настроение в руската столица. В страната се подготвят и за Коледа, която там се празнува на 7 януари.", "date": "2018.12.30", "title": "Започна фестивалът на ледените фигури в Москва"}
{"url": "http://epicenter.bg/article/Putin--Otnosheniyata-mezhdu-Rusiya-i-SASht-sa-nay-vazhniyat-faktor-za-strategicheskata-stabilnost-i-sigurnost/171820/7/0", "text": "Президентът на Русия Владимир Путин поздрави с Рождество Христово и настъпващата Нова 2019-а година президента на САЩ Доналд Тръмп, съобщи пресслужбата на Кремъл, предава ТАСС, съобщи агенция „Фокус“.   В поздравителното послание, Путин е подчертал, че „руско-американските отношения са най-важният фактор за обезпечаването на стратегическа стабилност и международна сигурност“ и е потвърдил, че „Русия е открита за диалог със САЩ по възможно най-широкия спектър от теми“.   Освен това в съобщението се казва, че руският лидер е пратил поздравление и на бившия американски президент Джордж Буш – младши.", "date": "2018.12.30", "title": "Путин: Отношенията между Русия и САЩ са най-важният фактор за стратегическата стабилност и сигурност"}
{"url": "http://epicenter.bg/article/Tramp--Ruskata-namesa-e-nay-golyamata-izmama-v-istoriyata-na-amerikanskata-politika/171825/7/0", "text": "Президентът на САЩ Доналд Тръмп заяви, че разследването за руска намеса в американските президентски избори през 2016 година е „най-голямата измама“ в политическата история на страната, предава РИА Нововсти, съобщи агенция „Фокус“. „Фалшификацията на руската намеса е най-голямата измама в историята на американската политика“, написа Тръмп в „Туитър“.   По неговите думи, последните данни са потвърдили „абсолютното отсъствие“ на доказателства за негов „сговор с Русия“.   Американският президент обвини Министерството на правосъдието и Федералното бюро за разследване (ФБР) на САЩ, че са фалшифицирали разследването по времето на президента Барак Обама, за да помогнат на Хилари Клинтън да победи на изборите.", "date": "2018.12.30", "title": "Тръмп: Руската намеса е най-голямата измама в историята на американската политика"}
{"url": "http://epicenter.bg/article/Hakerska-ataka-sreshtu-vestnitsi-v-SASht/171826/7/0", "text": "Няколко големи американски вестника имаха проблеми с печата и разпространението. Причината - хакерска атака на печатницата на издателската група в Калифорния, под чиято шапка излизат, съобщи БНТ.   Сред засегнатите са \"Лос Анджелис Таймс\", \"Чикаго Трибюн\", \"Балтимор Сън\", както и изданията на \"Уол Стрийт\" и \"Ню Йорк Таймс\", които излизат на западното крайбрежие. Предполага се, че хакерите, атакували печатницата, се намират извън пределите на САЩ.   До момента мотивите им не са ясни, но се предполага, че целта им е била да извадят от строя сървърите на типографията, а не да откраднат информация. Нападението е започнало късно вечерта в четвъртък и постепенно е ставало по-интензивно.   От печатницата увериха, че личните данни на абонатите на вестниците и онлайн читателите не са били застрашени. С проблема е запознато и американското министерство на вътрешните работи.", "date": "2018.12.30", "title": "Хакерска атака срещу вестници в САЩ"}
{"url": "http://epicenter.bg/article/Kola-se-vryaza-v-letishteto-v-Hanover-s-opit-da-stigne-do-pistata/171827/7/0", "text": "Неизвестно лице в автомобил с полски номера се опита да стигне до пистата. Това съобщи федералната полиция на Германия, предаде БГНЕС.   Мъжът, който е управлявал автомобила, е задържан. Инцидентът се е случил на един от пунктовете. Колата е разбила вратата и влязла в летището.   Както отбеляза вестник „Хановерше алгемайн“, шофьорът се опитал да стигне до приземяващ се самолет. Полициятае успяла да спре колата и е задържала мъжа, предаде ТАСС.   Часове по- късно международното летище в Хановер възобнови работа, приемайки и изпращайки самолети. Поради инцидента най-малко 34 полета бяха забавени или отклонени към други летища.   Федералната полиция на Германия съобщи, че инцидентът на летището в Хановер няма терористичен характер. По последни данни мъжът е бил под влияние на наркотици - тестът показал наличие на кокаин и амфетамини в кръвта му.   Мотивите на неговите действия все още се разследват. Международно летище Хановер е важнен авиопункт в Германия. Миналата година въздушното пристанище е обслужило около 5,87 милиона пътници.", "date": "2018.12.30", "title": "Кола се вряза в летището в Хановер с опит да стигне до пистата"}
{"url": "http://epicenter.bg/article/Repetitsiya-za-Nova-godina-na--quot-Tayms-Skuear-quot--/171832/7/0", "text": "В Ню Йорк на „Таймс скуеър” се проведе традиционната репетиция за разпръскването на конфетите.  Над 1 милион души се очаква да отброят последните секунди на 2018 г. на площада. От покрива на „Хард Рок Кафе” ще бъдат хвърлени 907 килограма конфети.  Традицията е от 1904 година, когато жителите на мегаполиса започват да посрещат Нова година на емблематичния площад, припомня  bTV.   Традиционното спускане на прочутата гигантска кристална топка от покрива на един от небостъргачите на централния площад в Ню Йорк, Таймс Скуеър, тази година ще бъде посветено на свободата на пресата в света и журналистите.   Това се посочва в съвместно изявление, публикувано от организаторите на церемонията - Times Square Alliance и Countdown Entertainment.  ", "date": "2018.12.30", "title": "В Ню Йорк на \"Таймс Скуеър\" репетират разпръскването на конфетите"}
{"url": "http://epicenter.bg/article/Lavrov--Rusiya-shte-otgovori--ako-v-Evropa-badat-razpolozheni-raketi--zabraneni-ot-DRSMO/171835/7/0", "text": "Русия ще предприеме ответни мерки, в случай, че в Европа се появят американски ракети, забранени от Договора за ликвидация на ракетите със среден и малък обсег (ДРСМО), заяви министърът на външните работи на Русия Сергей Лавров в интервю пред програмата „Москва. Кремъл. Путин“, текста на което бе публикуван на сайта на външното ведомство, предава ТАСС, съобщи агенция „Фокус“.   „За съжаление, нашите европейски колеги, чиято самостоятелност бихме искали да видим на практика, засега не са достатъчно готови за нея и се водят по САЩ даже и в случаите, когато това явно противоречи на техните интереси“, отбеляза Лавров. „Ще дам пример: гласуването по руските резолюции в подкрепа на запазването на ДРСМО“.   „Най-много вълнения по повод решението на САЩ да излязат едностранно от този Договор, чухме в Европа“, обърна внимание министърът. „Но целият Европейски съюз гласува против нашето предложение, т.е., на практика, за това ДРСМО да спре да съществува и над Европа отново да надвисне заплаха от разполагане на американски ракети, забранени от този Договор“.   „Следващият ход, разбира се, ще бъдат ответни мерки на Руската Федерация“, заяви руският дипломат. „Ние не сме избирали това, но в европейските столици, вероятно, не може да не разбират заплахата за самите европейци“.   По неговите думи, не е възможно да се обясни гласуването на страните от ЕС против предложението на Русия по друг начин, освен като „криво разбрана солидарност“.    ", "date": "2018.12.30", "title": "Лавров: Русия ще отговори, ако в Европа бъдат разположени ракети, забранени от ДРСМО"}
{"url": "http://epicenter.bg/article/Vuchich--Sarbiya-nyama-da-se-otkazhe-ot-ruskiya-gaz--za-da-ugodi-na-Zapada/171836/7/0", "text": "Сърбия няма намерение да се откаже от руския газ в полза на по-скъпия втечнен газ, за да удовлетвори Запада, заяви снощи сръбският президент Александър Вучич в ефира на телевизия Студио Бе, предаде ТАСС и БТА.   \"Аз няма да плащам двойна цена за втечнен газ, за да се хареса това на някого на Запад. Аз купувам евтин газ, за да може гражданите да живеят, а промишлеността да се развива. Това не са мои пари, това са пари на гражданите, държавни пари\", заяви сръбският президент.   По думите му темата за природния газ ще бъде една от най-важните по време на посещението на руския президент Владимир Путин в Белград на 17 януари. \"За нас най-важно е да се договорим с руснаците, ние това искаме и това ще направим\", каза Вучич.   Сръбският президент отбеляза още, че на предстоящата среща с Путин ще говорят също за Косово и за ситуацията в Украйна и Сирия.", "date": "2018.12.30", "title": "Вучич: Сърбия няма да се откаже от руския газ, за да угоди на Запада"}
{"url": "http://epicenter.bg/article/Bryuksel-preporachva-zamyanata-na-dumi-s-koren--man--s-polovo-neutralni-analozi/171837/7/0", "text": "Политически коректният Европейски парламент призовава да се сложи край на думи с корен “man” и да се заменят с полово неутрални аналози. ЕП се опитва да премахне употребата на думи като “mankind (човечество)” and “manpower (персонал)” и да ги замени с по-неутрални по отношение на пола понятия като “humanity” and “staff”.   На длъжностни лица и членове на ЕП в парламента беше изпратен наръчник за използване на неутрален по пол език в комуникациите, законодателството на ЕС и тълкуването. Той ги призовава да избягват „генеричната употреба на man“.   “Полово неутралният език е повече от въпрос на политическа коректност”, се казва в ръководството. “Езикът силно отразява и влияе на нагласите, поведението и възприятията”.   “Political leaders (политическите лидери)” трябва да се употребява вместо „statesmen (държавници)“, а предметите трябва да се наричат “artificial (изкуствен)” или “synthetic (синтетичен)”, а не “man-made (изкуствен)”.   Ръководството обяснява, че препоръките му не са „обвързващи правила“, а просто насърчение.   „Употребата в много езици на думата „мъж” в широк кръг от идиоматични изрази, които се отнасят както за мъже, така и за жени, като manpower, layman, man-made, statesmen, committee of wise men, трябва да бъде избягвана”, пише в ръководството:   “С повишена осведоменост такива изрази обикновено могат да бъдат неутрални по отношение на пола”.   Секретариатът на парламента описа целта на ръководството като насърчаване на несексистки, приобщаващ и справедлив език и „цели да избегне фрази, които биха могли да се разглеждат като предразсъдъци, дискриминация, унизителни забележки или предполагащи, че определен пол или социален пол представлява нормата“.   Източник:  ", "date": "2018.12.30", "title": "Брюксел препоръчва замяната на думи с корен “man” с полово неутрални аналози"}
{"url": "http://epicenter.bg/article/-quot-Mond-quot--se-izvini-zaradi-koritsa-s-Makron--imashta-shodstvo-s-Hitler/171838/7/0", "text": "Френският в. \"Монд\" бе принуден да поднесе на читателите извинения за корицата на седмичното си списание, след като някои съзряха в черно-бяла снимка на президента Еманюел Макрон сходство с фотографии на Адолф Хитлер, водача на нацистка Германия, предаде ТАСС.   Корицата на вчерашния брой на седмичника \"предизвика критични реакции\" от страна на някои читатели, призна в обръщение, публикувано от  , директорът на редакцията Люк Бронер.   \"Поднасяме извинения на хората, шокирани от графични замисли, които естествено нямат нищо общо с упреците, адресирани към нас\", написа той.   Според Бронер дизайнерите са черпили вдъхновение от творчеството на руските конструктивисти. Той припомни, че художникът Линкълн Агню вече е оформял в подобен стил няколко корици на списанието.   Критичните отзиви, появили се вчера в социалните мрежи, бяха съпроводени със сравнения между две илюстрации. Едната представлява черно-бяла снимка на Хитлер, застанал пред червено-бялото знаме на Третия райх с черен пречупен кръст, а другата - корицата на списанието. Художникът е разположил черно-бял портрет на френския президент на червено-бял фон, а точно зад гърба му се вижда изписана с черен готически шрифт буква М - това е името на седмичника.   На същия колаж - в контурите на сакото на Макрон, дизайнерът е сложил и черно-бял кадър от протест на Елисейските полета - единственият цветен елемент не са жълтите жилетки на участниците, а червената ивица на френското знаме.   Като един от най-популярните постове в Туитър на тази тема ТАСС откроява коментар на Ришар Феран, председателя на френското Национално събрание (долната камара на парламента).   \"Нетърпеливи сме да разберем към какви графични и иконографични образи прави отпратка \"М\". Ако това не е случайност, какво е тогава? Търсим скрития смисъл\", пише той.", "date": "2018.12.30", "title": "\"Монд\" се извини заради корица с Макрон, имаща сходство с Хитлер"}
{"url": "http://epicenter.bg/article/Erdogan-i-Merkel-obsadiha-po-telefona-situatsiyata-v-Siriya/171839/7/0", "text": "Президентът на Турция Реджеп Тайип Ердоган и германският канцлер Ангела Меркел разговаряха днес по телефона, предаде агенция ТАСС, като се позова на турската телевизия НТВ.   Според НТВ основна тема на разговора е била ситуацията в Сирия, съобщи БТА.   Президентът на Турция Реджеп Ердоган и германският канцлер Ангела Меркел проведоха телефонен разговор, за да обсъдят последното развитие в Сирия и борбата срещу тероризма, съобщава \"Дейли сабах\".   Източници от турското президентство заявиха, че двамата лидери са обсъдили и нелегалната миграция към Европа, както и двустранните отношения. Двамата са се съгласили да продължават да поддържат тесни контакти относно развитието на ситуацията в Сирия.   Припомняме, че на 19 декември Вашингтон обяви, че изтегля войските си от Сирия. Ердоган и американският президент Доналд Тръмп обсъдиха ситуацията в Сирия.", "date": "2018.12.30", "title": "Ердоган и Меркел обсъдиха по телефона ситуацията в Сирия"}
{"url": "http://epicenter.bg/article/Statuyata-na-Isus-Hristos-v-Rio-de-Zhaneyro--quot-ozhivyava-quot--s-3D-shou-v-noshtta-na-Nova-godina/171843/7/0", "text": "Върху световноизвестната статуя на Христос Спасителя в Рио де Жанейро за Нова година ще бъде осветена с триизмерни прожектори. За новогодишното празненство по тези места се очакват 2,7 милиона души.   Благодарение на техниката видеомапинг статуята на Исус, която се извисява над мегаполиса от хълма Корковадо, ще \"оживее\" пред публиката, предаде Канал 3.   Триизмерното осветление ще дава илюзията, че монументът се завърта и протяга ръце към близките квартали, които обикновено стоят зад гърба Спасителя. Известната 38-метрова статуя ще предаде, благодарение на специална прожекция и жестомимично послание за мир.   Разположеният на няколко километра плаж Копакабана ще бъде озарен от 14-минутна заря, която ще стартира точно в полунощ. Музикалната част от празненството ще бъде предоставена в ръцете на известния изпълнител Жилберту Жил.", "date": "2018.12.30", "title": "Статуята на Исус Христос в Рио де Жанейро \"оживява\" с 3D шоу в нощта на Нова година"}
{"url": "http://epicenter.bg/article/Putin-igra-hokey-na-Cherveniya-ploshtad--video-/171844/7/0", "text": "Руският президент Владимир Путин отбеляза пет точки по време на хокеен мач на Червения площад в Москва, съобщиха световните агенции.   Срещата е традиционна за това време на годината.   Руският президент застана начело на отбора с руски политици, който се изправи срещу бивши звезди на Националната хокейна лига като Павел Буре и Вячеслав Фетисов. Тимът на руския лидер спечели с 12 на 7 точки.  ", "date": "2018.12.30", "title": "Путин игра хокей на Червения площад (видео)"}
{"url": "http://epicenter.bg/article/Boyan-Chukov--Premahvaneto-na-granitsata-mezhdu-Kosovo-i-Albaniya-e-mnogo-losha-novina/171834/11/0", "text": "  Премахването на границата между Косово и Албания ще ускори предстоящото обединение на балканските територии населени с етнически албанци. Идеите на Първата и Втора Призренски лиги започват да се реализират. Ситуацията на радикалните македонисти в Скопие рязко се влошава. Македония очевидно ще върви към постепенно разпадане в обозримо близко бъдеще.   А въпросът за името на страната ще отпадне от само себе си. При очерта ващата се тенденция на запад от нашите граници е много вероятно числото на етническите българи в Македония рязко да се увеличи. Няма да е лошо да си спомним за идеите и дейността на Хасан бей Прищина (1873-1933). Той е познавал добре Иван Михайлов. Доброто познаване на историята е само от полза.  Забележка: През 1912 година Хасан бей Прищина е ръководител на Албанското въстание от 1912 година, по време на което предлага създаването на албано-българска държава в Македония, подкрепен от британския консул в Скопие", "date": "2018.12.30", "title": "Боян Чуков: Премахването на границата между Косово и Албания е изключително важна новина"}
{"url": "http://epicenter.bg/article/Balgariya--zimata-na-1984--Kogato-snegat-pochervenya-ot-krav/171847/11/0", "text": "Всеки от тях има своя лична история и драма – от онзи декември 1984, когато снегът в селата край Кърджали почервеня от кръв.    представя три съдби на хора, свидетели на бруталния „възродителен процес“.    а в онези смутни дни била служителка в администрацията, пряко ангажирана с насилственото преименуване на българските турци. В нощта на 23-и срещу 24-и декември 1984 г. Бенковски бил обсаден от танкове и войска. Чиновниците от кметствата трябвало да се явят на работа посред нощ, за да проведат технически смяната на имената.   „Работехме денонощно, довеждаха цели групи хора с автобуси, които бяха принуждавани „доброволно“ да попълват заявления – иначе не ги допускаха до работното им място. Противопоставиш ли се – или в Белене, или бой до смърт в милицията“, разказва Боряна. Онези, които не се подчинявали на заповедта, трябвало да стоят с часове навън в зимния студ, а после ги изпращали в лагер. „Онези с баретите действаха мигновено – водят някого да попълва документи, той се съпротивлява и… след минута вече го няма. Беше страшно, това не трябваше да се прави, мен ме беше срам“, казва Боряна. Тя не можела да си обърне езика и да назове някой свой съсед с новото му име, поради което и понесла наказания. „Бях между чука и наковалнята, бях заставена да им избирам имена… че коя съм аз? Беше ме срам от всичко! Огромна грешка на БКП и непростимо престъпление бе това, а наследниците ѝ още не са поискали прошка“, възмущава се тя. „Когато през 1989 г. започна масовата вълна на изселване към Турция, на хората им оставяха само по няколко часа да съберат най-необходимото и да поемат към нищото“, с болка си спомня Боряна.   Мюмюн Иляз, който е дошъл в кметския кабинет по личен въпрос, разказва своите преживявания от онези драматични дни: „Връщахме се от работа с миньорския автобус от рудника на „Горубсо“, когато въоръжени войници ни взеха паспортите. Цяла седмица нямахме право да ходим на работа, а когато най-сетне го разрешиха, всяка сутрин трябваше да взимаме разрешителни бележки за излизане от селото“, спомня си 72-годишният мъж. Въведен бил вечерен час, а за пътуване трябвало да се иска изрично разрешение от кметството. „Над 20 години бях работил с българи в рудника, приятелството ни е живо и сега. И те тогава плакаха заедно с мен, началникът ни се ядосваше на партията. Забраниха коленето на курбан по байрамите, молитвите в джамията, езика, погребалните ритуали, всичко“, разказва той. Според него България е пострадала от всичко това. „Ако не беше репресията, хората щяха още да са тук и тази земя нямаше да е пустееща. Изтръгнаха турската интелигенция, а това бяха изучени в българските университети инженери, лекари, учители, агрономи, средни специалисти“, казва мъжът.   След 10 г. прекарани в Бурса съпрузите се върнали пак в Бенковски – заради въздуха на планината. , въпреки всичко преживяно преди години. „И сега сънувам ливадите на моето село, където в детството пасях животните, родината не се забравя“, заключава той. \"Не вярвахме, че патроните са бойни, а те поваляха хора\".   „  потеглихме към Бенковски, искахме да обясним, че не сме съгласни да ни вземат имената“, разказва Лютви Юсеин, който тогава е бил на 20 години. В Могиляне товарен ЗИЛ блокирал пътя, но една голяма група от около 500 души не се подчинила на забраната да продължава похода си до кметството.   Командирът на военното поделение начертал с тебешир бяла линия на асфалта – като граница, отвъд която не бива да се прекрачва, а войската започнала да стреля на месо.   Тогава беше убито 18-месечното момиченце Тюркян“, спомня си Лютви. Там на място загинали двама души, имало и доста тежко ранени, народът се разбягал.   „Ние не искахме конфликт, целта ни беше само да изкажем несъгласието си. Снегът беше 40 сантиметра дълбок и просто почервеня от кръвта“, спомня си Лютви. Два куршума улучили краката му. В болницата той лежал 3 месеца и 17 дни, през това време при него идвали цивилни служители на ДС, разпитвали защо и накъде са тръгнали хората. Взели му паспорта, наложило се да си избира ново име – от Лютви бил прекръстен на „Люцкан“.   Цялото семейство тръгнало за Турция, но след 4 месеца, прекарани в Бурса, се завърнало. А скоро след това Тодор Живков паднал от власт.", "date": "2018.12.30", "title": "България, зимата на 1984: Когато снегът край Кърджали почервеня от кръв"}
{"url": "http://epicenter.bg/article/Mityo-Ochite-shte-posreshtne-Nova-godina-v-turskiya-zatvor--vrashtat-go-v-Balgariya-na-4-yanuari/171818/3/0", "text": "Димитър Желязков ще бъде екстрадиран в България веднага след Нова година, съобщи Флагман.бг, позовавайки се на източник в Специализираната прокуратура.   На 4 януари той ще бъде качен на самолет от Истанбул до София при извънредни мерки за сигурност.   Документите му от няколко дни са готови, съдът разреши връщането му, има зелена светлина и от тамошното външно министерство, но логистиката изисква повече време.   Не се предвижда Митьо Очите да ни бъде върнат с чартърен полет, а ще се използва обичайната процедура – граждански самолет с охрана. Тя със сигурност ще е далеч по-солидна от тази на Евгения и Николай Баневи, които бяха екстрадирани с различни полети, пазени от по неколцина служители на съдебната охрана. За тях бяха отцепени последните два реда и не се предвиждаше нещо извънредно.   При Желязков мерките за сигурност ще са доста по-сериозни. Заради това се търси и слабо натоварен полет, а е повече от ясно, че навръх празниците това няма как да се случи.   Анализирайки пътникопотока и от българска, и от турска страна са предвидили да извършат екстрадицията на 4 януари 2019 година.   Турските власти ще ни предадат Митьо Очите на борда на самолета, а веднага след кацането в София още на пистата Желязков ще бъде натикан в специализираните бусове на Съдебната охрана, след което ще бъде отведен към следствения арест на „Г.М.Димитров” в София.   Условията, които го очакват са същите като на Иванчева и семейство Баневи – килия за четири човека с открита тоалетна и много малко прозорче.   Ръководителят на спецпрокуратурата Иван Гешев разкри преди 20-ина дни, че Желязков е бил крайно недоволен от условията в турския затвор, където е от 2 август т.г. Митьо Очите е писал няколко жалби до българския консул, защото турските власти не искали да му осигуряват медицински грижи, от каквито твърдял, че се нуждае спешно. Освен това бил настанен в килия с 50 престъпници от целия свят.   Негови близки твърдят, че здравословното му състояние действително се е влошило, а той е отслабнал неузнаваемо.   Вероятността да бъде освободен с по-лека мярка в България клони към нула, защото цялото досъдебно производство срещу разбитата през август група на Митьо Очите се бави заради неговото бягство. Още щом пристигне спецпрокуратурата ще го разпита и проведе серия от различни процесуални действия.", "date": "2018.12.30", "title": "Митьо Очите ще посрещне Нова година в турския затвор, връщат го в България на 4 януари"}
{"url": "http://epicenter.bg/article/Ochevidtsi--Strelbata-v--Lozenets--e-stanala-pri-opit-za-krazhba/171823/3/0", "text": "Стрелбата снощи в столичния квартал „Лозенец”, при която беше ранен 24-годишен мъж, е станала при опит за кражба, твърдят очевидци на инцидента.   Стрелецът е задържан от полицията за 24 часа. Пострадалият е транспортиран в \"Пирогов\" за оказване на медицинска помощ. По информация от болницата той е без опасност за живота. Прострелян е в бедрото и е настанен в травматологията.   Той е бил в компанията на още един мъж. Неговата самоличност не е известна.   „Последното нещо, което чух от скандала, беше „Ела тук” и псувни. В следващия момент се чу пукот, най-вероятно от пистолет”, разказа пред bTV Борислав Антонов, свидетел на инцидента.   „Момчето, което беше простреляно в крака, се свлече на земята и даже ние не знаехме какво се случва. Чу се, че ставало въпрос за кола. Според мен са били някакви джамбази и явно са решили да пипат по колите”, допълн и той.   Работата по изясняване на случая продължава.  ", "date": "2018.12.30", "title": "Очевидец: Стрелбата в „Лозенец” е станала при опит за кражба"}
{"url": "http://epicenter.bg/article/V-novogodishnata-nosht--Nad-350-politsai-shte-ohranyavat-kontserta-na-pl---quot-Batenberg-quot-/171829/3/0", "text": "Засилени ще са мерките за сигурност в София в новогодишната нощ.   Над 350 полицаи ще охраняват площад \"Александър Батенберг\" по време на концерта, с който столичани ще изпратят 2018 г., съобщи  bTV.   От днес влизат в сила и серия забрани за престой и паркиране в района. В следобедните часове утре целият булевард ще бъде затворен заради концерта.   Пространството ще бъде опасано със заграждения, пред които ще има и полицейска техника, за да се предотврати евентуален опит за атентат, свързан с коли, които биха могли да пресекат площада.   Забрани за престой и паркиране има в цялото каре около площада.   „Ще бъдат изградени 8 контролно-пропускателни пункта, през които гражданите ще преминават. При проверките активно ще се работи за лица, които са в явно агресивно състояние, психично болни, лица, които носят оръжие, пиротехнически изделия и алкохол в стъклени бутилки. Всеки, който употребява пиротехнически изделия на обществени места, се наказва с глоба от 500 до 2500 лева”, припомни Борислав Муеров, началник на „Охранителна полиция” – СДВР.", "date": "2018.12.30", "title": "В новогодишната нощ: Над 350 полицаи ще охраняват концерта на пл. \"Батенберг\""}
{"url": "http://epicenter.bg/article/Turski-zhurnalist--otvlechen-v-Svilengrad--Nasilnitsite-izpalnyavaha-prisada-/171831/3/0", "text": "Турски гражданин е бил отвлечен и изтезаван край Свиленград. 60-годишният Шюкрю Бенли написа за преживяното на страницата си във „Фейсбук”, съобщи  bTV .   „Присъдата ми е била издадена! В нощта на изтезанията, стрелецът, който извърши нечовешките насилия върху мен, се изпусна и каза „президентът издаде смъртната ти присъда”. Но трябваше да знаят, че само аз мога да си издам подобна присъда. Смятаха, че заради изтезанията и заплахата за смърт няма да отида в полицията. Нямат идея кого имат за противник. Имената на извършителите и онези които подстрекават убийството м) са в ръцете н полицията. Оставям на вас скъпи приятели и близки изводите от случилото се. Останете с добро”, пише Бенли.   Журналистът е бил отвлечен от Свиленград на 22 декември, пише местното издание „Сакар нюз”. Откаран е в къща в село Чернодъб, където срещу него е проявено насилие. Пострадалият е бил изоставен край Пловдив след полунощ на 23 декември.   По случая е образувано досъдебно производство. Kъм момента няма задържани лица.   Бенли живее от около година и половина в България. По време на разпита е заявил, че му е отнета сума от 3 000 евро.    ", "date": "2018.12.30", "title": "Турски журналист, отвлечен в Свиленград: Насилниците изпълняваха присъда!"}
{"url": "http://epicenter.bg/article/Otkradnaha-pochti-20-bona-ot-imot-na-stolichanin-v-montansko-selo/171840/3/0", "text": "Голяма сума пари е открадната от къща в монтанското село Громшин, съобщиха от областната дирекция на полицията. Собственик на имота е 65-годишният А.П.А. от София.   Вчера неизвестни бандити се възползвали от отсъствието на столичанина и влезли в къщата, откъдето си тръгнали със 7500 евро (14 668 лв. по курса) и 2800 лева.   Полицията издирва крадците. По случая е образувано досъдебно производство.", "date": "2018.12.30", "title": "Откраднаха почти 20 бона от имот на столичанин в монтанско село"}
{"url": "http://epicenter.bg/article/Izostaven-kufar-v-rayona-na-ulitsa--Graf-Ignatiev--v-Sofiya-vdigna-politsiyata-na-krak/171842/3/0", "text": "Столични полицаи извършиха проверка заради изоставен куфар в района на ул. \"Граф Игнатиев\", съобщават от МВР.   В съобщението се уточнява, че около 15:30 ч. днес е получен сигнал за изоставен куфар на ул. \"Граф Игнатиев\" в близост до пресечката с бул. \" Васил Левски\".   Веднага районът е бил обезопасен и на място са били изпратени сапьори.   След направена проверка, е установено, че в куфара се съдържали само стари дрехи.", "date": "2018.12.30", "title": "Изоставен куфар на улица „Граф Игнатиев“ в София вдигна полицията на крак"}
{"url": "http://epicenter.bg/article/Strupvane-na-avtomobili-mezhdu-GKPP--quot-Kalotina-quot--i-srabskiya--quot-Gradina-quot-/171828/2/0", "text": "Струпване на автомобили се е образувало при сръбския пункт \"Градина\", съобщи говорителят на ГД \"Гранична полиция\" Лора Любенова.   \"Не може да се твърди, че има огромни опашки на ГКПП \"Калотина\", защото по думите на колегите колите, които чакат на излизане от страната, са в рамките на пункта. Има обаче автомобили между българския пункт \"Калотина\" и сръбския \"Градина\". Причината е, че българските гранични полицаи работят на 9 гишета, а по тяхна информация, сръбските работят на 4.   ГД \"Гранична полиция\" работи на пълен капацитет и няма коли извън рамките на българския пункт. Няма забавяне от българската страна“, обясни Лора Любенова.", "date": "2018.12.30", "title": "Струпване на автомобили между ГКПП \"Калотина\" и сръбския \"Градина\""}
{"url": "http://epicenter.bg/article/-D-r-Mihaylov--2018-stagnatsiya--zastoy--bezvremie--koeto-oznachava-kray-na-epohata--quot-Borisov-quot-/171833/2/0", "text": "Най-силният играч на политическата сцена тази година беше застоят. Това коментира психиатърът д-р Николай Михайлов в разговор за политическата 2018-та година. По думите му България се намира в ниската си равновесна точка на особен нетворчески покой.   \r\n „Освен този застой, в България нищо на става. Властта на г-н Борисов е рутинизирана по един порочен начин. Тя знае какво е вършила през годините, какво може да си позволи и какво трябва да побърза да извърши, докато изтече нейният мандат. Това, което обикновено правят, е да връчат на собствената си клиентела в страната ресурси, основно икономически. Кражба на икономически активи, съдебни репресии срещу неудобни хора през Специализирания съд и никаква стратегическа цел. \r\n Никаква идея, която би могла да мобилизира обществени сили за минимум неизбежни реформи. Вместо това има процъфтяване на съсловния и на груповия егоизъм, който протестира на улицата, за да извършва натиск върху едно плашливо и себенеуверено правителство, за да получи отстъпки. Това са секторни бунтове, които не решават никакъв политически въпрос и дори не задават тема. \r\n   \r\n Думата е стагнация, застой, политическо безвремие, което означава и изчерпаност и предвещава край на епохата „Борисов“, каза  д-р Михайлов пред ТВ „Европа“ . \r\n   \r\n „Това, което се случва, е крепене на властта и шантаж, че ако не са те, ще бъде БСП и евентуално ДПС. Това е в реториката на заплахата. Иначе, БСП и ДПС няма да управляват заедно, защото това е катастрофална коалиционна формула, която единствено е способна да мобилизира публичен бунт. Те знаят това и затова Доган говори за програмно правителство като единствена възможност за участие във властта“, смята анализаторът. \r\n   \r\n Изказването на бившия вицепремиер Валери Симеонов за „кресливите майки с уж болни деца“ беше истински скандал. То скандализира етиката на политическия занаят. \r\n „Каузите на Валери Симеонов са каузи на конфликта. И понеже в България има интерес, любопитство да се чуе реч, която минава отвъд дежурното политическо лицемерие, мисля, че ще има политическо продължение. Симеонов ще бъде подкрепен и от други хора, които опортюнистично очакват, че ако се наредят до него в някакъв консервативен блок, ще успеят да съберат електорат повече от 4 процента“, прогнозира д-р Михайлов. \r\n", "date": "2018.12.30", "title": "Д-р Михайлов: 2018 - стагнация, застой, безвремие, което означава край на епохата \"Борисов\"!"}
{"url": "http://epicenter.bg/article/D-r-Aleksandar-Katsarov--Hranete-se-bavno-i-umereno--stavayte-leko-gladni-ot-masata/171841/2/0", "text": "Винаги трябва да се храним бавно и умерено, дори човек, както се казва, хубаво е да става леко гладен от масата, за да бъде като цяло добре и да се поддържа един физически тонус на организма. При всички случаи преяждането не води до нищо добро, независимо с каква храна. Това каза в интервю за БГНЕС д-р Александър Кацаров, главен асистент в Клиника „Гастроентерология” към ВМА-София.   Има ли вкусотийки, с които можем да прекаляваме и освен от напълняване, крие ли преяждането и други опасности - това са част въпросите, на които отговаря специалистът. По думите му, преяждането винаги е опасно. То се асоциира с чувство за дискомфорт, за тежест. Това, до което води пряко е затлъстяването и свързаните с него симптоми, а и свързаните с него заболявания.   Еднократното преяждане основно влияе върху гастроинтестинален тракт, разбира се, но натоварва повече сърдечно-съдовата система.   В спешното на ВМА са идвали много пациенти след преяждане, които изпитват чувство за тежест, за болка, особено след прием на целулозни храни каквито са традиционните за тези празници сарми, боб, леща и т.н. Като цяло идват хора, чиито оплаквания не са преминали няколко дни и се налага употребата на медикаменти, за да се успокоят нещата.   Разбира се, има хора с определени здравословни проблеми, които трябва да са особено внимателни по отношение на храната. Става дума за пациенти най-вече с ендокринни и сърдечно-съдови заболявания, които по принцип трябва да спазват определена диета, назначена им от съответния специалист, подчерта д-р Кацаров. Специалистът не разделя храните на такива, с които все пак можем да си позволим да прекалим по отношение на количеството и такива, с които винаги трябва да внимаваме.   Най-точната рецепта, която дава е да не се прекалява, въпреки че когато човек седне на маса, неусетно претоварва стомаха си. Доктор Александър Кацаров е категоричен, че винаги трябва да се храним бавно и умерено, дори човек, както се казва, хубаво е да става леко гладен от масата, за да бъде като цяло добре и да се поддържа един физически тонус на организма.   Такъв трябва да бъде и „изходът” от коледните пости, а именно преходът към нормалното хранене да се прави постепенно и в умерени количества.   В практиката си специалистът не помни да се е сблъсквал с пациенти със сериозни оплаквания от страна на гастроинтестиналния тракт, следствие на това, че са спазвали пост.   По думите му, няма научни доказателства, че лишаването от определен вид храна по време на постите води до някакво заболяване. „Медицината се базира на факти и доказателства, т.е. когато няма научнообосновано доказателство, че това нещо води до заболяване, няма как да кажем, че води. Постенето е нормално нещо, много хора постят и не е доказано, че това вреди на организма или пък, че такъв краткотраен срок - един месец или 40 дни, е много сериозен стрес за организма”, категоричен е д-р Кацаров.   Стресът и последиците от него обаче е сред основните фактори, които пълнят Клиниката по „Гастроентерология”.   Опитът показва, че младите хора основно стигат до специалисти като нас заради стрес и натоварен начин на живот, работата, която имат, нередовния ритъм и яденето на голямо количество неприятни храни, да не кажем боклуци, отчита специалистът.   Около 80% от пациентите в „Гастроентерология” са там заради т.нар. синдром на дразнимото черво, който се среща главно при жените, тъй като те са много по-чувствителни от мъжете.   „Факт е, че по-голямата част от пациентите ни са със синдром на дразнимото черво. Има, разбира се, и с горнодиспептични оплаквания – особено при по-младите хора и това е напълно обяснимо, имайки предвид нередовното им хранене, ритъм на живот и засиления фактор на стреса. Всичко свързано с психоемоционални въздействия и стресови състояние се отразява на гастроинтестиналния тракт и това води до тези горно- и долнодиспептични оплаквания. Към първите се нареждат тежест, подуване, парене зад гръдната кост, а към вторите - отново тежест, подуване, метеоризъм и други клинични оплаквания, редуване на запек с разстройство”, изтъква специалистът.   Алармиращи симптоми за синдром на дразнимото черво са кръв и слуз в изхожданията. Тогава задължително трябва да се отиде на лекар.   Прегледът при специалист е неизбежен и ако имате роднина от първа линия със злокачествено заболяване на гастроинтестиналния тракт, стомах и карцином на дебелото черво, тъй като за карцинома е доказана пряка наследствена зависимост, каза още д-р Кацаров.", "date": "2018.12.30", "title": "Д-р Александър Кацаров: Хранете се бавно и умерено, ставайте леко гладни от масата"}
{"url": "http://epicenter.bg/article/Nov-nachin-za-izchislenie-na-pensiite-vliza-v-sila-ot-Nova-godina/171845/2/0", "text": "Догодина се очаква около 70 хиляди души да се пенсионират с пенсия за трудова дейност.   Те ще бъдат засегнати от новия начин, по който вече ще се изчисляват пенсиите.   Най-общо - хората няма да избират трите си най-добри години на осигуряване преди 1997 г., няма да се взема предвид и периодът между 1997 г. и 1999 г., а само осигуряването от 2000 г. година насам, съобщи bTV.   Изключение ще се прави, ако след 2000-та човекът е с твърде скромен стаж.   И още - при изчисляването на размера на новите пенсии всяка година стаж ще е с малко по-голяма тежест спрямо сега.  ", "date": "2018.12.30", "title": "Нов начин за изчисление на пенсиите влиза в сила от Нова година"}
{"url": "http://epicenter.bg/article/Elin-Pelin-zhertva-neizdadenite-si-proizvedeniya--za-da-spasi-sartseto-na-Ivan-Vazov/171848/2/0", "text": "Малко познат епизод от живота на Елин Пелин е приносът му към спасяването на българските евреи.   „Ролята на моят дядо е изключителна, макар и че не е толкова афиширана, защото той е искал да запази скромност и анонимност, но наистина, когато почва това безумно гонение, той е един от главните мотори и инициатори за вкарването на тази петиция. Общоизвестно е, че той е бил от близкото обкръжение на Цар Борис III и е провел един остър разговор с него и то не еднократно, а няколко пъти. Знам го това от моя баща, който ми го е разправял”, разказа в предаването „120 минути” по bTV внукът на писателя – Елин Иванов.   По време на гоненията Елин Пелин дори приютява две еврейски семейства в къщата си.   По време на англо-американските бомбардировки над София през 1943 г. – 1944 г. Елин Пелин е бил уредник в къщата-музей на Иван Вазов.   „През Втората световна война, когато започват да бомбандират София, той грабва стъкленицата със сърцето на Иван Вазов и бяга, за да спаси сърцето на Патриарха на българската литература. Но същевременно губи всичко свое, тъй като Елин Пелин е живял по това време в този дом и всичките му неиздадени неща са били там на листовете хартия\", разказа от своя страна издателят Христо Коцев.   Елин Иванов е категоричен, че творчеството на дядо му е насочено изключително към човека.   „Всички негови герои са основата на творбите му, а основата са техните взаимоотношения. Андрешко е изключително диалогичен разказ и в него има едно интересно вплитане. Той е положителен герой, защото прави всичко не за себе си, а за да спаси своя приятел. Трябва един нов прочит на произведенията на дядо ми, защото бяха натоварени идеологически. Творчеството му трябва да се чете просто човешки“, подчерта той.", "date": "2018.12.30", "title": "Елин Пелин жертва неиздадените си произведения, за да спаси сърцето на Иван Вазов"}
