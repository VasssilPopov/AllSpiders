{"url": "http://epicenter.bg/article/Prof--Vladimir-Chukov--Rano-e-da-se-kazhe-dali-stava-vapros-za-terorizam-v-Myunster-/151320/2/0", "text": "Първоначално изглежда, че инцидентът в Мюнстер е акт, направен нарочно. Това каза за Агенция „Фокус“ арабистът проф. Владимир Чуков по повод инцидента в германския град Мюнстер, при който камион се вряза в група пешеходци.  „Рано е да се кажe какво е съдържанието на този акт и дали става въпрос за тероризъм. Трябва да изчакаме да видим повече подробности от разследващите органи“, каза проф. Чуков. Той припомни, че е имало подобен случай в Ню Йорк с пиян шьофор, който е накарал обществеността и органите на реда да смятат инцидента за терористичен акт, а впоследствие се е оказало, че не е така.  Проф. Чуков отбеляза, че терористични актове с камион е имало в Ница и Барселона.  „За съжаление можем да разсъждаваме по такъв вариант. Видяхме, че са необходими поне 10 или 15 часа, докато бъде установено кой е шофьорът, как се е сдобил с камиона и какви са обстоятелствата. Твърде много детайли има, които трябва да се появят допълнително, за да можем да бъдем сигурни дали става въпрос за тероризъм или не“, заяви проф. Чуков и посочи, че терористичен акт може да бъде един от възможните варианти.  По думите му самоубийството на шофьора напомня развитието на един терористичен акт, но все още нищо категорично не може да се каже.  ", "date": "2018.04.07", "title": "Проф. Владимир Чуков: Рано е да се каже дали става въпрос за тероризъм в Мюнстер "}
{"url": "http://epicenter.bg/article/Na-Velika-sabota-blagodatniyat-ogan-tragva-po-sveta--tsarkovnoto-bogosluzhenie-trae-tsyal-den/151194/2/0", "text": "Великата събота последният ден от Страстната седмица, предшестваща Великден. В този ден се възпоменава погребението на Христос, пребиваването на Неговото тяло в гроба, слизането Му в ада за възвестяване на победата над смъртта и за избавлението на душите.   През целия ден в храмовете се освещават яйца, козунаци, ястия, хлябове, предназначени за празничната трапеза.    Църквата позволява и ходенето на гробища, където жените поливат и прекадяват. Раздават се боядисани яйца и обредни хлябове. Традицията идва от Библията, където майката на Иисус Христос Св. Богородица оплаква тялото на Сина си именно на този ден. Тленните останки са свалени от кръста и пренесени далеч от Голгота в Йосифовата градина, където са положени в каменна пещера, пред която е поставена стража. Фарасеите се страхували от предсказанието на Иисус, според което Той ще възкръсне на третия ден.    Така съботните песнопения се сливат с тези за Възкресение.   Храмът се обикаля със свещ, която трябва да се донесе мълчешком в къщи, като се внимава да не угасне.  Свещите се палят с огън донесен от Ерусалим малко по-рано. Огънят е най-великото чудо, което се случва в параклиса на Божи гроб.  За да се избегне и най-малкото подозрение, че огънят се запалва след човешка намеса, параклисът на Божи гроб се проверява за всякакви запалителни средства. След това вратите на Божи гроб се запечатват с голяма пита пчелен восък. Върху него слагат печатите си духовниците от католическата, арменската и коптската църкви, които имат параклиси в големия храм при Божи гроб.    След това арабските младежи на висок глас обявяват на всички в храма, че няма друга вяра, освен православната, и че месията Христос е единствеият Бог.    Час по-късно в църквата идва и православният патриарх на Ерусалим, който влиза в параклиса. Всички са в напрегнато очакване, тъй като според старо поверие, ако благодатният огън не слезе на Велика събота, това ще е последният ден за човечеството, храмът на Божи гроб ще бъде разрушен и ще настъпи Второто пришествие.    Какво става в параклиса на Божи гроб вижда само ерусалимският патриарх - според поверията едно от кандилата над Божи гроб се запалва от само себе си. Известно време пламъкът не топли и не пари. С него патриархът запалва снопчетата от по 33 свещи, които държи в ръцете си и ги изнася на поклонниците в храма.    От там свещеният огън тръгва по целия свят. Всяка година и българска делегация донася огъня със специален полет.    и възвестяването на светлия празник. Миряните отговарят на поздрава: „Воистина Воскресе!”.    и е последвано от трикратно обикаляне на храма със запалена свещ в ръка. Следва разменяне на боядисани яйца и козунаци.", "date": "2018.04.07", "title": "На Велика събота благодатният огън тръгва по света, църковното богослужение трае цял ден"}
{"url": "http://epicenter.bg/article/Boyadisanite-yaytsa-s-prirodni-produkti-sa-po-trayni-i-bezopasni-za-zdraveto/151193/2/0", "text": "Традицията с боядисване на яйца за Великден е езическа и датира преди Христа. Още в Древен Рим, Китай и Египет краят на зимата се отбелязвал с пищни тържества, а основният символ бил яйцето, напомнящо за кръговрата на живота и настъпващата пролет.   Създаването на багри от естествени продукти е хилядолетен обичай, а цветовете, постигнати с билки, са най-трайни и безопасни за здравето.     . Той се получава от варенето на люспите на червен лук във вода. Щом изстине се добавят сол и оцет   1 ч.л. куркума, 1 ч.л. оцет и 3 чаши вода дава  . Задължително се преварява около половин час, преди яйцата да се потопят.   За   пък се използва спанак, разтворен във вода. Начинът е същият.    се получава от люспи на кромид, оцет и 3 чаши вода. Отново се вари около 30 минути, след което се изцежда.    се прави от червено зеле.   Вапцането на черупките и смесването на цветовете оставяме на вашето въображение.      ", "date": "2018.04.07", "title": "Боядисаните яйца с природни продукти са по-трайни и безопасни за здравето"}
{"url": "http://epicenter.bg/article/Vaptsane-na-velikdenski-yaytsa-s--babini--trikove/151217/2/0", "text": "За да боядисате яйца за Великден можете да използвате купешки бои и ваденки. Но можете да подходите и по-творчески към процеса и да изненадате членовете на семейството си, пише Woman.bg.     Един много стар “бабин” трик. Цветът на яйцата варира от бежов до тъмнокафяв в зависимост от количеството обелки и продължителността на варене. Преди да поставите яйцата в отварата трябва да варите обелките около половин час.   Впрочем, ако увиете яйцата в обелки от лук (вързани с конец) и после ги сварите във вода, на черупката ще остане интересна мраморна шарка.   Омотайте яйцата с цветни конци и ги сварете по нормалния начин. На черупките ще останат интересни цветни шарки. Тъй като няма как да знаете доколко са безопасни използваните оцветители, внимавайте яйцата да не се спукат при варенето. Най-добре не яжте спуканите яйца.   Сварете яйцата във вода с добавена сода за хляб. После ги увийте в разноцветни парченца коприна и закрепете обвивката с конец. Отново кипнете яйцата в същата вода. Изстудете ги и свалете парчетата плат.   Можете да използвате натурални оцветители, съдържащи се в плодовете и зеленчуците. Яйцата се сваряват предварително и чак после се натъркват с парченца плодове или зеленчуци или пък се потапят в сок или отвара от такива.   Продължителността на накисването зависи от това доколко наситен цвят искате да постигнете и доколко е устойчив оцветителят. * Жълто – куркума (можете да я добавите при варенето). * Зелено – отвара или сок от спанак. * Виолетово – отвара или сок от червено цвекло. * Оранжево – сок от моркови. * Розово – пюре от ягоди или червени боровинки. * Сиво-синьо – пюре от боровинки или сок от черен бъз. * Светлосиньо – отвара от червено зеле (трябва да оставите яйцата в отварата за цяла нощ).   Отварата от млади (или сухи) брезови листа ще придаде на яйцата златисто-жълт оттенък. Брезовата отвара трябва да постои около половин час, после в нея се накисват яйцата и съдът се слага на котлона. След като кипне, оставете да ври още 10 минути.", "date": "2018.04.07", "title": "Вапцане на великденски яйца с “бабини” трикове"}
{"url": "http://epicenter.bg/article/Balgarski-ekspert--Ne-mozhe-da-se-dokazhe-kade-e-proizvedeno-veshtestvoto--s-koeto-e-otroven-Skripal-/151287/2/0", "text": "Не може да се докаже къде е произведено нервнопаралитичното вещество, с което бяха отровени бившият руски шпионин Сергей Скрипал и дъщеря му Юлия. Това заяви в предаването „Събота 150“ на програма \"Хоризонт\" на БНР   В продължение на 10 години той е работил като старши инспектор и ръководител на инспекционни групи към Организацията за забрана и унищожаване на химическо оръжие към ООН.  „Тези спекулации къде е произведено и как е произведено – това са хора, които нямат най-елементарни химически познания“.  Експертът е на мнение, че по случая има две сериозни юридически нарушения от Великобритания и от Организацията за забрана на химическото оръжие:  „Ако Великобритания твърди, че на нейна територия е използвано химическо оръжие от Руската федерация, тя трябваше да изпрати нота на генералния директор, съгласно конвенцията, на основание на което генералният директор събира 41 души Изпълнителен съвет, информира ги за случая и в следващите 24 часа трябваше да бъде изпратен инспекционен тим на място и веднага да започнат анализите на място. … Смешно беше твърдението – „Да, това е произведено само в Руската федерация“. Действително може да се произведе това вещество не само в 20, а в много повече уважаващи себе си лаборатории в света“.  Проф. Харалампиев подчерта, че съгласно конвенцията е разрешено страните да си произвеждат или да си купуват от други страни бойни отровни вещества, които са под контрола на Организацията за забрана на химическото оръжие, но те се използват за тренировка на техните войски.  „Тук става заиграване за една чиста политическа интрига, за да може да се създаде напрежение между ЕС, САЩ и Русия“.  Експертът е категоричен, че е необходима твърда политика на Организацията за забрана на химическото оръжие и спазване на конвенцията.  ", "date": "2018.04.07", "title": "Български експерт: Не може да се докаже къде е произведено веществото, с което е отровен Скрипал "}
{"url": "http://epicenter.bg/article/Kiril-Ananiev-pozdravi-zdravnite-rabotnitsi-s-praznika-im-/151289/2/0", "text": "Благодаря ви за грижите, които ежедневно полагате за българските граждани и пациенти. Безкрайно уважавам вашия опит и експертиза. Това посочва здравният министър Кирил Ананиев в обръщението си към работещите в системата на българското здравеопазване по повод Световния ден на здравето - 7 април, съобщиха от пресцентъра на Министерството на здравеопазването.  „Макар с различно образование и професионален път, днес с вас се оказваме изправени пред една и съща задача - да направим така, че очакванията на пациентите и съсловието да намерят пресечна точка. Много са проблемите в сектора, наслагвани повече от десет години. Голяма част от решенията, било то и правилни, не бяха реализирани напълно. Неведнъж ставахме пасивни наблюдатели или по-лошото – потърпевши от опитите за реформиране на системата, на прилагането на изолирани и спорни мерки за запушване на течовете в здравеопазването. Истината е, че всеки един от нас трябва да си върши добре и отговорно работата, за да има резултат“, заяви Ананиев и уточни, че днес се обръща към тях с уважение и разбиране, но и с надежда да приемат подадената ръка, за да направят заедно всичко по силите си да сложат ред в здравната ни система и да осигурят на съгражданите си достъп до качествени здравни услуги.  „В тази посока е и определената от Световната здравна организация основната тема на тазгодишния Световен ден на здравето – „Универсален достъп до здравеопазване: за всеки навсякъде“, чийто слоган гласи „Здраве за всички“. Оценявам търпението и последователността ви при отстояването на реално остойностен труд, конкурентни възнаграждения и на адекватна за страната ни нормативна уредба в сектора. За мен е важно да знаете, че с екипът ми работим за това, да ви бъдат гарантирани адекватни условия на труд, на пациентите – да бъде осигурено достъпно и качествено здравеопазване, а разговорите за пари да излязат от дневния ред на пациентите и здравните професионалисти“, допълни той.  По думите му по тази причина 2018 г. ще е особено важна и за тях, и за него.  „Но трябва да минем и през това, за да можем през 2019 г. да се фокусираме върху качеството на услугата, а не върху цифрите срещу нея. Моята цел е подобряване на модела. Затова ще ви призова към търпение, за да можем качествено и трайно да преструктурираме системата, най-вече с грижа за хора. Нека гражданите са доволни от съвместната ни работа. Сигурен съм, че заедно ще възстановим както доверието в системата, така и основанията ви за самочувствие на мисионери“, се казва още в поздравителния адрес на министър Кирил Ананиев до всички лекари, зъболекари, фармацевти, професионалисти по здравни грижи и всички работещи в сферата на здравеопазването.  ", "date": "2018.04.07", "title": "Кирил Ананиев поздрави здравните работници с празника им "}
{"url": "http://epicenter.bg/article/-Tvardo--svareno-yaytse-ne-oznachava-100---bezopasno/151191/2/0", "text": " Важно е обаче как ще ги съхраняваме, за да не се развалят. Порадвайте им се закратно, снимайте ги, похвалете се с багрите по черупките, но не ги дръжте дълго извън хладилника.    Ето защо трябва да ги държите в кипяща вода поне 10 минути. Второ - оставите ги да се охладят преди да ги приберете в хладилника.   Въпреки че са твърде сварени, те също си имат срок на годност. Трябва да се консумират за не повече от седмица. И то, ако през това време са били в хладилника.   И все пак ако искате вапцаните яйца да част от украсата на дома ви, отделете само няколко, с които да украсете масата, но не ги яжте. Преди Гергьовден ги изхвърлете.      То задължително е червено. С него се натрива челото и бузите на най-малкото дете в семейството.   Това яйце се поставя пред иконата и се оставя цяла година там. Според традицията, старото от предишния Великден се заравя в градината под някое овощно дърво. Така ще е плодородна годината.    поставено в средата му. На трапезата се слагат и яйца, боядисани в червено, зелено и жълто, които символизират цъфтящата пролет.  ", "date": "2018.04.07", "title": "„Твърдо” сварено  яйце не означава 100 % безопасно"}
{"url": "http://epicenter.bg/article/Tsvetanov-kam-zdravnite-rabotnitsi--Na-vas-poveryavame-nay-tsennoto---nashiya-zhivot-i-tozi-na-blizkite-ni-/151303/2/0", "text": "Днес отбелязваме Международния ден на здравето, а в България честваме Деня на здравния работник. Това написа зам.-председателят на ПП ГЕРБ и лидер на ПГ ГЕРБ Цветан Цветанов във Facebook.  \"Поздравявам всички лекари, медицински сестри, фармацевти и здравни работници по случай професионалния им празник. Вие сте хората, на които ежедневно поверяваме най-ценното - нашия живот и този на близките ни. За вас грижата за нашето здраве отдавна не е просто работа, а кауза. Благодаря ви, че винаги, когато имаме нужда от вас, сте насреща. Пожелавам ви много здраве, щастие и професионално развитие\", пише още Цветанов в социалната мрежа.  ", "date": "2018.04.07", "title": "Цветанов към здравните работници: На вас поверяваме най-ценното - нашия живот и този на близките ни "}
{"url": "http://epicenter.bg/article/Hristo-Bukovski--Temata-za-vazkresenieto-tragva-ot-drevnite-trakiyski-zemi--Video--/151310/2/0", "text": "”Слагам под въпрос дали възкресението е мит или наистина са ставали такива неща, защото още Херодот описва история с жреца на траките Залмоксис, който е човек от VI-V век преди Христа. Известно е, че народът му изповядва вярата в безсмъртието. За да покаже, че ние не живеем еднократно и че не сме случайни пришълци на земята, поръчва да му направят гробница, в която влиза и излиза чак след три години. Тогава се оказва, че той вече не може да бъде видим за хората, както в случая с Иисус.\" Това разказа писателят езотерик Христо Буковски в ефира на предаването ”Офанзива с Любо Огнянов” по Канал 3.  ”Известна е историята, която е описана от свети евангелист Лука с двамата последователи на Иисус, който отиват към село Имаус, как към тях се присъединява възкръсналият Иисус Христос, той говори с тях, той им задава въпроси, а те изобщо не могат да се усетят, че той е редом с тях, защото това е вече едно минаване в едно друго измерение”, обясни той.  ”Темата за възкресението не се копира от различните религии, просто в различните времена това нещо става”, категоричен е писателят.  ”При Залмоксис не се говори за хранене, явно става въпрос за специфично измерение, защото ако се беше хранил, кой щеше да го брои, че е в гробницата, тогава той щеше да се е усамотил, за да медитира. Факт е, че след този случай, неговите сънародници траките го възприемат като Бог и така е описан от Платон. Тези неща за траките не са били необичайни”, разказа писателят.  „Когато през 52 година в устието на Места пристигат евангелистът Лука заедно с Апостол Павел, те неслучайно са избрали нашите земи, защото преди това са спрели на гръцкия остров Самотраки, където е най-древното светилище на траките, явно са били наясно при кого отиват и затова според преданието, когато пристигат, Лука, който бил и художник и е небесният покровител на художниците, нарисувал една икона с разпятие, на която обаче разпнатият бил нарисуван като Орфей. Орфей пък седем века преди Залмоксис изпълнява горе-долу същата мистерия, той е жив и отива при мъртвите, но има и друг етап, когато е разкъсан от вакханките, тогава се казва как те хвърлят главата му в Хебър, но тя изплава в Бяло море, съответно прибират я на Самотраки, но тя продължава да изрича прорицания. Това е един друг притчов, елегантен образ на това, че духът не умира, духът продължава да живее, именно изричайки прорицания, наставления той всъщност изпълнява ролята си на посредник между висшите светове и човешкия свят”, разказа още Христо Буковски.  ”Не е толкова интересно Слънцето, колкото това преминаване в другото измерение. Това тайнство е стриктно следвано векове наред в подмогилните храмове, който ние сме учели да възприемаме като тракийски гробници. Това са местата, където посветените минават през това тайнство, когато ти трябва да умреш за свата, за да надзърнеш в отвъдния, божествения, многоизмерния свят, не нашият триизмерен свят, за да свериш критериите си, за да можеш да станеш по-точния и верен наставник на народа. Това са тайнства, който са извършвани векове наред в тези подмогилнихрамове, тайнства, който са съпътствани със специфични трагедии вътре, тъй като факт е, че някои от гробниците са били заключвани от вътре, говори, че те са били използвани за много специален вид тайнства, защото ако те бяха гробници, нямаше да се заключват отвътре, покойниците нямат интерес да се заключват, хората заключват, тъй че вътре са влизали посветени\", разкри езотерикът.  ", "date": "2018.04.07", "title": "Христо Буковски: Темата за възкресението тръгва от древните тракийски земи (Видео) "}
{"url": "http://epicenter.bg/article/Govoryat-nadziratelite--Kak-se-vkarva-orazhie-v-zatvora--/151276/3/0", "text": "Бягство от затвора, затворници с оръжия, пребит надзирател - така звучаха новините през тази седмица. Колко лесно е да вкараш абсолютно всичко в Централния софийски затвор, защо двама невъоръжени надзиратели пазят 150 затворници и защо опасните престъпници делят един и същи режим с хората с по-леки присъди? Марина Стоименова от Нова тв разговаря с един надзирател в Софийския затвор, който е и шеф на синдиката на надзирателите.  „От 10 години сигнализираме отговорните институции за недостига на служители в местата за лишаване от свобода. Сигнализираме за недофинансирането на системата, за все по-зачестяващите нападения срещу служители. Във връзка с модерните европейски изисквания стават все по-облекчени режимите на лишените от свобода, което не е лошо, защото води до сваляне на напрежението в тях. За сметна на това обаче нивото на техниката и охранителния състав са от преди 20 години”, коментира Ивайло Григоров.  По думите му, ако имаше повече служители, нямаше да се стигне и до бягството от Софийския затвор.  „Ако имаше повече служители, нямаше да ги гони началникът на социалните работници и чистачката, защото останалите служители са по постовете. Ако бяха тръгнали да ги гонят, трябваше затворът да остане без служители”, каза още Григоров.  „Единственото положително нещо от цялата тази работа е, че не сме на погребение на колеги след онзи ден. Колегите имат блестяща реакция. Мога да се обзаложа с вас, че бягството не е станало чрез вътрешен човек”, допълни той.  И без вътрешен човек обаче доставката на всичко необходимо за затворниците става изключително лесно, признават надзирателите. Начините били три – през оградата, с дрон или в доставките с хранителни продукти. Затворникът можел да има почти всичко, което пожелае – от мобилен телефон, до наркотици. Шегата била, че само кораб не може да се вкара в затвора, защото няма достатъчно вода.  Надзирателите признават – сред тях има и такива, които играят в комбина със затворниците. Ценоразписът за вкарване на телефон в килията, например, стигал 100 лева на парче. Само за една смяна по тази схема някои надзиратели си докарвали доходи, равни на заплатите им за цял месец. Но да вкарват оръжие, което да предадат в ръцете на затворник и след като самите те нямат право да носят пистолет, не граничело със здравия разум.  „Полагаме неимоверни усилия да се борим с това нещо. Не вярвам служител да внесе пистолет, защото той ще е първият застрелян с него”, на мнение е Ивайло Григоров.  Той отново заяви, че е сигурен, че вътрешен човек не е помогнал за бягството на Владимир Пелов и Радослав Колев. Външни са обаче правилата, които допуска особено опасни престъпници, осъдени за брутални престъпления, да изтърпяват наказанията си в режим, който е далеч от представите за строгост.  „Миналата година по коледните празници убиха главен надзирател при добросъвестно изпълнение на задълженията, но тогава пак не беше интересно, защото няма престъпление от страна на служителя. Засрамени сме от българските граждани, обидени сме на нашия работодател, защото не се казва истинската причина за това, което се случва. А истината е именно липсата на хора и недостига на техническо обезпечение”, каза Григоров.  Надзирателите ще продължат със своите протести с искания за по-добри условия, увеличаване на числеността им и по-високи заплати. Следващият протест ще бъде веднага след празниците.  ", "date": "2018.04.07", "title": "Говорят надзирателите: Как се вкарва оръжие в затвора? (Видео)"}
{"url": "http://epicenter.bg/article/MRRB--61--ot-balgarite-odobryavat-vavezhdaneto-na-tol-sistemata-/151273/4/0", "text": "61% от българите одобряват въвеждането на тол системата и електронната винетка, 30.9% не могат да преценят, а 8.1% са против. Това показва Национално представително проучване на общественото мнение за новата система на плащане при преминаване през републиканската пътна мрежа, съобщиха от пресцентъра на Министерство на регионалното развитие и благоустройството. То беше извършено от Exacta Research Group сред 1500 българи в 98 населени места през февруари – март 2018 г.  Според 69.7% от запитаните по-справедливо е тежкотоварните камиони да плащат за изминато разстояние вместо на база време за преминаване, както е в момента. 56.9% от хората смятат, че така пътните инциденти ще намалеят, защото шофьорите на ТИР-ове няма да са принудени да бързат. 62.9% споделят твърдението, че толът ще повиши приходите и тези пари ще бъдат реинвестирани в пътна инфраструктура и за повишаване на безопасността на движение. Отчетено е и друго предимство – 55.8% са убедени, че отчитането на трафика няма да доведе до забавяне, тъй като няма да се поставят бариери по пътищата, а камери ще засичат номерата на автомобилите.  Най-голям процент от запитаните – 81.6%, споделят тезата, че превозните средства, които амортизират повече пътната настилка, трябва да плащат по-високи такси. Сега по данни на Агенция „Пътна инфраструктура“ през 2017 г. са продадени 7.5 млн. винетни стикери, което е със 736 147 повече от 2016 г. Реализираните приходи са 352 млн. лв. или с 25 млн. повече от 2016 г. От тях приходите от продажба на винетки за леки автомобили са близо 249 млн. лв., а 103 млн. лв. са от продажбата на винетки за ТИР. Дисбалансът е очевиден. Оказва се, че в малка България, където строителството на пътища е национална кауза, тези, които рушат най-много, плащат по-малко. В момента например един товарен камион може да премине през страната само за 23 лв. – това е цената на винетката за едно денонощие. За сравнение в Сърбия толкова се плаща само по новия участък от магистралата от Ниш до Пирот.  Интересни са и отговорите по отношение обхвата на тола. На въпрос „Одобрявате ли или не въвеждането на тол системата за тежкотоварните автомобили извън магистралите“, 53.1% отговарят с „да“, 12.9% - с „не“, а 34% не могат да преценят. Най-голям процент – 28.9 %, считат, че ТИР-овете трябва да се движат основно по магистрали и първокласни пътища. 28.1% са на мнение, че трябва да минават основно по магистралите, а 18.3% - по всички пътища от републиканската пътна мрежа.  По отношение размера на таксите най-голям е процентът (47.1) на тези, които казват, че не могат да преценят колко да се плаща за километър от МПС над 3,5 т. 21.3% одобряват такса от 15 ст./км, 18.6% - 20 ст./км, а 13.1% са за цена от 30 ст. на км. Според 39.9% таксите в България трябва да бъдат близки до тези в държави като Гърция, Сърбия и Унгария.Анкетата показва и гледната точка на хората по отношение изразходването на събраните средства.  Договорът за въвеждане на тол системата беше подписан от Агенция „Пътна инфраструктура“ с международния консорциум „КАПШ трафик солюшънс“ на 15 януари 2018 г. Очаква се системата да започне да носи приходи през 2019 г. По предварителни изчисления те ще бъдат най-малко три пъти по-големи от сегашните и ще са около 1 млрд. лв. годишно.  ", "date": "2018.04.07", "title": "МРРБ: 61% от българите одобряват въвеждането на тол системата "}
{"url": "http://epicenter.bg/article/Simeon-Nikolov--Fitilat--Skripal--i-shtetite-ot-distantsionniya-vzriv/151268/11/0", "text": "  Руската федерация допусна голяма грешка, като позволи случаят „Скрипал” да се развие съгласно замисъла на сценаристите му. Той можеше да бъде решителнто пресечен още в самото начало, вместо да се търсят правни обяснения и оправдания, които за авторите на провокацията нямаха и нямат абсолютно никакво значение.  Дали това бе неизбежно, както се представяше ситуацията с Крим, или и тогава руските разузнавателните служби или държавното ръководство не реагираха по адекватен начин, докато стана твърде късно за друго, освен за изпреварващи действия под прикритието на един референдум? Този път обаче, вълната от последствия ще бъде много по–голяма и унищожителна от тази след Крим.   Когато за трети пореден път в Сирия бяха пленени военни – от спецназ, разузнавачи и инструктури от западни страни в тила на радикалните ислямистки групировки, както в Алепо– над 115 души, така и сега в Източна Гута – цяла група от Великобритания, двама от САЩ и двама от Израел и е пределно ясно съучастието им в терористични атаки и вината за загиналите през последните години 10 000 невинни граждани  в Дамаск от обстрелите именно от Източна Гута, не трябваше да има място за колебание. Нали след преговорите за връщането на онези 115  никой не благодари за жеста. Не трябваше ли поне в последния случай да бъдат изправени пред международен съд за тероризъм и обвинени държавите, които са ги пратили? И трите големи групировки в Източна Гута са доказани терористични организации! Вместо това се допуска представители на Великобритания да молят за съдействие по освобождаването на техните военни. На всичко отгоре нетакатично ги вбесяват, което налива масло в аферата „Скрипал”.   В продължение на няколко години провокациите с използване на химическо оръжие в Сирия създадоха погрешно впечаление, че вината за това носи сирийският режим по силата на формулираното още от Марк Твен правило, че „една лъжа три пъти обикаля света, докато истината има време да си обуе ботушите”.     А във всички случаи имаше категорични доказателства за използването на такова от ислямистки групировки, като най–голямия удар от август 2013 г. бе със съдействието на саудитското разузнаване по свидетелски показания и на самите бунтовници. Разкрити бяха производствени мощности и лаборатории на „Ислямска държава” за химиченско оръжие. А през последните дни при освобождаването на Източна Гута бяха открити цели 24 тона! Използвано бе химическо оръжие при операцията „Маслинова клонка” в провинция Африн, внесено с 4 камиона през турската граница в първите дни на февруари. През всичките тези години нямаше разобличителна кампания от руската страна, която разчиташе само на съответната организация на ООН поне по случая от 2013 г. Едва през март т.г. бе бламирана подготвяната в Източна Гута провокация, когато дори телевизионните камери бяха на място пред събраните жени и деца, за да заснемат химическата атака и жертвите. Това предотврати поредния варварски акт.   Опитът да се пренесе същата схема в Европа с очакване на същия ефект, който се търси срещу Ассад, а сега директно срещу Русия, изглежда бе осъден на неуспех, защото не отчете един важен ефект. Светът не се състои от 28 страни. Организацията за забрана на химическото оръжие има 192 члена. Изненадващо Китай прекъсна мълчанието си и твърдо поиска конкретни доказателства. Логично е всяка страна да се опасява, че    Не беше даден отпор не само на безобразните нарушения на международното право, без което светът се плъзга към ситуация на хаос и несигурност. Охотно споделяхме цинични аргументи, след като сам не си спазил международните процедури, обвиняваш противната страна в същото.   Срамно е български евродепутат да упреква Русия, че не искала диалог, когато и българският представител гласува срещу допускането на руската страна в участие на разследването и когато Лондон без да изпълни задълженията си съгласно международното право не пожела да предаде проба от отровното вещество на Москва и категорично отказа сътрудничество. Повече от месец вече търпим смехотворни обяснения и противоречиви новини от хора, облечени във власт на ядрени държави като Великобритания и никой не си задава въпроса, какъв риск е това. И само си спомняме за личности от близкото минало, свързани с обедиеннието и разведряването, с каквито за съжаление Европа днес не разполага.   Много по–рано трябваше да си дадем отговор на въпроса за  . Скандалът „Скрипал” е само поводът. Не може да ни убегне  впечатението, че тази ескалация  е  –тя изпреварва резултатите от Организацията за забрана на химическите оръжия; – един неизяснен опит за убийство бе интерпретиран като нападение на една държава срещу друга държава;   Случаят се подрежда в досегашните опити  хибридната война като повод за задейтване на член 5–ти от Договора на НАТО; кибератаките  да бъдат повод за задействане на член 5–ти; сега Тереза Мей заплашва с военен отговор, пленяване на руски подводници и какво ли не още. В същото време никой в света не се трогва от стотиците цивилни жертви при използването на дронове например.   Всички изложени досега тези за частично верни, но те не обясняват защо този процес на търсене на ескалация върви много преди избора на Путин за 4–ти мандат или речта му от 01 март за нови високотехнологични оръжия, за които се знае от много по–рано.   Можем да се съгласим, че верните аргументи в досегашните тези обаче са следните:   – Формирането на образа на враг  /Русия/ е подходящо средство за предизвикване на единство. Действително, обединиха се страни, които се страхуват от Русия /Балтийските/ със страни, които имат проблеми с ЕС /Полша и Унгария/.   – Действително има основание предположението за опит на Великобритания да си възвърне влиянието в Европа и в света, а и евентуално в ЕС с провеждане на втори референдум.   – Действително може да се търси безспорния ефект от укрепване на атлантическото единство след негативните оценки на Тръмп за НАТО и обявяването на новата ЕПСО, която сега може да се приобщи към общото военно планиране.   – Действително може да се търси аналог и с удобния момент за провал на Световното първенство по футбол, прецедент имаше през 1980 г. с бойкотирането на Олимпийските игри заради действията на съветските войски в Афганистан.   Но всички те са    от предолагаеми и незавършени теории. От многото причини за ескалацията най–близко до истината като че ли са анализаторите, които сочат  . Защото никой не може да даде рецепта за изчистването на дефицит от 20 трилиона долара на САЩ.   И това беше ясно много преди ускорените промени в кабинета на американския президент с назначаването на ястреба сред ястребите Джон Болтън за съветник по сигурността и бившия шеф на ЦРУ Майк Помпео за външен министър, първият с известните си призиви за военен удар по Иран, вторият с крайните си външнополитически предлрожения. Още по–назад във времето са доказателствата за стратетегията да бъде откъснат високотехнологичния европейски Запад от богатия на ресурси руски Изток, както и спиралата на нарастване на въоръжените сили, въоръженията и военните учения от двете страни на руско–европейската граница.   Въпреки това двете страни не са готови за голям военен сблъсък. Нито САЩ са модирнизирали ядрените си оръжия, нито Русия ще завърши новите си високотехнологични проекти преди 2020 година.   В ограничените регионални конфликти обаче, от значение ще бъде тактическото ядрено оръжие и химическото оръжие, въпреки забраната на последното. САЩ и Великобритания разполагат с такова. Но вероятно се е породило съмнение, дали и Русия тайно не разработва нови химически отрови.   Последните съобщения, че дори било открито мястото в Москва, където се разработвало такова, с което бил отровен и Скрипал, или лаборатория в Саратовска област, са поредните фалшиви новини, оправдани накрая с думите „макар източникът да не е сто процента сигурен”.   Крайната цел на аферата „Скрипал” и нарастващата антируска кампания без оглед на логика и доказаелства, без съобразяване с международни процедури и задължения е всъщност  , а не от Лондон.   Резултатът ще бъде приравняване на Русия с Иран. През май се очаква САЩ да  оттеглят подписа си от споразуменвието с Иран по ядрената му програма. Независимо дали Русия ще откаже достъп до лабораториите си или не, и в двата случая ще бъде губеща.   Отказ ще означава признание не само на вина, а и че работи над такова оръжие, достатъчно за основание да се предприемане на мерки срещу нея.   При съгласие да допусне международните инспектори – ще бъде унизена и вечно подозирания виновник, както се получи със сирийския режим. А и всички досегашни провокации на сирийска територия ще бъдат приписани на тандема Москва–Дамаск. Утвърждаването на практика като тази при „Скрипал” и солидарност на ЕС на база политически мотивирани предубеждения, а не на база на международното право и на демократични ценности, ще проправи пътя за следващи провокации и обосноваване на наказателни действия срешу други държави.   Те ще гарантират трайно подчинение на стара Европа, откъсването й от Русия и поражение на геополитическите противници на САЩ– Москва и Техеран. Изглежда, че лудостта е нещо рядко срещано  сред хората, но при някои партии, групи и държави е правило.    ", "date": "2018.04.07", "title": "Симеон Николов: Фитилът „Скрипал” и щетите от дистанционния взрив"}
{"url": "http://epicenter.bg/article/Boyan-Chukov--SASht-zagubiha-svoya-litsenz-za-hegemonialen-statut-Zapochvame-da-zhiveem-v-politsentrichen-svyat/151274/11/0", "text": "    - Тази година за разлика от предишните две конгресната зала на хотел Radisson в Москва при откриването на Седмата международна конференция по международна сигурност беше абсолютно препълнена. При откриването на мероприятието имаше места за правостоящи само край стените. Залите на форума преливаха от представители на военните ведомства от Азия, Латинска Америка и Африка както и от експерти от Северна Америка и Западна Европа. Направи впечатление и изключителният интерес от страна на чуждестранните и руски медии към мероприятието. Бях впечатлен от масираното присъствие на китайски генерали и офицери. Китайската делегация беше представена на ниво министър на отбраната. За генерал-полковник Уей Фънхъ посещението му в руската столица е първото пътуване в чужбина след заемането на министерския пост. Освен това китайските военни в кафе паузите показаха много добро владеене на руски език. Индийското участие също беше на ниво министър на отбраната. Участие в работата на конференцията взеха и ръководители на военните ведомства на Пакистан, Иран, Ирак, Беларус, Армения, Казахстан, Венецуела, Монголия, Виетнам, Индонезия, Уругвай и много други. На мероприятието се отбеляза и релефно иранско присъствие. Балканите бяха представени на най-високо ниво от сръбския министър на отбраната Александър Вулин. Сърбите тази година имаха сериозно присъствие. Много страни бяха представени на ниво зам.-министри на отбраната. Африканските страни също бяха добре преставени в заседателните зали. Що се касае до страните от НАТО и ЕС както и през предишните две години тяхното официално участие бе сведено предимно до заинтересовани служители на дипломатическите им представителства в Москва. Естествено, както и преди не липсваха множество експерти от НПО-та от Западна и Северна Америка. В панела „Европейска сигурност: сътрудничество или конфронтация?“ взе участие и Антон Грънко, председател на Комитета по отбрана и сигурност на словашкия парламент. На конферецията присъставаха представители на 100 държави. Впечатляващо.     - Тази година изказването на руския министър на отбраната беше доста прямо и откровено. Според него се променят взаимоотношенията между държавите и за съжаление се прибягва все по-често към силови решения на противоречията. По отношение на ситуацията в Сирия руският министър на отбраната беше директен и ясен. Той изказа съмнения и не вярва, че една „мощна коалиционна групировка (начело със САЩ) не може да се справи с терористите“.  Сергей Шойгу подчерта: „Видимо е, че целта е друга, да се разклати обстановката в региона и да се закрепи там военно и икономическо присъствие“. Руският военен министър обърна внимание на успешното участие на въоръжените сили на Русия в борбата срещу джихадистите в Сирия. Както и на огромното хуманитарно измерение на руското военно присъствие на сирийска територия. Руските военни, съгласно резолюция 2401 на Съвета за сигурност на ООН, работят плътно в Сирия с ООН, Международния комитет на Червения кръст и Сирийския арабски червен полумесец. Сергей Шойгу приветства присъствието на представителите на военните ведомства от Африка. Според него терористичната заплаха след кървавия хаос в Близкия Изток заплашва да се прехвърли и на „черния“ континент. Москва засилва своето военно сътрудничество със страните от Латинска Америка. Руският министър изтъкна и тесните връзки между руското и аржентинското министерства на отбраната, които работят заедно за откриване на изчезналата преди време аржентинска подводница. През последните години силно се активизира и военното сътрудничество на Москва със страните от Азия. Ново развитие получи военното взаимодействие с Китай, Индия, Виетнам, Лаос и Мианмар.    Основният акцент в изказването на Шойгу бе поставен върху казаното в обръщението на Владимир Путин към участниците в конференцията. И то беше за плачевното състояние на европейската сигурност. Според руския държавен глава основните причини за създадената ситуация са: „Нарастване на военните контингенти на НАТО около границите на Руската федерация; изменение на американската доктрина за използване на атомно оръжие; излизането на Вашингтон от договора за ПРО; разгръщането на елементи от глобалната система за противоракетна отбрана, в това число извън границите на националната територия на САЩ, на европейския континент и Азия“. Руското военно ведомство е обезпокоено от непрестанното нарастване на групировките на американските войски в Източна Европа. Сергей Шойгу заяви: „Създава се парадоксална ситуация, НАТО се стреми да увеличи и модернизира военната инфраструктура около руските граници. А в общественото мнение се формира мит за нарастващата за Европа опасност. По-ясно казано, сами се плашат с несъществуваща руска заплаха, а след това планомерно увеличават военния потенциал“. Руският министър на обраната бе категоричен в края на своето изказване: „Ние от своя страна не се готвим да продължим да чукаме на затворената врата, но нямаме намерения да оставим без внимание опитите за силов натиск върху нас“.          - На самата Конференция нямаше релефен акцент върху тази тема. Но в кафе паузите в разговори с представители на чуждите делегации останах с впечтление, че представените от Владимир Путин нови руски оръжейни системи са направили огромно впечатление върху военните от Азия, Латинска Америка и Африка. Те са респектирани от хиперзвуковото високотехнологично руско оръжие. Даже европейските експерти, макар и по-срамежливо имаха коментари в същата посока. Вероятно тази тема е била обсъдена професионално по време на двустранните срещи, които Сергей Шойгу имаше през тези три дни с всички свои колеги, посетили Москва.     - Знаете ли, през тези три дни на конференцията в Москва човек разбира, че колективният Запад е само една не чак толкова голяма част от света. Съществена част от него, но в никакъв случай не водеща. Светът отдавна е полицентричен. Помислете, каква част от света е колективният Запад на фона на Азия, Африка и Латинска Америка. За това през тези три дни в Москва се говореше за „глобална сигурност в полицентричния свят“. В България ние все още живеем в американоцентричия свят, който си отиде, вече го няма.     - Както казах и по-горе, китайците бяха с най-многочислената военна делегация в Москва. Естествено, че първата международна визита на китайския министър на отбраната в Руската федерация е знак за още по-голямо динамизиране на военното сътрудничество между Русия и Китай. В новата американска военна стратегия двете страни са поставени една до друга като „ревизионистки страни“. И като заплаха за американските национални интереси. Американците сами направиха Китай и Русия съюзници. Доналд Тръмп обяви търговска война на Поднебесната. Международни организации като СТО (Световна търговска организация) стремително се изпразват от съдържание в резултат на американските действия. В Пекин разбраха, че китайската притча за „маймуната, която стои на върха на планината и гледа как се бият в долината двата тигъра“, не е приложима днес. Кой ще бъде „големия брат“ или „голямата сестра“ е въпрос между Пекин и Москва, но днес не е много актуален! Ситуацията в света налага най-малкото руснаци и китайци да бъдат ситуационни съюзници, ако искат да оцелеят в схватката с англосаксонците. Това е. Други варианти няма.      - Естествено, че имаше представители на колективния Запад. Но не на официално ниво. При по-внимателно наблюдение се откриват любопитни детайли. На Московската конференция по глобална сигурност винаги са участвали военните аташета на НАТО и ЕС в руската столица. Както и множество експерти от гравитиращи около западните военни ведомства неправителствени информационно-аналитични центрове. Западните военни аташета до 2014 г. винаги са идвали облечени в своята парадна униформа. След събитията в Крим те продължиха да идват на конференцията, но всички вече са облечени в цивилни дрехи, добре костюмирани. Това е знак. Тази година ми направи впечатление, че военното аташе на Израел бе в своята парадна униформа. За сърбите бе някакси нормално да бъдат с военна униформа. Имах удоволствието да се запозная по време на една от кафе паузите с гръцкия военен аташе в Москва. Изключително интелигентен и възпитан гръцки офицер. Обсъдихме набързо балканските проблеми и отношенията между „горната махала“ (България) и „долната махала“ (Гърция). Той каза много топли думи за нашата страна. Разбрах, че неговите деца учат в София. По едно време забелязах, че той си е сложил парадната униформа... Такива „детайли“ не остават незабелязани от домакините.    - Запознах се с експерти от Централна Азия и Европа. Знаете ли, по време на неформалните разговори между експерти се получава изключително ценна информация. Нея няма къде да я прочетете. Ако човек има необходимата подготовка и опит, то тя му позволява да прави по-достоверни анализи и прогнози. Упях да се запозная и говоря с колеги от Франция, Холандия, Швеция, Гърция, Италия, Испания, Германия, Азербайджан и Пакистан. С някои се виждам за втори или трети път. Участието в една подобна конференция позволява излизане от медийният „коловоз“ на мейнстрийма, който те води в един виртуален свят. И който няма нищо общо с реалния свят, в който живеем. Общуването с колеги от информационно-аналитичния свят е огромно богатство.     - Темата „Скрипал“ се коментираше предимно в неформални разговори. Британската версия на случилото се в Солсбъри, ако бъда откровен, не се приемаше от колегите. Едни съвсем открито, други по-срамежливо, но достатъчно ясно я приемат с усмивка. Поне на базата на известните до този момент факти. Най-ясен по отношение на случая с отравянето на агента на MI6 Сергей Скрипал и неговата дъщеря Юлия беше израелският експерт Яков Кедми, бивш ръководител на специалната израелска служба „Натив“. Той е изключително популярен в България. Яков Кедми се съгласи да даде интервю специално за списание a-specto. След броени дни приятелите на изданието ще имат възможност да прочетат какво мисли Яков Кедми за случая „Скрипал“, за развитието на събитията в Близкия Изток и за тяхното влияние върху Балканския полуостров и България. Израелският експерт коментира и външната политика на Турция.    - На Вашият въпрос много ясно и точно на конференцията отговори генерал-полковник Сергей Рудской, първи заместник началник на Генералния щаб на въоръжените сили на Руската федерация и началник на Главно оперативно управление на Генералния щаб. Той каза следното: „Русия се намеси в Сирия след като редица държави активизираха терористичния потенциал срещу Дамаск. Ние заварихме терористите добре въоръжени и обучени от професионални инструктори в лагерите... САЩ в момента разчленяват Сирия и залагат потенциал за тежък въоръжен конфликт на сирийска територия“. Мисля, че това изказване на генерал Сергей Рудской не внася по никакъв начин оптимизъм относно бъдещето в Близкия Изток. А и не само там.   - Ще се опитам да не се съглася с Вас. Да, САЩ са една от най-силните във военно отношение държави в света. Но вече не са най-силната. Това много трудно се осъзнава. 90-те години на миналия век формираха едно цяло поколение от анализатори и политици, за които постановката за най-силната Америка беше нещо като „свещена индийска крава“. С речта на Владимир Путин пред Федералното събрание преди около месец и представянето на новите оръжейни системи на Руската федерация надпреварата във въоръжаването приключи. Руснаците се откъснаха напред. Вероятно минимум поне с едно поколение. Защо обаче много хора не вярват на този реален факт? Защото поне 15 години „правилата на играта“ се определяха във Вашингтон. Как беше? Белите започват с първия ход и винаги печелят. Да, САЩ загубиха своя лиценз за хегемониален статут. Да припомня. Промотирането на демокрацията и правилата на пазарната икономика бяха постоянно рекламирани през изминалите години от американците, нали?!   Къде тогава е демокрацията в Ирак или Афганистан? Може би някои я виждат в Саудитска Арабия или Либия? Правилата на пазарната икономика бяха издигнати на най-висок пиедестал, нали?! Тогава как се връзват те с постоянно налаганите икономически санкции на страни, които се еманципират и излизат от американската геополитическа орбита.   Световната пазарна икономика изисква спазване на правилата на СТО, нали?! Тогава защо САЩ унищожават тази организация, не се съобразяват с нея? Очевидно е, че САЩ имат все още доста васални страни около себе си. Но това не са съюзници.   Турция е ярък пример в това отношение. Анкара се превърна от бивш американски васал във внезапно еманципирана държава. Все по-очевидно е, че на Вашингтон му се налага да извива ръцете даже на своите васали. Да не говорим за страни извън НАТО и ЕС. Залисани в медийните шумотевици май пропускаме да отбележим, че след 26 март светът навлиза в света на петроюана. А до този момент живеехме в света на петродолара. Когато говорим за икономика, изчисляваме само БВП. А покупателната способност? А забравеният показател наречен съвкупен обществен продукт?   По последните два показатели САЩ изостават драстично след Китай. Въобще светът до този момент играеше на „световната шахматна дъска“ по правилата на САЩ. Днес правилата не са тези, определени от янките. Вашингтон вижда, че губи играта и иска да удари с дъската своя противник по главата. Това състояние аз вече не мога да определя като световна хегемония. По-скоро става дума за една залязваща империя, която се опитва с цената на всичко, ама наистина всичко, да забави своя упадък. А той е очевиден. Естествено, че САЩ все още са много важен фактор в света, но тенденцията е очевидна... Започваме да живеем в полицентричен свят.     ", "date": "2018.04.07", "title": "Боян Чуков: САЩ загубиха своя лиценз за хегемониален статут. Вече живеем в полицентричен свят"}
{"url": "http://epicenter.bg/article/Ruski-general-bie-trevoga--Konfliktat-mezhdu-Rusiya-i-SASht-shte-dovede-do-yadrena-voyna--/151281/7/0", "text": "Бившият началник на управление в руското министерство на отбраната ген.-лейтенант от запаса Евгений Бужинский предупреди в интервю за американскито сп. The National Interest, че случаят \"Скрипал\" е провокация на Лондон, а конфликтът между САЩ и Русия ще завърши с ядрена война, съобщават руските медии.  Според Бужински отаката срещу Сергей Скрипал и дъщеря му Юлия в Солсбъри е \"планирана провокация\" с цел да бъде демонизирана Русия и да се намери предлог да бъдат изгонени руски дипломати.  \"Повярвайте ми, президентът путин е последният човек на Земята, който би извършил такава ужасна постъпка в навечерието на президентските избори и преди началото на световното първенство по футбол в Русия\", уверява той.  Генералът отбелязва, че не знае с какъв мотив британските власти са се решили на такава провокация, но смята, че действията на Тереза Мей са били съгласувани с Вашингтон.  Бужинский смята, че днешната ситуация в отношенията между Русия и Запада е много по-опасна, отколкото по времето на Студената война.  \"Винаги съм твърдял, че днес е по-зле. По времето на Студената война всичко беше ясно - идеологическа конфронтация, но имаше определени истини, имаше черта, която не трябваше да бъде преминавана, никакви заплахи, никакви санкции\", сравнява той.  Според генерала една от горещите точки на бъдещ конфликт може да стане Сирия. Бужинский припомня изявлението на началника на Генералния щаб на руските въоръжени сили Валерий Герасимов, който обяви, че ако САЩ ударят по центъра на Дамаск, където има руски военни, Русия ще нанесе ответен удар по американските ракети и техните носители.  \"Не мисля, че той се е шегувал, или е направил изявлението си, за да впечатли някои американци. Абсолютно съм сигурен, че той говореше напълно сериозно\", заяви Бужинский.  Генералът обобщи, че ако Русия и САЩ влязат в пряка конфронтация, това ще завърши с употребата на ядрено оръжие.   ", "date": "2018.04.07", "title": "Руски генерал бие тревога: Конфликтът между Русия и САЩ ще доведе до ядрена война! "}
{"url": "http://epicenter.bg/article/Arnold-Shvartseneger-sled-sardechnata-operatsiya--Varnah-se-/151271/10/0", "text": "Американската екшън звезда и бивш губернатор на щата Калифорния Арнолд Шварценегер беше изписан от болница в Лос Анджелис след сърдечна операция, съобщава бТВ.  В „Туитър” говорителят на Шварценегер Даниъл Кетчъл каза, че актьорът вече се е прибрал у дома и си почива. Настроението му било „фантастично”.  Шварценегер беше опериран на 29 март. По време на операцията му бе подменена клапа, поставена му през 1997 заради вроден сърдечен дефект.  След като се събудил от упойката, актьорът, според думите на говорителя му, казал: „Върнах се” – шега с репликата на героя на Шварценегер от филма „Терминатор”.  Арнолд Шварценегер е на 70 години.  ", "date": "2018.04.07", "title": "Арнолд Шварценегер след сърдечната операция: Върнах се "}
{"url": "http://epicenter.bg/article/Tsitrusov-kozunak-s-orehi/151062/9/80", "text": "400 гр. брашно; 100 гр. краве масло; 4 яйца 100 гр. Захар 10 гр. Ванилия 50 мл. портокалов сок 50 гр. Орехи 50 гр. захаросани плодове 15 гр. суха мая 1/2 чаена лъжица сол   Изсипете маята на дъното на резервоара на хлебопекарната. Пресейте брашното и го изсипете върху маята. Разбийте яйцата със захарта и ванилията и също ги добавете в сместа. Добавете и останалите съставки – размекнатото масло, солта, орехите и захаросаните плодове. Най-накрая излейте портокаловия сок.   Пуснете машината на режим „Пълнозърнест хляб“, предвиден за 3 часа и 50 минути. След изпичането можете да украсите готовия козунак с белтъчен крем и да го поръсите с орехи.    ", "date": "2018.04.07", "title": "Цитрусов козунак с орехи"}
{"url": "http://epicenter.bg/article/Agneshko-sas-zelen-luk-za-Velikden/151081/9/25", "text": "Месото се порцира. Подправя се. Нарежда се в тавичка и се покрива с лука. Долива се вода.   Пече се на умерена фурна 2-3 часа.", "date": "2018.04.07", "title": "Агнешко със зелен лук за Великден"}
{"url": "http://epicenter.bg/article/Proletno-menyu-za-Velikden---vkusni-retsepti/151064/9/25", "text": "  1 връзка репички 1 краставица 100 г салата 50 г зелен лук 50 г копър 2-3 варени яйца чашка сметана сол на вкус    Грижливо измиваме репичките, салатата и лука. Настъргваме репичките на едро ренде или ги нарязваме на ситно. Яйцата се обелват и раздробяват на трохи. Салатата, лукът и копърът се нарязват на ситно. Салатата се посолява на вкус, разбърква се и се подправя със сметаната. 1 цяло агне с дреболиите 1 кг ориз 3 връзки пресен лук 1 ч.ч. олио 1 с.л. червен пипер 2 връзки магданоз 100 г масло 2-3 клонки дивисил черен пипер и сол   Агнето, добре почистено, натъркайте отвътре и отвън със сол и малко черен пипер. Накълцайте лука и го задушете в сгорещеното олио. Добавете червения пипер, сварените и нарязани на ситно дреболии, ориза, черен пипер, сол и накълцания магданоз.   Напълненото агне зашийте и намажете обилно с маслото. Полепете по него стръкчета дивисил. Сложете в намазнена тава, долейте малко вода, покрийте с фолио и сложете да се пече в умерено загрята фурна.   твърдо сварени яйца броколи маслини с чушка зелен лук майонеза сол сирене, черен пипер   Изважда се всеки жълтък, като се реже на зиг-заг. Запълва се с плънка от сирене, майонеза, черен пипер и лук. Затваря се с капачето от останалата част на яйцето.   Доматът се оформя като човчица, а сварените броколи представляват тревичка, върху която се слагат пиленцата.     8 яйца 400 г захар 300 г масло 40 г мая 1 чаша прясно мляко брашно 1 ч.л. сол 1 лимон 200 г стафиди ядки     В голям съд маята се раздробява на ситно и се залива с половината хладко прясно мляко, замесва се с брашно, колкото поеме, отгоре се посипва с брашно и се покрива с памучна кърпа. Оставя се да втаса в топла стая.     7 яйца се разбиват добре, към тях се прибавят захарта, разтворена в останалото мляко, солта и настърганата лимонова кора.     Сипва се втасалата мая и останалото до 1 кг брашно. Омесва се меко тесто, като при месенето постепенно се добавят 250 г разтопено масло, овлажнените стафиди със сока от лимона (или 2 с.л. ром).     Когато започнат да се образуват мехури, тестото се завива с памучна кърпа и се оставя да втасва на топло. Ще е готово за размесване, когато при натискане с пръст вдлъбнатината бързо се запълва.     Голямото размесване става с намазани с масло ръце върху намаслена маса. Тестото се удря в масата и се меси многократно.   Когато е готово, се разкъсва на 6 равни части, които се оформят на рула и се сплитат на плитки по три. Плетениците се слагат в намазнени тави и отново втасват.     Когато са готови за печене, се намазват с леко разбито яйце, поръсват се със захар на пясък и се набождат с бадемови или орехови ядки. Пекат се в умерена фурна до червено-кафяво.    ", "date": "2018.04.07", "title": "Пролетно меню за Великден – вкусни рецепти"}
{"url": "http://epicenter.bg/article/Malin-Krastev--Mrazya-hora-bez-chuvstvo-za-humor--te-sa-opasni--Video-/151278/10/0", "text": "Актьорът Малин Кръстев не показва излишни емоции - критиката, но и силната самоирония са част от образа му. Зад сериозния поглед обаче често наднича смях.  „Осъзнавам, че съм много щастлив човек. Професията ме сблъсква с такива уникални хора. Нашата професия не се работи, а се живее. Направих много верни ходове и не съжалявам за нищо”, каза в предаването „Събуди се” по Нова тв Малин Кръстев.  „Не мога да понасям хора, които се взимат на сериозно и които живеят в някаква илюзия за себе си. Те непрекъснато играят в живота в желанието си да обслужат общественото мнение. Мразя и хора без чувство за хумор, те са опасни”, каза още актьорът.  „За съжаление това поколение си е самодостатъчно. Най-големият ми страх е, че не оценява човешкия живот като такъв. Като шанс, че си се родил. И това не е само в България, а по целия свят. Може би наистина си тръгваме. Опитвам се да не бъда черноглед”, на мнение е Кръстев.  На въпрос как предаването „Господари на ефира” го промени през 15-те години в ефира на NOVA, актьорът каза, че няма усещането, че е минало толкова време.  „Предаването ми донесе само хубави и приятни емоции, както и среща с много професионалисти. Това да имаш доверие само на „Господари на ефира”, че нещо може да се разреши докрай, е страхотно”, допълни Малин Кръстев.  ", "date": "2018.04.07", "title": "Малин Кръстев: Мразя хора без чувство за хумор, те са опасни (Видео)"}
{"url": "http://epicenter.bg/article/Zapadnata-duma-za-Velikden-idva-ot-boginya--a-posteneto-ot-karnaval--narechen-Debeliya-Vtornik/151195/10/0", "text": "Голяма част от великденските обичаи имат далеч по-богато минало, отколкото хората предполагат. В повечето ритуали, с които свързваме празника днес, са вплетени езически традиции.      В много митологии яйцето се приема като символ на живота. Персите дори вярвали, че Земята се е излюпила от гигантско яйце. А самата традиция, в която яйцата да се боядисват, се е зародила далеч назад в хилядолетията, много преди християнството.   Преди много години имало традиция да се пренасят зайци в жертва на саксонската богиня на пролетта Астра (или Истра). От нейното име идва й наименованието easter(истър). Според една от легендите Истра е могла да се преобразява в заек. А за първи път великденският такъв е споменат в немска приказка през 15-ти век.   По предхристиянски обичай в деня преди началото на постите се провеждали карнавали. Дори след налагането на религията някои от тях остават. Най-известен в Европа е карнавалът на Дебелия Вторник (Gras Mardi), последният ден, в който било разрешено да се яде месо и да се пие мляко. След него започват Великите 40-дневни пости. Древна езическа традиция е денят, в който започват постите, да е за публично покаяние.   След като векове наред църквата се борила с разпространения в цяла Европа езически обичай на палене на огън по време на Страстната седмица, символизиращ „изгарянето” на зимата, най-накрая се принудила да се откаже от битката. Огньовете на Велика събота били припознати като християнски ритуал, символизиращ възкресението на Светлината на живота от каменната гробница.   В много празници още от древността се използват такива „кръстосани” сладки хлябове, от които произлизат днешните козунаци. Англосаксонците например приготвяли кръстосани хлябове в чест на Истра, като се смята, че тези кръстове представлявали четвъртините на луната и връзката със земята.    ", "date": "2018.04.07", "title": "Западната дума за Великден идва от богиня, а постенето от карнавал, наречен Дебелия Вторник"}
{"url": "http://epicenter.bg/article/Detelin-Dalakliev-pomaga-na-bolni-dechitsa/151293/10/0", "text": "Световният шампион по бокс Детелин Далаклиев е специален гост днес, 7 април, на благотворителната вечер в плевенския Coffe Club Umbrella, посветена на две болни дечица – Хриси и Марти. Прочутият в цял свят български боксьор, който винаги се отзовава на благотворителни апели, е щастлив от факта, че цял Плевен се обединява, за да помага на двете деца в битката им за здраве и живот. В 20 ч. стартира интересна програма, за да се съберат средства за 13-годишния Християн Бозуков от плевенското село Ясен, който се бори с агресивен тумор в мозъка, и 6- месечната Мартина Петрова от Банско, която трябва да излезе победител от битката с остра лимфобластна левкемия. В момента и двете дечица са в Турция за лечение, и се нуждаят от средства, за да го завършат успешно.  Средствата от всяка поръчка, направена днес в Coffe Club Umbrella, ще бъдат преведени по сметките на децата. Входът за празничната програма е символичен – 5 лева, в заведението има и дарителска кутия, в която всеки може да дари частица здраве за две българчета. Хриси претърпя спешна операция за частично отстраняване на тумора. В България докторите не предложиха друга помощ и Хриси замина за Турция, където вече се влияе добре от лечението, за което са необходими 25 000 евро. За Хриси са организирани събития в цялата страна, има и фейсбук група, в която се провеждат благотворителни търгове в помощ на момчето - https://www.facebook.com/groups/532816270413943/ Oтĸpитa е банкова cмeтĸa, пo ĸoятo ce нaбиpaт cpeдcтвa зa лeчeниeтo нa Хриси IBAN:BG10UNCR70001523205537 BIC: UNCRBGSF УниКредит Булбанк титуляр : Михаела Николаева Бозукова (майката на Хриси) Бебето Марти ще бъде трансплантирано на 26 април с костен мозък от сестричката си – за целта са необходими почти 100 000 евро. Дарителската сметка на Марти е: Първа инвестиционна банка Ад IBAN: BG68FINV91501317133190 BIC: FINVBGSF Титуляр: Мартина Ангел Петрова Pay Pal: achkata6908@abv.bg Можете да помогнете на Марти и чрез платформата за благотворителност Helpkarma - https://helpkarma.com/campaign/pomogni-na-bebe-marti-da-pobedi-levkemiata-45 ", "date": "2018.04.07", "title": "Детелин Далаклиев помага на болни дечица"}
{"url": "http://epicenter.bg/article/Traurni-protsesii-v-Sevilya-i-samobichuvane-s-pironi-v-Manila-sa-sred-nay-strannite-Velikdenski-obichai-/151197/10/0", "text": "Великден е един от най-големите празници, отбелязвани в християнския свят. Всяка страна има своя традиция и уникална атмосфера за празника.     Не е изненадващо, че столицата на католическия свят се вълнува много от празника. В неделя сутрин на Великден около 100 000 души изпълват площад Св. Петър, където папата отслужва литургия и прочита обръщение към вярващите хора по света.     Стотици хиляди се събират в Йерусалим в периода около Великден. Тук има множество процесии по случай празника. Кулминацията е на Палмова неделя (тази година бе на 29 март), когато се празнува влизането на Христос в Йерусалим. След литургия в църквата Божи гроб тържествена процесия тръгва към Стария град.     През Страстната седмица (7-те дни между Цветница и Великден) Севиля напълно се трансформира. Тук може да видите множество траурни процесии на хора с качулки, носещи статуи на Исус Христос и Дева Мария, пише woman.bg. Следват го босоноги поклонници с кръстове и музиканти с барабани. Най-голямата процесия тръгва в ранните часове на Разпети Петък.     В Куско се устройват може би най-впечатляващите събития в Южна Америка по време на Страстната седмица, която тук е „Семана Санта“. Има процесии, подобно на тези в Севиля, но не само. Тук уличните паради пресъздават цели сцени от Библията. Разпети Петък тук не е скръбен ден както в някои други католически държави – отбелязването му бързо прераства във веселба.     Тук екстремни поклонници стигат до крайности – те ходят на колене около църквата, някои се самобичуват, а други дори се разпъват на кръст с пирони.  ", "date": "2018.04.07", "title": "Траурни процесии в Севиля и самобичуване с пирони в Манила са сред най-странните Великденски обичаи "}
{"url": "http://epicenter.bg/article/Viktoriya-Skripal--Ne-vyarvam-na-britanskite-vlasti-/151285/7/0", "text": "Братовчедката на Юлия Скрипал и племенница на Сергей Скрипал „няма доверие на Великобритания“ и се съмнява в тяхната версия относно случая в Солсбъри, пише британският Daily Express, цитиран от Агенция \"Фокус\".  Виктория също така заявява, че се съмнява, че британските власти ще ѝ дадат виза и ще ѝ позволят да види роднините си с оглед на възникналото напрежение между Русия и Запада.  Говорейки за властите във Великобритания, тя твърди, че са искали от нея тя да обвини Русия. „Без да знам цялата история, те искат да кажа мнението си“, заявява тя.  „Ако ми кажат: ние ще ти върнем Юлия ако кажеш „Русия е мръсно място“, то аз ще кажа „Русия е мръсно място“ и ще взема Юлия пак в това мръсно място“.  Виктория потвърди, че не са ѝ издали виза за Великобритания, предава РИА Новости.  Виктория Скрипал също така поясни, че след единствения телефонен разговор от началото на седмицата, тя не е успяла да влезе във връзка с Юлия Скрипал. За отказа от страна на британските власти да издадат виза, по-рано бе съобщено от редица медии. Представителите на руското посолство в Лондон заявиха, че „прекият отказ за сътрудничество, да се осигури прозрачност и да се отговори на многочислените въпроси“, означава, че Великобритания крие нещо.  „В резултат на въпросното решение ние виждаме ситуация, при която Сергей и Юлия Скрипал, остават скрити от обществото, журналистите и сътрудниците на консулството, а единственият роднина, който може да разчита да ги види, се държи извън границите на Великобритания“, смятат дипломатите от посолството.  Прессекретарят на руското външно министерство Мария Захарова заяви, че Лондон трябва официално да обясни защо е отказал виза на Виктория Скрипал, предава ТАСС.  „Ние настоятелно призоваваме Великобритания да направи официално заявление, да обясни какво се случва с визата за Виктория Скрипал. Ние изхождаме от това, че от хуманитарни съображения Великобритания трябва да открие сили и официално да се изкаже по този аспект“, заяви Захарова. Според нея версията, че пристигането на Виктория Скрипал във Великобритания се организира от Кремъл, е абсурдна.  ", "date": "2018.04.07", "title": "Виктория Скрипал: Не вярвам на британските власти "}
{"url": "http://epicenter.bg/article/Zashtitnitsi-na-zhivotnite-vinyat-London-za-smartta-na-domashnite-lyubimtsi-na-Sergey-Skripal-/151290/7/0", "text": "Британското отделение на организацията за защита на животните ПЕТА призова да се разследват обстоятелствата около гибелта на морските свинчета и приспиването на котката на бившия полковник на ГРУ и дъщеря му Юлия. Организацията смята, че за смъртта на домашните любимци са виновни британските власти, предава РИА Новости, цитирана от Агенция \"Фокус\".  По-рано Министерството на околната среда, храните и селското стопанство информира, че морските свинчета са открити умрели от жажда в отцепената къща на Скрипал, а котката е намерена в състояние на стрес и се е наложило да бъде приспана. Всички животни са били кремирани по-късно в лабораторията „Портън Даун“. Още една котка е успяла да избяга от къщата като съдбата ѝ все още не е известна“.  „Никой не трябваше да оставя животните в къщата. Очевидно е, че те е трябвало да бъдат спасени. ПЕТА призовава към разследване, за да се определи защо това е било допуснато“, съобщава организацията.  Директор на британския клон на ПЕТА Елиза Алън нарече инцидента „трагедия“ и постави вината за тъжната съдба на домашни любимци на Скрипал върху британските власти.  ", "date": "2018.04.07", "title": "Защитници на животните винят Лондон за смъртта на домашните любимци на Сергей Скрипал "}
{"url": "http://epicenter.bg/article/Panika-v-Norvegiya--Zapochna-li-voynata-s-Rusiya--/151292/7/0", "text": "Жителите на норвежкия град Вадсо, разположен недалеч от границата с Русия, бяха вдигнати посред нощ по тревога от внезапно включила се сирена, предава норвежката тв компания NRK, цитирана от руски медии. В паниката си много от тях помислили, че е започнала война с Русия.  \"Някои се опасяваха от най-лошото, че е започнала война\", разказва офицерът от полицията Ян-Олаф Шелберг.  В спешните служби започнали да валят обаждания от разтревожени граждани. Много жители на града, от който в ясно време се вижда руската територия, в тази ситуация си помислили за източните си съседи, се отбелязва в публикацията. Сирената се включила около 23:50 и бил необходим около час, докато бъде изключена.  Накрая станало ясно, че се е включила сирената на старата пожарна станция и подавала сигнал, докато собственикът успял да се добере до сградата и да я изключи.  Според Шелберг полицията и Гражданска защита изясняват защо се е включила единствено тя от няколото аварийни сирени, които са разположени в града.   ", "date": "2018.04.07", "title": "Паника в Норвегия: Започна ли войната с Русия!? "}
{"url": "http://epicenter.bg/article/Hilyadi-poklonnitsi-se-stekoha-v-Erusalim-za-slizaneto-na-Blagodatniya-ogan--Video--/151294/7/0", "text": "Поклонници от много страни вече се стекоха при храма „Възкресение Христово“ в Йерусалим в очакване на чудото на запалването на Благодатния огън, предаде бТВ.  Храмът може да побере 10 хил. души. Обикновено очакването продължава 3 – 5 часа.  Чудото на Благодатния огън става в параклиса на Божи гроб (кувуклия) в съботата преди неделята на Възкресение. За да се пресекат всякакви спекулации дали чудото не е някаква форма на измама, събитието протича при специален надзор – параклисът се проверява предварително, за да няма в него нищо, което да може да предизвиква възпламеняване, след което вратите му се запечатват.  В деня на чудото той се отваря и в него влизат само православният патриарх на Йерусалим – Теофил III, и арменски прелат.  Когато се случи чудото с Благодатния огън, първо се запалват кандило и 33 свещи – колкото са били земните години на Христос.  В първите минути на запалването си Благодатният огън не пари и не изгаря.  ", "date": "2018.04.07", "title": "Хиляди поклонници се стекоха в Йерусалим за слизането на Благодатния огън"}
{"url": "http://epicenter.bg/article/Sergey-Skripal-e-v-saznanie-i-mozhe-da-govori-/151295/7/0", "text": "Бившият полковник от руското военно разузнаване () Сергей Скрипал е в съзнание и може да говори, съобщава телевизия \"Скай нюз”, цитирана от световните агенции.  \"Полицията скоро ще може да поговори с човека, който се намира в центъра на историята с отравянето в Солсбъри. Бившият руски шпионин Скрипал вече не е в критично състояние, реагира добре на лечението, намира се в съзнание и разговаря\", заяви водещ на телевизията, без да назовава източниците на тази информация.  Главният лекар на болницата в градския окръг Солсбъри Кристин Бланшард каза вчера, че Скрипал добре реагира на лечение, неговото състояние бързо се подобрява и той повече не се намира в критично състояние.  Случаят ”Скрипал” започна на 4 март, когато бившият полковник от ГРУ, осъден в Русия за шпионаж в полза на Великобритания, и неговата дъщеря Юлия бяха изложени на въздействието на невропаралитичен газ. От Лондон твърдят, че той е разработен в Русия и на тази основа се заключи, че Москва е отговорна за случилото се.  Руската страна категорично отхвърли тези спекулации, посочвайки, че програмата за разработването на подобен вид газ не е съществувала нито в СССР, нито в Русия.   ", "date": "2018.04.07", "title": "Сергей Скрипал е в съзнание и може да говори "}
{"url": "http://epicenter.bg/article/Blagodatniyat-ogan-sleze-v-Yerusalim-/151296/7/0", "text": "Точно в 14:17 часа българско време снизходи Благодатният огън в Йерусалим! Благодатният огън всяка година бива измолван от Йерусалимския Патриарх Теофил III. Българската делегация, председателствана от Западно- и Средноевропейския митрополит Антоний, също се включи в обиколките около Кувуклията. Това съобщиха от пресцентъра на Св. Синод.  Очаква се Българската делегация да кацне на Летище \"София\" в 19.00 часа днес и да бъде отнесен във всяка една от епархиите на Българската православна църква, а миряните да осветят с него домовете си след радостния възглас \"Христос воскресе!\" в полунощ.  Патриарх Теофил Трети измоли Благодатния огън в Храма на Гроба Господен в Йерусалим. Веднага след това огънят се разпространи сред вярващите, които са заобиколили Божия храм и се намират по уличките на стария град. Всички протягат ръце, за да запалят свещите си и се поздравяват с \"Христос Воскресе\"!  Всяка година на Велика събота на Божи гроб от небето в ръцете на Йерусалимския патриарх пада Благодатният огън. И до днес тайнството е неразгадано, въпреки че много учени са градили хипотези. За милиони вярващи по целия свят огънят е небесно чудо. Хора от цял се стекоха в Йерусалим по време на Страстната седмица, за да вземат участие в поклоненията преди деня на Възкресението.  Подготовката за слизането на Благодатния огън започва в събота сутрин. Всяка година параклисът на Божи гроб внимателно се проверява за запалителни средства с цел да изчезне всяко съмнение, че чудото е плод на човешка ръка. Огледът правят представители на мюсюлманската общност в Йерусалим. След това вратите се запечатват с голяма пита пчелен восък. Подпечатват го духовници от католическата, арменската и коптската църква, които имат параклиси в големия храм при Божи гроб. Това е знак, че всички кандила в параклиса са изгасени.  По стара традиция единствените, които могат да получат небесния огън са православните и те го предават на другите християнски вероизповедания. Според старо поверие, ако благодатният огън не слезе на Велика събота, това ще е последният ден на човечеството. Храмът на Божи гроб ще бъде разрушен и ще настъпи Второто пришествие.   ", "date": "2018.04.07", "title": "Благодатният огън слезе в Йерусалим "}
{"url": "http://epicenter.bg/article/Poslanikat-na-Rusiya-v-London-iska-sreshta-s-Boris-Dzhonsan-vav-vrazka-sas-sluchaya--Skripal--/151300/7/0", "text": "От руското посолство във Великобритания изразиха надежда, че скоро може да бъде организирана среща между посланика Александър Яковенко и министъра на външните работи на Обединеното кралство Борис Джонсън, предава ТАСС, цитирана от Агенция \"Фокус\".  Това съобщи в събота прессекретарят на руското дипломатическо представителство, отговаряйки на въпрос на журналист за текущото взаимодействие с МВнР на Великобритания във връзка с инцидента в Солсбъри.  „За съжаление, не можем да дадем удовлетворителна оценка на текущото ниво на сътрудничество с Форин офис. Очевидно е, че отдавна е назряла нуждата от провеждане на среща между посланика Александър Яковенко и външния министър на Великобритания Борис Джонсън за обсъждане на целия комплекс двустранни отношения, както и за разследването на инцидента в Солсбъри. В тази връзка Яковенко отправи лична нота на Джонсън. Надяваме се на конструктивен отговор на британската страна и разчитаме тази среща да бъде организирана в най-скоро време“, заяви прессекретарят.  ТАСС припомня, че на 5 април Яковенко призова британските власти да осигурят присъствието на международни експерти при изясняването на обстоятелствата около инцидента в Солсбъри, по време на който, според версията на Лондон, е бил отровен бившият полковник от Главното разузнавателно управление (ГРУ – военното разузнаване на Русия) Сергей Скрипал и неговата дъщеря Юлия.  Тогава посланикът заяви, че Москва се стреми към прозрачно разследване на инцидента и към това в него да участват представители не само на страни от НАТО и ЕС, но и от Русия, Индия, Китай, страните от Латинска Америка и Африка. Яковенко обърна внимание на това, че Лондон засега така и не е разкрил информация от провежданото разследване.  ", "date": "2018.04.07", "title": "Посланикът на Русия в Лондон иска среща с Борис Джонсън във връзка със случая „Скрипал“ "}
{"url": "http://epicenter.bg/article/Rusiya-obeshtava--tvard--otgovor-na-novite-amerikanski-sanktsii/151269/7/0", "text": "Русия обещава „твърд“ отговор на новите американски санкции, предава Франс прес, цитирана от Фокус. „Ние няма да оставим сегашната атака, или която и да е антируска атака без твърд отговор“, се казва в съобщение на Министерството външните работи на Русия. „Постигайки нулев резултат от предишните 50 кръга от санкции, Вашингтон продължава да насажда страх с отказа от американски визи, отношението към руския бизнес чрез замразяване на активите и собствеността на компании, забравяйки, че изземването на чужди пари и собственост е кражба“, продължава изявлението на Министерството. Последните санкции срещу олигарси, приближени на руския президент Владимир Путин, наложени в петък засягат металургичния магнат Олег Дерипаска, описан от САЩ, като работещ за руското правителство, Алексей Милер, директор на руската държавна компания „Газпром“. Всички активи, които те притежават на територии под американска юрисдикция могат да бъдат замразени. Външният министър Сергей Лавров пък коментира включването в санкционния списък на компании от руската оръжейна индустрия: „Санкциите, които засягат руския отбранителен износ и предприятията, които произвеждат съответната продукция, без никакви съмнения целят да не се допусне укрепване на нашите позиции в ущърб на САЩ.   Този стремеж е разбираем, но конкуренцията трябва да е честна, а не просто да се забранява на страните от третия свят да купуват руската продукция под заплаха и те да попаднат под ударите на американските санкции“, посочи Лавров. Разширяването на санкционния списък срещу Москва в никакъв случай не променя стремежа на президента Доналд Тръмп да проведе нова лична среща с президента на Русия Владимир Путин.   Това пък заяви на брифинг за журналисти говорителката на Белия дом Сара Сандърс, цитирана от БГНЕС. Тя бе попитана дали ограничителните мерки на САЩ срещу още 38 физически и юридически лица на Русия следва да се възприемат като отказ на Тръмп от плановете за организиране на нова американско-руска среща на върха.   „Не, в никакъв случай. Както заяви президентът, той иска с Русия да има добри отношения. Но това ще зависи от определени действия на руснаците“, отвърна Сандърс.   По думите й „президентът ще продължи да действа твърдо (спрямо Русия), докато не видим изменения. Но ние ще продължим да работим по-нататък, да правим каквото можем за тази среща, за провеждането на такава среща с Владимир Путин на някакъв етап“, добави още говорителката.   По–рано днес Белия дом обяви новите санкции, като обясни това с продължаващата намеса на руското правителство в целия свят - „окупацията“ на Крим, неспиращото насилие в Източна Украйна, подкрепата за режима на Башар Асад в Сирия и кибератаките, идващи от Русия.", "date": "2018.04.07", "title": "Русия обещава „твърд“ отговор на новите американски санкции"}
{"url": "http://epicenter.bg/article/-Feysbuk--vavezhda-po-strikten-kontrol-nad-politicheskata-reklama-/151270/7/0", "text": "„Фейсбук” обяви серия от мерки за по-стриктен контрол над политическата реклама, както и над някои много посещавани страници в мрежата, предава бТВ.  „Отсега нататък всеки, който иска да подаде политическа реклама или да засегне важна тема, ще трябва да бъде проверяван. За тази цел рекламодателите ще трябва да обявяват идентичността и местоположението си”, написа във своя профил Марк Зукърбърг, обвиняван, че не е противодействал на политическата манипулация.    Освен това политическите послания ще бъдат обозначавани и ще се посочва кой ги финансира.  Зукърбърг трябва да се яви идната седмица пред американския Конгрес, за да даде обяснения за злоупотребите с лични данни на 87 млн. потребители на социалната мрежа.  „С приближаването на важни избори в Съединените щати, Мексико, Бразилия, Индия и Пакистан, един от моите приоритети за 2018 г. е да се уверя, че поддържаме позитивен дебат и не допускаме намеса в тези избори”, написа Зукърбърг в профила си, който има около 100 млн. последователи.  „Фейсбук” заяви, че работи с външни организации за изготвяне на списък от важни и полемични теми и е наела хиляди допълнителни служители, които да приложат новите мерки, с оглед на парламентарните избори през ноември 2018 г.  ", "date": "2018.04.07", "title": "„Фейсбук” въвежда по-стриктен контрол над политическата реклама "}
{"url": "http://epicenter.bg/article/Sanktsioniranite-ot-SASht-ruski-firmi-shte-poluchat-dopalnitelna-darzhavna-podkrepa-/151272/7/0", "text": "Руските държавни фирми, срещу които САЩ днес обявиха санкции, ще получат допълнителна държавна подкрепа, заяви руският министър на промишлеността и търговията Денис Мантуров, цитиран от ТАСС и Ройтерс, предава БТА.  Мантуров също така предупреди, че ще има административни наказания за руски компании, които откажат да работят със санкционираните фирми.  Включването на \"Рособоронекспорт\" в списъка от санкции на САЩ има за цел изтласкването на Русия от световния оръжеен пазар, заяви представител на руската държавна корпорация Ростех, в която влиза \"Рособоронекспорт\".  \"Проучваме документа и още не сме направили окончателни изводи. Фактът обаче, че на мушка е взет \"Рособоронекспорт\" потвърждава истинската цел на санкциите. Всички тези гръмки слова и обвинения са само предлог да бъде изтласкана Русия от световния оръжеен пазар. Грубо и прагматично. Това е чиста проба недобросъвестна конкуренция\", заяви той.  Председателят на Руския съюз на индустриалците и предприемачите Александър Шохин сравни санкциите на САЩ с терористични методи, предаде ТАСС.  \"Съдейки по всичко, американците ще използват, с извинение за грубия израз, методите на терористите, а именно ще \"убиват заложници\". От този кремълски списък те ще изваждат по няколко души като \"заложници\" в кавички, за да видят останалите, че и тях това ги чака, ако не почнат да се държат подходящо. А подходящото поведение от тяхна гледна точка е, меко казано, да убеждават политическите власти в Русия, че тя трябва да се държи другояче\", заяви той.  Шохин отбеляза, че в Русия има компании, които имат активи в чужбина, включително и в САЩ. Според него предприемачите, чийто бизнес помага за развитието на икономиката на САЩ, не са застраховани срещу включването им в санкционния списък.  Секретарят на руския Съвет за сигурност Николай Патрушев заяви, че новите санкции на САЩ няма да прекъснат контактите на Москва с Вашингтон.  Санкционираните физически и юридически лица ще намерят начини да компенсират наложените им ограничения, каза Патрушев след заседание на Съвета за сигурност.  Ставащото създава \"добър потенциал за икономическо сътрудничество с други страни\", добави той.  ", "date": "2018.04.07", "title": "Санкционираните от САЩ руски фирми ще получат допълнителна държавна подкрепа "}
{"url": "http://epicenter.bg/article/Rastat-samneniyata-za-informatsiite-ot-London-po-sluchaya--quot-Skripal-quot--/151275/7/0", "text": "След разкритията на британската преса, Русия отхвърли твърденията, че на нейна територия е било произведено веществото, използвано за отравянето на Скрипал и дъщеря му, предава БНР.  Опит на Лондон да намери оправдание на неоснованата на нищо версия за инцидента в „Солсбъри“ – така вчера руският министър на външните работи Сергей Лавров окачестви твърденията на Лондон, че газът „Новичок“, използван според британските власти срещу бившия разузнавач Сергей Скрипал и дъщеря му Юлия, е бил произведен в град Шихани, Саратовска област.  „Това още веднъж показва, че всеки ден трескаво и неспокойно се опитват да намерят някакво ново потвърждение на своята напълно незащитима теза“, каза Лавров по адрес на британските си колеги.  Колкото повече се оправя здравословното състояние на Юлия Скрипал, толкова повече растат съмненията в Русия в информациите с източник Лондон, особено след като стана ясно, че и самият Сергей Скрипал вече е излязъл от кома.  Руските власти използват всяка неяснота и разминаване в твърденията на британците, за да контраатакуват с неудобни въпроси.  На извънредното заседание на Съвета за сигурност на ООН руският представител Василий Небензя каза, че аргументите на британската страна се разпадат пред очите и че по случая остават редица неудобни въпроси.  ", "date": "2018.04.07", "title": "Растат съмненията за информациите от Лондон по случая \"Скрипал\" "}
{"url": "http://epicenter.bg/article/Shefat-na--quot-Gazprom-quot--Aleksey-Miler--Gord-sam--che-sam-v-noviya-spisak-na-amerikanskite-sanktsii/151277/7/0", "text": "заяви, че е горд, задето е включен в новите американски санкции и че смята включването му в списъка за потвърждение за правилността на своите действия, предадоха Ройтерс и ТАСС.   \"Като не попаднах в първия списък, даже се появиха някои съмнения - може би нещо не е наред (с мен)? Но не, най-сетне ме включиха! Значи правим всичко правилно\", каза той по руската телевизия Ен Те Ве.    заяви по телевизия Си Ен Ен, че смята разширяването на санкциите за резултат от неразбирането на Вашингтон на руската политика. \"Аз не разглеждам санкциите като персонални, понеже не съм извършил нищо лошо по отношение на САЩ и на американските интереси - винаги съм се стараел да прокарвам добри делови отношения с американските банки и инвеститори. Наказан съм, защото американската администрация разглежда политиката на правителството на Русия като неправилна. Това е много тъжно, показва много високо ниво на неразбиране от американската администрация на намеренията на руското правителство\", каза той.   , обвинени в участие в \"атаките на Русия срещу западните демокрации\". В списъка на санкционираните са и вътрешният министър  , командващият Националната гвардия , генералният секретар на руския Съвет за сигурност  , както и  , който е женен за дъщерята на Владимир Путин.   Под американски санкции попадат и седем олигарси, представени като близки на Кремъл и 12 фирми, които те притежават или контролират, като собственикът на алуминиевия гигант \"Русал\"  ,  икто , които са важни играчи в енергийния сектор, както и милиардерът и сенатор  .", "date": "2018.04.07", "title": "Шефът на \"Газпром\" Алексей Милер: Горд съм, че съм в новия списък на американските санкции"}
{"url": "http://epicenter.bg/article/-quot-Gardian-quot--Ruski-disident-e-predal-na-London-reshavashti-dokazatelstva-sreshtu-Rusiya-po-sluchaya--quot-Skripal-quot-/151279/7/0", "text": "Британските и американските власти са получили документи за няколко химически анализа на субстанция, за която се предполага, че е нервно-паралитичния агент „Новичок“, произведен в затворената вече руска лаборатория в Шихани, пише британския вестник The Guardian, цитиран от Агенция \"Фокус\".  Борис Кузнецов, избягал от Русия през 2007 година, е предал на британски дипломати досието на дело от 1995 година за убийството на руския банкер Иван Кивелиди и секретарката му, и двамата починали в агония, с отровно вещество, което учените са идентифицирали като продукт от програма за производство на нервно- паралитични вещества от съветско време.  В делото има мас-спектрометричен анализ и инфрачервена спектроскопия на отровната субстанция , остъргана от телефонна слушалка, използвани от бизнесмена и секретарката му. Това може да представлява рядко физическо доказателство за производството на химически оръжия в Шихани.  Според Аластър Хей от университета в Лийдс тези данни могат да бъдат от решаваща полза на разследването, но производството на пет вида „Новичок“ в различни лаборатории в Русия и повече от 20-те години разлика между двата случая може да затрудни установяването на връзка между двата случая.  Според Борис Кузнецов, ако двете субстанции са идентични, това би означавало, че опита за убийство на Сергей Скрипал е станал със знанието на руското правителство.  Борис Аврамович Кузнецов е 74-годишен руски адвокат, който е работел в следствените органи и е бил партиен секретар по времето на СССР. През 2007 г. срещу него е заведено дело за разгласяване на държавна тайна. Тогава той се преселва в САЩ, където получава политическо убежище.  Тук съобщава сензационната новина, че е успял да изнесе от Русия \"300 гигабайта тайна информация, която ще разкаже играта на ония натегачи от КГБ\".  ", "date": "2018.04.07", "title": "\"Гардиън\": Руски дисидент e предал на Лондон решаващи доказателства срещу Русия по случая \"Скрипал\""}
{"url": "http://epicenter.bg/article/Merkel-vdigna-10-pati-parite-za-politicheska-reklama-v-sotsialnite-mrezhi-/151280/7/0", "text": "Разходите за рекламните и агитационните постове в социалните мрежи, които са публикувани по поръчка на германското правителство през 2017 г., са нараснали 10 пъти в сравнение с показателите през 2013 г. Това съобщава „Билд“, позовавайки се на отговор на парламентарен въпрос, зададен от „Алтернатива за Германия“.  През миналата година, когато се проведоха изборите за Бундестаг, федералното правителство е похарчило 4,9 милиона евро за публикуването на реклама във Фейсбук, Туитър и Инстаграм. През 2013 г., когато се състояха предишните парламентарни избори и когато социалните мрежи не играеха толкова голяма роля, както днес, сумата е била 156 700 евро.  „Как правителството възнамерява да бъде клиент на Фейсбук и едновременно с това да защитава личните данни“, пита заместник-председателят на ПГ на АГ Ляйф-Ерик Холм.  „Този, който критикува социалната мрежа, няма право сам да използва личните данни на клиентите“, добави той.  Тази информация се появи на фона на скандалите, свързани с влиянието на социалната мрежа върху политиката. През март вестник „Ню Йорк Таймс“ съобщи, че британската фирма „Кеймбридж Аналитика“ успя да събере личните данни на над 50 милиона потребители на Фейсбук, за да разработят алгоритъм за анализ на политическите предпочитания на избирателите.   ", "date": "2018.04.07", "title": "Меркел вдигна 10 пъти парите за политическа реклама в социалните мрежи "}
{"url": "http://epicenter.bg/article/Siriyski-vestnik--Istinskata-prichina-za-deloto--quot-Skripal-quot--sa-pleneni-britanski-ofitseri-kray-Damask-/151286/7/0", "text": "Сирийският вестник Shaam Times свързва международния скандал около отравянето на Сергей Скрипал и неговата дъщеря с войната в Близкия Изток. Твърди се, че по време на операцията в Източна Гута (предградие на Дамаск) са били взети в плен британски военни съветници и е попаднала под обсада британска разузнавателна група.  Гута е името на сирийски оазис, чиято северозападна част заема столицата на страната, почти 2-милионният Дамаск.  Източната му част вече много години се намира под контрола на въоръжените групировки, които са срещу сирийската законна власт.  Още през 2013 година сирийските правителствени войски блокираха Източна Гута, но не успяха да я завземат. За изминалите години терористите успяха да създадат в плътно населеното място система от мощни укрепления, включително подземни тунели.  През февруари тази година започна активният щурм на правителствените войски към Източна Гута, разбира се, с подкрепата на ВКС на Русия.  \"В правилно подбрания момент Дамаск измъкна кинжала, с който бе пронизан\", пише изданието.  Заплахите на САЩ и другите европейски държави, че ще нанесат ракетни удари по Сирия, достигнаха кулминацията си, когато започна \"химическото представление\" с участието на наемници в опит да набедят режима на Башар Асад, че използва химически оръжия срещу бунтовниците. Но то претърпя неуспех, защото Москва и Дамаск отрано отблъскваха всички опити на Запада да се възползва от този повод за реализирането на своя военен план.  Тогава се разрази внезапен британски \"вопъл\", който потресе политическата сцена: Лондон обвини Москва в съпричастност към отравянето на двойния агент Сергей Скрипал. Информацията за събитието съвпадна с ускоряването на руско-сирийската военно-политическа операция, по време на която за рекордни срокове бяха изведени хиляди бойци и граждански лица от Източна Гута.  Съобщенията на международните независими информационни агенции потвърдиха, че успешната военна операция, която е оглавена от сирийска елитна част, е обсадила британска разузнавателна група. Вероятно това се е случило в населеното място Кафр Батна няколко дена след хващането на британските военни съветници в град Нашабия в Източна Гута.  В съобщенията се посочва, че Лондон чрез Султаната на Оман се е обърнал към Москва с молба да бъдат освободени британските пленници, на което руската страна е отговорила, че с този въпрос се занимава само сирийското военно ръководство.  Съобщава се също, че е взет в плен американски офицер и двама граждани на Израел по време на сраженията в Източна Гута.  Сирийският спецназ е задържал британски офицери, които работели с терористите в Източна Гута. Става дума за офицери от SAS, специалната въздушно-десантна служба на Великобритания.  \"Британските офицери координирали в Джобар и населеното място Замалка съпротивата на джихадистите, които обстрелвали със 120-мм миномети кварталите на Дамаск. В това число е обстрелвано и посолството на Русия. Задържани са също офицери за свръзка — американец и офицер от разузнаването на Израел\", пишат блогъри от мястото на събитието.  Присъствието на чуждестранни агенти в Източна Гута не е изненада.  Вероятно пленяването на американския офицер и двамата израелски граждани по време на сраженията в Източна Гута е бил един от мотивите, подтикнали министъра на отбраната на САЩ Джеймс Матис да замине за Оман на 11 март.  В неотдавнашното си интервю руският президент Владимир Путин, отговаряйки на въпрос относно истинската причина за британското недоволство към Москва, намекна, че Британия има тайна, която се пази в Източна Гута.  Представителят на руската авиобаза в Хмеймим Александър Иванов се изрази по-ясно, отбелязвайки, че руските войски работят над събирането на документи и архивни данни, оставени от терористите в Източна Гута.  Целта е да се определят кои държави са контролирали и финансирали тези групи, както и да ги представят пред международното правосъдие.  Достатъчно е да погледнем броя на тунелите, в които сирийската армия вече успя да проникне в болшинството от населените места в Гута след тяхното освобождаване. Те са били изкопани в годините на сирийската война с помощта на съвременна западна техника.  Колко пари са похарчили западните страни в подкрепа на наемниците си за превръщането на Източна Гута в кинжал, забит в гърба на Дамаск?  В рекордни срокове, буквално за няколко седмици, Дамаск, Москва и техните съюзници успяха да ликвидират всички тези скъпоструващи материално-технически и разузнавателни мероприятия в подкрепа на всички видове терористични групировки в Източна Гута, които се извършваха в продължение на толкова много години.  Алиансът на Вашингтон не успя да се примири с това съкрушително поражение.  Възниква въпросът: как ще реагира Москва на това безпрецедентно дипломатическо настъпление?  Според съобщения от световната независима преса, преди няколко дена в администрацията на САЩ са изпратени два немски разузнавателни доклада.  В тях се съдържат сериозни предупреждения, че в случай на ракетен удар от страна на САЩ или НАТО по сирийски или руски цели на територията на Сирия, в отговор ще последват удари по военните бази на САЩ не само в Сирия, но и в съседните страни.  Друг вестник съобщи, че руските ракети \"Калибър\" и комплекса С-400 са поставени в бойна готовност за нанасянето на удари по цели, които вече са определени с пълна точност.  ", "date": "2018.04.07", "title": "Сирийски вестник: Истинската причина за делото \"Скрипал\" са пленени британски офицери край Дамаск "}
{"url": "http://epicenter.bg/article/Viktor-Orban--Izborite-v-nedelya-sa-sadbonosni-za-Ungariya--/151288/7/0", "text": "Унгарският премиер Виктор Орбан определи парламентарните избори утре като \"съдбоносни\". На предизборен митинг той призова привържениците да гласуват, за да \"отвоюват страната си\", предаде БНТ.  Защитник на нацията и на националните интереси - и в последната си предизборна реч в петък Виктор Орбан обяви главната си цел - да пази националния суверенитет. Той предупреди, че ако опозицията спечели, над 10 000 мигранти ще бъдат преселени в Унгария от други европейски страни.  \"Голямата опасност е, че милиони ни заплашват от юг и европейските лидери не искат да защитят границите ни, а да пуснат мигрантите. Това е истината\", категоричен бе унгарският премиер.  При бежанската вълна през 2015-та, Орбан беше първият лидер, който нареди да бъде изградена ограда от бодлива тел по границата, за да спре мигрантите. Той остро възрази и на политиката на германския канцлер Ангела Меркел към бежанците. Унгария отхвърли и и задължителната квота на Евросъюза за приемане на кандидати за убежище.  \"Докато сме обединени, ние ще побеждаваме\", заяви Орбан.  Привържениците на Орбан го подкрепят, заради икномическата стабилност, която е осигурил в страната и заради сигурността, която според тях той е постигнал с мигрантската си политика.  Във Виктор Орбан, обаче, противниците му виждат лидер, който разделя нацията и отдалечава страната от Европа.  Социологическите анкети сочат, че съюзът между Фидес и Християндемократическата народна партия ще спечели изборите утре. А това ще осигури трети пореден и общо четвърти управленски мандат на Орбан.  ", "date": "2018.04.07", "title": "Виктор Орбан: Изборите в неделя са съдбоносни за Унгария! "}
{"url": "http://epicenter.bg/article/Puchdemon--Ispaniya-tryabva-da-spazva-demokratsiyata-i-mezhdunarodnite-dogovori-/151301/7/0", "text": "Испания трябва да уважава демокрацията и международните договори и да се придържа към резолюциите на ООН, като освободи политическите затворници. Това каза бившият каталунски лидер Карлес Пучдемон на пресконференция в Берлин, предаде ДПА, цитирана от БТА.  Той отправи призив за преговори въз основа на взаимното уважение, визирайки опита на Каталуния за независимост, който предизвика мерки от страна на Мадрид. След това Пучдемон напусна Испания и Мадрид издаде заповед за ареста му по обвинения за бунт и финансови злоупотреби. Той бе задържан в Германия, където сега се разглежда искането за екстрадирането му към Испания. През това време Пучдемон е на свобода, след като вчера бе платена парична гаранция от 75 000 евро за това.  На пресконференцията днес Пучдемон каза, че планира да остане в Германия, докато се разглежда искането за екстрадицията му. След като процесът приключи, Пучдемон планира да се върне в Белгия и да поднови дейностите си в изгнание.  Пучдемон каза, че ще изпълнява всички препоръки на германския съд, който го освободи под гаранция, допълва ТАСС.  ", "date": "2018.04.07", "title": "Пучдемон: Испания трябва да спазва демокрацията и международните договори "}
{"url": "http://epicenter.bg/article/Balgarin-kontrabandiral-voenna-produktsiya-za-Rusiya-/151302/7/0", "text": "Българинът Цветан Кънев е обвинен в контрабанда на ядрена електроника за военни цели от Колорадо за Русия на стойност почти $400 000.  45-годишният Цветан Кънев може да получи 50 години затвор и глоба от 1 милион долара, ако бъде доказано, че е нарушил закона. Между 2 октомври 2015 г. и юни 2016 г. Кънев е пренесъл контрабандно от Колорадо и други части на САЩ специални електронни часовници, използвани за оптимизиране на високопроизводителни микропроцесори и комуникационни системи, пише в обвинителния акт, депозиран в Денвърския окръжен съд, цитиран от Bg Voice.  „Тези механизми са много чувствителни\", заяви Джеф Доршнер, говорител на главния прокурор по случая Робърт Тройър. Обвинението е повдигнато през януари 2017 г. Тогава Канев е в България и като научава, че ще става подсъдим, решава да остане.  „Опитваме се да го екстрадираме в Америка чрез съдебните канали\", каза Доршнер. Българинът е обвинен и в контрабанда и опит за контрабанда на мултичип модули с памет, които могат да контролират военно или ядрено компютърно оборудване.  „В Америка Кънев имаше собствена компания\", посочва Доршнер. Обвиняемият има връзки с международна компания, която продава полупроводници. Той има опит в управлението на големи клиенти и сметки в България, става ясно от фирмената му брошура.  Джеф Доршнер обаче каза, че въпросната компания не се разследва. В обвинението не се посочва къде точно е придобил оборудването. Той заяви, че не може да коментира името на доставчика. Само онези, които имат лиценз от Бюрото за индустрия и сигурност, имат право да изнасят високотехнологично оборудване, пише в обвинителния акт.  Контрабандното оборудване, с което се е сдобил Кънев, е включено в списъка на най-чувствителните стоки, се казва в обвинителния акт. Според досега събраните от прокуратурата данни българинът Канев е продал оборудването за $372,432. Прокуратурата ще иска Канев да върне тези пари, ако бъде осъден.   ", "date": "2018.04.07", "title": "Българин контрабандирал военна продукция за Русия "}
{"url": "http://epicenter.bg/article/-Er-frans--otmeni-poleti-Sofiya---Parizh-zaradi-stachka-/151305/7/0", "text": "„Ер франс” отмени полети на летище София от и до Париж днес, предаде бТВ.  Причината е продължаващата стачка в авиокомпанията, чиито служители настояват за увеличение на заплатите с 6%.  Конфликтът в компанията започна през февруари. Стачката е по призив на 11 синдиката, представляващи различните професии в превозвача.  Ръководството на компанията смята, че стачкуващите пилоти са 34%, стачкуващият кабинен персонал е 26,2%, а стачкуващият наземен персонал е 18,7%.  Предстоят още шест стачни дни, сред които още два идната седмица – във вторник и сряда.  Другите четири, както съобщи пресслужбата на българското външно министерство, позоваваща се на информация на българското посолство в Париж, са на 17, 18, 23 и 24 април.  В случай на отменен полет авиокомпанията гарантира, че ще уведоми лично клиентите в деня преди отпътуването чрез есемес или имейл.  Информация за промени в дните, предвидени за стачни действия, както и за правата на потребителите, може да бъде намерена на сайта на „Ер франс”:   ", "date": "2018.04.07", "title": "„Ер франс” отмени полети София – Париж заради стачка "}
{"url": "http://epicenter.bg/article/Iztrebiteli-Su-57-shte-preletyat-nad-Cherveniya-ploshtad-na-parada-po-sluchay-9-may-/151307/7/0", "text": "Министерството на отбраната на Русия съобщи, че два руски изтребителя пето поколение Су-57 ще прелетят над Червения площад по време на парада в чест на 73 години от победата във Втората световна война над фашистка Германия, предава РИА Новости.  „Освен всичко в парада ще участват два самолета Су-57\", пише в съобщение на министерството.  Отбелязва се, че ще участват и стратегически ракетоносци Ту-10, Ту-95М, бомбардировачи Ту-22МЗ, самолети-прехващачи Им-78, изтребители Су-35С, Су-30СМ, МиГ-29, МиГ-31БМ, хеликоптери Ми-26, Ми-8, Ми-28Н, Ка-52, Ми-35 и други.  За целта бойните машини са пребазирани на осем летища в Московска, Тверска, Саратовска, Калужка, Вороженка и Липецка области.  Екипажите на армейската авиация ще прелетят на височина 150 метра със скорост 200 км/ч.   ", "date": "2018.04.07", "title": "Изтребители Су-57 ще прелетят над Червения площад на парада по случай 9 май "}
{"url": "http://epicenter.bg/article/Tragediya--14-mladi-hokeisti-zaginaha-v-katastrofa-v-Kanada-/151308/7/0", "text": "Четиринадесет души на възраст между 16 и 21 години загинаха в катастрофа между автобус и камион с полуремарке в Канада, предаде АФП, цитирана от \"Монитор\".  В автобуса са пътували състезателите от младежкия отбор по хокей на лед „Хумболд Бронкос”, които отивали на турнир. Ранени са 14 души, от които трима са в тежко състояние.  Катастрофата станала на второстепенен път в провинция Саскачеван, в Западна Канада.  ", "date": "2018.04.07", "title": "Трагедия! 14 млади хокеисти загинаха в катастрофа в Канада "}
{"url": "http://epicenter.bg/article/Teroristi-ot--Dzhaysh-al-Islyam--vazobnoviha-boynite-deystviya-protiv-siriyskata-armiya-v-Iztochna-Guta-/151309/7/0", "text": "Нови лидери са взели властта в джихадистката групировка „Джайш ал Ислам“ в град Дума, последното гнездо на съпротива в Източна Гута и терористите са възобновили бойните действия против сирийската правителствена армия. Това съобщи в събота началникът на руския Център за примиряване на враждуващите страни в Сирия Юрий Евтушенко, предава ТАСС, цитирана от Агенция \"Фокус\".  Според неговите думи, евакуацията на терористите и членовете на техните семейства от град Дума е спряна, тъй като „през последния ден екстремистите за възобновили бойните действия против правителствените войски на Сирийската арабска република“.  „Според информация от близки помощници на Абу Хумам, в резултат от остри противоречия между заклетите терористи и тези, които са били готови да участват в преговорния процес, са отстранени физически предишните лидери на групировката Абу Хумам, Абу Омар и Абу Хали“, поясни Евтушенко.  Той добави, че сирийската армия провежда операция срещу групировката.  „Сирийската правителствена армия освобождава райони от град Дума от непримиримите бандитски формирования“, добави Евтушенко.  За последните два дни, терористите от „Джайш ал Ислям“ са изстреляли 25 реактивни снаряда по Дамаск, отбеляза руският военен.  „За изминалите два дни са изстреляни 25 снаряда по жилищните райони на столицата (Дамаск), от които за загинали 7 и са ранени 42-а мирни жители. Интензивността на обстрелите се усилва“, обясни началникът на Центъра за примиряване.  ", "date": "2018.04.07", "title": "Терористи от „Джайш ал Ислям“ възобновиха бойните действия против сирийската армия в Източна Гута "}
{"url": "http://epicenter.bg/article/Sarbiya-se-vaorazhava-s-novi-ruski-helikopteri--samoleti-MiG-29--sistemi-za-PVO--Pantsir--i--Buk--/151311/7/0", "text": "Министърът на отбраната на Сърбия Александър Вулин, който се завърна от Русия след разговорите със своя колега Сергей Шойгу за доставянето на четири транспортни хеликоптера Ми-17 и четири бойни Ми-35, в гостуване на сръбската „Тв Прва“ потвърди, че те ще пристигнат в Сърбия в края на тази или началото на следващата година, предава скопският телевизионен канал „Сител“.  Вулин добави, както предава кореспондентът на МИА в Белград, че през следващите няколко дни ще бъдат „договорени и последните технически детайли“, както и че Сърбия ще подпише договор за доставка на нови самолети МиГ-29 с Беларус.  Докато беше в Москва, Вулин заяви пред РИА Новости, че Сърбия разговаря с Русия и Беларус за доставяне на нови изтребители МиГ-29, на основата на принципа, „колкото по-бързо, толкова по-добре“.  Според портала T6 (Tango six), сръбският министър е разговарял в Москва и за по-нататъшната поддръжка и модернизация на миговете, танковете Т-72 и бронираните машини на пехотата БМП-2, както и на определени разновидности противовъздушно въоръжение.  Бившият министър на отбраната на Сърбия Зоран Джорджевич заяви, през януари 2017 година, че Минск ще подари на Белград осем изтребителя МиГ-29 и две системи за ПВО Бук“, както и че се преговаря за придобиване на две системи за ПВО С-300 от арсенала на беларуската войска.  Преди три месеца Александър Вулин заяви за РТС, че Белград ще започне интензивни преговори с Русия за закупуване на шест многоцелеви хеликоптера Ми-17.  Според военния анализатор Мирослав Лазински, Сърбия очаква да ѝ бъдат доставени от Русия 30 модернизирани танкове Т-72, 30 бойни разузнавателни патрулни машини БРДМ-2, а има и голяма надежда да се договори и руско оборудване за набавяните от Беларус системи за ПВО С-300, както и други 6 самолета МиГ-29.  Лазански смята, че системата С-300, най-вероятно, ще бъде модернизирана от страна на Русия, а в перспектива Белград може да се надява да добие позволение да купи и системи за ПВО „Панцир“ и „Бук М-2“, с каквито сръбската армия в момента не разполага.  Миналата година в Сърбия от Русия пристигнаха шест изтребителя МиГ-29, които все още се ремонтират и не са в оперативна употреба.   ", "date": "2018.04.07", "title": "Сърбия се въоръжава с нови руски хеликоптери, самолети МиГ-29, системи за ПВО „Панцир“ и „Бук“ "}
{"url": "http://epicenter.bg/article/Otnovo-uzhas-v-Germaniya--Kamion-se-vryaza-v-grupa-peshehodtsi-v-Myunster--trima-zaginali-i-30-raneni-/151313/7/0", "text": "Камион се вряза в група пешеходци в град Мюнстер в Германия, трима души са загинали. Това съобщи на своя сайт в събота немското издание Rheinische Post, предава ТАСС, цитирана от Агенция \"Фокус\".  Изданието съобщавам, че има и 30 пострадали. Частта на града, където се е случил инцидента, е отцепена.    Източник от силите за сигурност добави: „Инцидентът е такъв, че не можем да изключим терористична атака“.    Полицията помоли в „Туитър“ всички да се въздържат от посещения на центъра на Мюнстер. Тези, които в момента са там, трябва да напуснат района, колкото могат по-бързо, за да не пречат на работата на полицията, пише в съобщението.  „В района на Кипенкерл се провежда широкомащабна операция“, добавя още полицията.   Местни медии съобщават и за между 30 и 50 пострадали.  Предполагаемият престъпник се е самоубил на място, предаде Ройтерс, позовавайки се на полицейски представител. Той е уточнил, че на този етап е рано да се говори дали става дума за терористичен акт.  Вестник „Вестфалише Нахрихтен“ съобщава, че автомобилът се е врязал в група седнали хора.  Мюнстер е град, в който учат много студенти, а старият му град привлича и стотици туристи. Днес времето е пролетно и на площада в центъра е имало стотици хора, припомня Канал 3.  Събота е и пазарен ден с открит пазар там. Според местни медии засега има най-малко трима загинали и над 30 ранени. Центърът е отцепен от полиция. Линейки и пожарни са се струпали на мястото на атентата.    Reuters коментира, че инцидента предизвиква спомени за декември 2016 година, когато камион се вряза в коледен пазар в Берлин и загинаха 12 души, предава \"Фокус\". Тогава Анис Амри, тунизийски бежанец с джихадистки връзки, отвлече камион на 19 декември 2016 година, уби шофьора и се вряза в силно посетения коледен базар, убивайки още 11 души и ранявайки десетки други.   ", "date": "2018.04.07", "title": "Отново ужас в Германия! Камион се вряза в група пешеходци в Мюнстер, трима загинали и 30 ранени "}
{"url": "http://epicenter.bg/article/Atentatorat-ot-Myunster---psihicheski-neuravnovesen-germanets--Obzor--/151319/7/0", "text": "Четирима души загинаха, а още най-малко 20 са ранени, като шест от тях са в критично състояние, след като миниван се вряза в тълпа в западногерманския град Мюнстер, провинция Северен Рейн - Вестфалия, предаде Агенция \"Фокус\". Зад волана на врязалия се в тълпа хора камион в германския град Мюнстер се е намирал психически неуравновесен немец, пише Suddeutsche Zeitung, позовавайки се на анонимни свои източници.  Говорител на полицията заяви, че шофьорът се е застрелял в колата, след като се заби в хората, насядали на слънце пред кафене в историческия център на университетското градче в събота следобед.  Органите на реда съобщиха още, че са проучили информацията за още двама души, които са избягали от колата след забиването и не търсят повече заподозрени.  Говорителят на местната полиция добави още, че в колата е намерен подозрителен предмет, а медиите разясниха, че това е пакет, около който са намотани жици. Сградите около мястото на инцидента бяха евакуирани.  Не стана ясно дали това е терористично или друго нападение, но от местните власти заявиха, че не могат да изключат варианта за терористичен акт, но Suddeutsche Zeitung, позовавайки се на свои източници, написа, че най-вероятно това не е терористична атака. В в същия материал вестникът съобщи, че предполагаемият извършител е германски гражданин, набор 1969 година, за когото се знае, че е имал психологически проблеми. Апартаментът му се обискира, но това все още не е потвърдено от полицията.  Органите на реда призоваха хората да избягват спекулации и ги помолиха „да избягват района в близост до кръчма Kiepenkerl“, тъй като там се провежда широкомащабна полицейска акция.  Няколко очевидци разкриха, че силите за сигурност са пристигнали светкавично на мястото на инцидента. Тъй като за същия следобед е бил предвиден протест на кюрди в центъра на Мюнстер, там са се намирали необичайно голям брой полицейски служители. Те обясниха още, че Kiepenkerl е популярен бар в историческата част на университетския център, назован на бронзова статуя на пътуващ търговец от града, издигната през 1896 година. Градът има население от 310 хиляди души.  Кметът заяви: „Целият Мюнстер е в траур след ужасното събитие. Изпращаме нашите съболезнования на близките на загиналите. Пожелаваме на ранените скорошно възстановяване. Към момента нямаме достатъчно информация за този инцидент, но искам да благодаря на службите, които работиха в Мюнстер днес“.  Армин Лачет, премиер на провинция Северен Рейн – Вестфалия, заяви, че инцидентът е белязал „тъжен, ужасен ден за страната ни“.  В момента, според данни на изданието, жилището на заподозрения се обискира от сътрудници на органите на реда.  Вестникът уточнява, че става въпрос за 48 годишен мъж.  В 17:27 българско време (15:27 местно) миниван се вряза в терасата на улично кафе в старата част на университетското градче Мюнстер. Според последните данни от местната полиция са загинали трима души и са пострадали още 20, шест от които са в тежко състояние. Предполагаемият нападател се е самоубил. Полицията затвори центъра на града и призова жителите да не стоят по улиците.  През последните две години, случаите на преднамерено врязване в пешеходци се разпространиха из цяла Европа. Като правило терористичните актове се случват на централни площади или главни улици по време на масови мероприятия и водят до голям брой жертви. Подобни атаки се случиха във Франция, Германия, Великобритания, САЩ и Швеция.  ", "date": "2018.04.07", "title": "Атентаторът от Мюнстер - психически неуравновесен германец (Обзор) "}
{"url": "http://epicenter.bg/article/Angela-Merkel--Potresena-sam-ot-chudovishtnoto-proizshestvie-v-Myunster-/151321/7/0", "text": "Германският канцлер Ангела Меркел заяви, че е дълбоко потресена от „чудовищното произшествие“ в Мюнстер, където камион се вряза в тълпа, предава РИА Новости, цитирана от Агенция \"Фокус\".  „Дълбоко съм потресена от чудовищното произшествие в Мюнстер“, заяви Меркел, цитирана от пресслужбата на германското правителство.  Тя добави, че поддържа тесен контакт с вицеканцлера Олаф Шолц и вътрешния министър Хорст Зеехофер, както и с властите на Северен Рейн – Вестфалия във връзка с инцидента.  Президентът на Германия Франк-Валтер Щайнамйер изрази съболезнованията си във връзка с произшествието в Мюнстер, съобщи пресслужбата на германския държавен глава.  „Изхождаме от предположението, че това беше сериозно престъпление. В този момент мислите ми са свързани с жертвите и техните близки. Дълбоки съболезнования за всеки, който е загубил близки и за тези, които са уплашени“, заяви Щайнмайер.  Таблоидът Bild съобщи, че врязването в тълпата е извършено от 48-годишен гражданин на Германия, който не е бил съден преди това. По-рано той се е опитал да се самоубие. Камионът, с който е извършил чудовищният акт, е регистриран на негово име. След произшествието предполагаемият виновник се самоуби.  ", "date": "2018.04.07", "title": "Ангела Меркел: Потресена съм от чудовищното произшествие в Мюнстер "}
{"url": "http://epicenter.bg/article/Kevork-Kevorkyan--1--Mandarini---i-32-udara-s-nozh--2--Posleslov-za--Turski-zaplahi--/151282/11/33", "text": "Ще станем нормална държава, когато се пише повече за изгорелите вагони край Коньово - отколкото за станалите вече банални фръцни на Евро-председателството.  Злото пак ни сполетя в навечерието на светъл празник.  Но сега сме горди, понеже няма жертви: пътниците – истински герои, бързо се измъкнали, кондукторката - и тя героиня, не била заспала по време на пожара.  Изобщо – банален случай в Държава Герой.  Телевизиите използваха събитието, за да направят една вяла панихида на останалите скръбни истории – от влакът-крематориум край Червен бряг до погрома на Хитрино. И толкова.  Забравете, не си разваляйте празника.  Изгорелите вагони били на по 35 години, но редовно ги ремонтирали. Правилно: все пак, и Държава на Ремонтите сме.  Озверели сме за ремонти.  Особено се стараем да ремонтираме Миналото, да го натъкмим по днешните си вкусове.  Щипваме онова, което ни е нужно, останалото – в крематориума на безпаметството.  Както казваше Кончаловски – „Живеем във време на стремително скъсяваща се памет“.  На някои не им омръзва да хвалят „Младите“, това е новата мода. Особено ония, които се връщат тук.  Заради това ги представят като победители.  Те трябва да прикрият Големият Провал и да сложат усмирителна риза на Паметта.  Например, анкетират ги, как си представят Миналото.  Отговорите са забавно-остроумни - както се полага на успели хора.  Подиграват се на Миналото - без да си дадат сметка, че, всъщност, се подиграват на родителите си.  Сякаш сърцата им са пластмасови.  И толкова са опиянени от настоящето си, че изобщо не си представят бъдещето на родителите си – когато те подкарат скотското съществуване на български пенсионери.  Едва тогава /може би/ Младите ще прогледнат, за да схванат, че днешният им несмислен възторг от „Новото“ постепенно ги е лишил от елементарна социална чувствителност.  Сега-засега обаче шаржират Миналото, а медиите усърдно ги поощряват към това.  Но никак не се притесняват, че са абсолютни невежи по отношение на Настоящето.  Изобщо не са наясно, например, с всевъзможните издевателства на Прехода.  С чудовищният грабеж, наречен „приватизация“, за който ни завидяха дори руските олигарси, а те са гениални разбойници.  Сякаш не се и интересуват от тия неща.  За тях Миналото е „тъмно място“, някаква тъмна паст – зловеща и вонлива.  Обаче великолепният Джон Банвил казваше, че ако не осъзнаем докрай нещата от Миналото, тогава започваме произволно да го изобретяваме.  Странното е, че Настоящето съществува напълно безметежно пред погледа на Младите.  Истината се процежда оттук-оттам, но те бързо я забравят, ако изобщо й обърнат внимание.  Ето, Софийският университет обявил нулева година за специалността „медицина“ – и това в една страна, в която здравеопазването е някаква мистерия.  Дистанцията, вежливо казано, между най-бедните и най-богатите българи продължава да се увеличава: бедняците вече се задоволяват с осем пъти по-малко от богатите.  Една пета от младите хора нито учат, нито работят.  Насилието е нещо обичайно за младите, особено за циганите: наскоро двама храбреци направо транжираха  70 годишен безпомощен мъж с 32 удара с нож.  През последните три години парите, които нашите клетници-емигранти пращат на близките си, са повече от чуждите инвестиции.  Българските ученици са на едно от първите места в ЕС по употреба на наркотици.  ЦРУ ни похвали, че смъртността у нас е като по време на война.  Може да се изредят още много мрачни примери за мащабите на Погрома.  Обаче „тогава“, в Миналото, се е чакало с часове за килограм мандарини – важно е Младите да знаят това.  Докъде ще я докараме, ако толкова сервилно „изобретяваме“ Миналото за текущите си нужди?  Според Исак Башевис Сингер, ако позволите да обезпокоя духа му - „Човек не може да се нахрани с Миналото“.  То обаче е утешението на милиони хора у нас, на които гнусливо подхвърлят огризки от Настоящето.  След всичко това, Целувачът Юнкер казва, че „България е неговото вдъхновение“.  Това е ключова фраза – защото тя ни отвежда направо в Театъра на Безсрамието.  На господин Ю принадлежи и друга, още по-скверна фраза.  Медиите обаче сякаш не я чуха, може би защото тя е била цензурирана в сайта на Министерството на Европредседателството.  При откриване на Председателството, господин Ю дословно казал следното /по вестник „Сега“/: „Трябва да знаете – ако бях отказал да подпиша, нямаше да сте член на ЕС /?!/. Така че, бъдете благодарни, че бях в добро настроение /?!/, с оптимистичен поглед към бъдещето. Защото много години, като премиер и като финансов министър, аз се възхищавах на постиженията на българското общество, най-вече на най-бедната част на българското общество – колко усилия, колко жертви бяха направени от всички онези, които силно вярваха в европейското бъдеще на България“/край на цитата/.  Ето, така се пребивава в тази кухост, наречена Европейски съюз.  Ю бил в добро настроение - и в това е българският късмет. Грозно до повръщане.  Особено нелепо е споменаването на „усилията и жертвите, направени от българските бедняци“ – какви точно, това е тайна, известна единствено на Ю.  Обаче на нашите хорица и през ум не им е минавало, че един ден мизерният им животец ще бъде артикулиран като някакъв подвиг, и то за нуждите на един политически кинкалерист.  Е, добре, тия жертви вече са „компенсирани“ и Властта не престава тъпоумно да се хвали, ето как: по новогодишните празници се харчели по 10 милиона лева на час за подаръци и развлечения; 450 хиляди души щели да пътуват у нас и в чужбина по време на Великденските празници. Ами останалите – те какви ще ги дъвчат?  Как се отнасят Младите към тия неща?  Не е известно, а и никой не ги пита.  Истините на Настоящето за тях са недостъпни.  Като какви човеци ще се състоят те тогава?  Държавата пък упорито разчита на плацебо ефекта: на пациента се дава хапче, което е напълно безполезно, но той вярва, че то лекува.  Колцина все още са омагьосани от този ефект?  Пребройте идиотите.  Във всеки случай, очевидно е, че оскотелият пенсионер с 200 лева милостиня изобщо не е податлив на  плацебо-измамата, но това е без значение за Властта.  ***  МИСЛЕНЕ ПО ИСТОРИЯТА/БЪДЕЩЕТО  ПОСЛЕСЛОВ  Дописката ми „Турски заплахи“ предизвика яростни коментари и словесни сблъсъци.  Някои шарлатани ме упрекват, че подбуждам към „етническо“ противоборство.  Нищо подобно, разбира се.  Просто приканвам да насочим погледа си към онова, което се случва с нашия народ, който сякаш е оставен на произвола – и към онова, което го очаква в Идващото Време.  Читателите разбират това.  Техният разговор оставя усещането за една общност, която се отнася с интерес и с уважение към Историята ни.  И която ни убеждава, че тя не е оставена да страда сама, захвърлена някъде от Новите Еничари, които се сещат за нея само по празниците - и то така, че съвсем да се разделим/рацпарчетосаме.  Едно МИСЛЕНЕ ПО ИСТОРИЯТА, което усещам в читателските мнения, е не само нужно - то дава знак, че все още сме живи.  ***  ", "date": "2018.04.07", "title": "Кеворк Кеворкян: 1. Мандарини - и 32 удара с нож. 2. Послеслов за „Турски заплахи“ "}
{"url": "http://epicenter.bg/article/Prof--Iskra-Baeva--Nepraznichno-za-DS--za-morala-i-za-dostoynoto-razdelyane-s-istoriyata-/151304/11/33", "text": "  От началото на промените в България, наречени преход, отминаха почти три десетилетия, но през цялото време неотстъпно ни придружаваше темата за т.нар. досиета на Държавна сигурност. Под този термин се разбираха главно документите на Държавна сигурност, но към тях в последния закон ловко бяха добавени и тези „на разузнавателните служби на Българската народна армия, включително и на техните предшественици и правоприемници, за периода от 9 септември 1944 г. до 16 юли 1991 г.”. И както се вижда през последните дни, тя винаги може да се активизира и да се включи в скандалното ни всекидневие. Затова ми се иска да кажа още нещо по темата за Държавна сигурност от перспективата на нашата и световната история.  Ще започна с това, че когато днес в обществото говорим за Държавна сигурност, става дума само за онази, създадена след 9 септември 1944 г. и преустановила дейността си в средата на 1991 г. А предходната Държавна сигурност? Онази, създадена през 1925 г. като отдел в Дирекцията на полицията? Тя все едно не е съществувала, не е извършвала ужасни репресии. Мисля, че тази забрава не е случайна. Припомняне на миналото опреди 1944 г. не цели да се оневинят репресивните действия на социалистическата Държавна сигурност, а да се припомни, че става дума за исторически процес, който не започва от нищото и не преминава в нищото. Зная, че в годините на прехода се утвърди политически мотивираната тенденция да обособим социализма (тя се характеризира и с наименуването на периода „комунизъм”, независимо от липсата на историческа логика). Целта е държавният социализъм от съветски тип (каквото е научното му наименование) да се представи като отклонение от историческото развитие, нарушаване на еволюцията. Но повечето сериозни изследователи у нас и по света търсят и намират корените на станалото в следвоенна България както в собствената ни история, така и в историята на Русия и Източна Европа. Затова искам да припомня, че Държавна сигурност не е създадена след 1944 г., а има поне две десетилетия предходно съществуване.  Но да се върна към днешната тема за „досиетата” на ДС. За мен тя е политическа, защото възникна през 1990 г. не като опит за пречистване на обществения морал, на обществото и политиката от скрити зависимости, а като стремеж се печелят политически дивиденти. Признава го и безспорният познавач на досиетата на ДС Христо Христов с думите: „Целите са е едни и същи – компрометиране и унищожаване на политическия противник, свалянето му от власт и манипулиране на общественото мнение. В този тип битки не винаги атакуващият печели, понякога компроматът се връща като бумеранг към авторите му”.  И като доказателство ще припомня началото на сагата с досиетата. През лятото на 1990 г. СДС настоява народните представители от 7 ВНС да се проверят за връзки с ДС. Но точно преди създадената за това комисия „Тамбуев” се готви да оповести доклада си през април 1991 г., в тогавашния вестник „Факс” се появява списък с 33 депутати под знаменателното заглавие „Списък на доносниците във ВНС”. Резултатът е скандал и унизително заседание на ВНС, на което възрастни социалдемократи и земеделци, трябваше да се оправдават за сътрудничество, което са били принудени да приемат, докато са били в лагери. Последва обявяването на тогавашния лидер на СДС Петър Берон като агент на ДС, отстраняването му от поста (след което досието му изчезва), за да бъде ръководството на СДС поето през декември 1991 г. от Филип Димитров, бъдещият пръв премиер от СДС с всички произтекли от това последици.  Така започна сагата с „досиетата” на ДС, която в крайна сметка доведе до Закона за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, приет от парламента на 19 декември 2006 г. и действащ и до днес. И оттогава насам берем неговите плодове: както по начина на разкриване на „досиетата”, така и по политическата и обществената употреба/злоупотреба с тях.  Какъв е резултатът повече от 10 години след началото на дейността на Комисията по досиетата? Многобройни списъци със сътрудничили на ДС в различни сфери на политическия, административен и обществен живот: от проверените 280 хиляди души с досиета са се оказали 15 хиляди или малко над 5%. Дали обаче това води до морално пречистване? Съвсем не. И то, защото още в закона не е направена никаква разлика между формите на сътрудниество: щатни служители на ДС; хора, с които е проведена вербовка, но са отказали; хора, които са били картотекирани, но няма сведения за дейността им; служители на разузнаването и контраразузнаването; хора, работили за българското разузнаване и контраразузнаване; заедно с такива, които са давали разнообразни сведения за колеги, познати и близки; хора, съгласили се да сътрудничат заради страх за себе си и близките си; лица, видели в сътрудничеството с ДС възможност за успешна кариера; но и такива, съгласили се да служат в защита на родината си. Е, за какъв морал можем да говорим при оповестяването на всички тези хора, когато тяхната съдба и мотиви за сътрудничество са толкова различни?  Единственият резултат е, че в българското общество вече се утвърди консенсус колко лоши са Държавна сигурност, военното разузнаване и контарразузнаване и колко позорно е сътрудничеството с тях. Единствено изключение обществеността ни прави за онези, които днес са заели „правилната” позиция в подкрепа на новата власт – мога да изброя доста имена на хора с досиета във властта, но нужно ли е? Що се отнася до останалите, всички те отчаяно се опитват да отрекат и да се разграничат от ДС. Последният случай с Юлия Кръстева е достатъчно показателен, особено като включим и нейната заплаха, че ще съди всеки, който пише и говори за сътрудничество ѝ с ДС. Защо така? Не е ли по-добре човек да се помири със собственото си минало, като обясни защо го е направил? Моето обяснение за яростното отричане е, че в обществото вече е наложен образът на ДС (ама не на онази до 1944 г., само на тази след това) като олицетворение на абсолютното зло и никой не иска да има нещо общо с нея.  Дали това наистина е така за всички дейности на Държавна сигурност? Какво лошо например са направили защитаващите българската държава, опитали се да оборят „българската следа” в атентата срещу папа Йоан Павел II? Вярно е, че да се признае българското участие в атентата срещу папата през 1981 г. беше и сред исканията на Града на истината в центъра на София през лятото на 1990 г., но то говореше повече за политическия характер на този „град”, отколкото за истината. В Студената война разузнаванията от двете страни на противопоставянето използват всякакви средства в борбата си, включително и срещу България. И нима на тези действия не трябва да се противодейства? Не зная кой все още вярва на приказките, че демократичните тайни служби, за разлика от тоталитарните, не извършват убийства, не изнудват, не подкупват. За съжаление, доказателствата, че реалността е много по-различна от пропагандата за чистотата на демократичните служби за сигурност, са много, особено в наши дни.  Няма как да оценим историята и на българското разузнаване, ако продължаваме да робуваме на идеологически клишета. Да, Държавна сигурност е репресивна политическа полиция, но едновременно с това тя е изпълнявала и дейности в защита на националната сигурност, от които не трябва да се отричаме, ако искаме да продължим защитата и на днешната ни демократична държава.  И съвсем накрая – за моралните оценки. Можем ли днес да съдим вкупом всички свързани с ДС, независимо от това какво реално са правили? Според мен, не, защото всеки заслужава оценка по своите заслуги, а не да понесе колективна вина. А най-малко право да раздават оценки имат онези, които никога не са били изправяни пред избора да сътрудничат или не. Защото каквото и да казваме или мислим днес, никой не може да каже какво би направил тогава. Затова нека мислим и действаме днес така, че да не трябва да се срамуваме утре. Това винаги е било най-важното – и в онези недемократични времена, и в нашите демократични.  ", "date": "2018.04.07", "title": "Проф. Искра Баева: Непразнично за ДС, за морала и за достойното разделяне с историята "}
{"url": "http://epicenter.bg/article/Oleg-Deripaska-izgubil-pochti-1-mlrd--dolara-zaradi-sanktsiite-na-SASht-/151298/4/0", "text": "Руският бизнесмен Олег Дерипаска изгубил за един ден 957 млн. долара заради новите американски санкции, пише сп. „Форбс”, цитирано от бТВ.  Вчера министерството на финансите на САЩ въведе санкции срещу седем руски предприемачи, а също и срещу 12 компании, които те контролират, както и срещу 17 високопоставени руски правителствени представители, припомня ТАСС.  Дерипаска се озова в санкционния списък, както и компаниите, които контролира.  В списъка се озова и Сулейман Каримов, изгубил 244 млн. долара заради това, както и Виктор Вескелберг, който е изгубил заради това 41 млн. долара. Състоянието на Игор Ротенберг и на Кирил Шамалов, които също са в списъка, не се е променило. Капиталите на Владимир Богданов и на Андрей Скоч, попадащи също под санкциите, пък са се увеличили съответно с 1 и 8 млн. долара.  Решението на американското правителство да включи милиардера Дерипаска в санкционния си списък може да даде отражение по целия свят, защото неговата бизнес империя има глобално присъствие и има за партньори редица големи международни компании, отбелязва Ройтерс.  Вашингтон наложи санкциите с аргумента, че физическите лица и компаниите под техен контрол извличат ползи от руската държава, която е въвлечена в „злонамерени дейности” по света.  Според „Форбс” състоянието на Дерипаска възлиза нетно на 6,7 млрд. долара. Той е основен собственик на конгломерата И Ен Плюс, който пък е съсобственик на някой от най-големите производители на метали в света – „Русал” и „Норникел”, припомня Ройтерс.  Включването на Дерипаска в списъка със санкции може да породи усложнения и за компаниите, с които той прави бизнес. Сред тях са германският автомобилен гигант „Фолксваген” и компанията „Гленкор”, която търгува със суровини.  Дерипаска не е коментирал засега санкциите.  Компанията „Русал” изрази съжаление че е в списъка и допълни, че нейни съветници проучват ситуацията.  „Русал” е един от най-големите производители в света на алуминий. Компанията има активи в Италия, Ирландия, Швеция, Нигерия, Гвинея, Гвияна. Притежава дял в австралийската „Куинсленд Алумина лимитед” – един от лидерите в алуминиевата индустрия и водещата алуминиева рафинерия в света.  „Норникел” пък има авоари във Финландия, Австралия и Южна Африка.  Дерипаска редовно има срещи с руския президент Владимир Путин. Той инвестира много средства в инфраструктурата за зимните олимпийски игри в Сочи преди четири години.  Дерипаска е правил бизнес в началото на века с Пол Манафорт, който по-късно стана ръководител на предизборната кампания на Доналд Тръмп. По времето, когато е правил бизнес с Дерипаска, Манафорт е предоставял съвети за кампанията на Виктор Янукович, проруския украински президент, избран през 2010 г.  Базираната в Кипър компания, свързана с Дерипаска – „Сърф Хърайзън лимитед” заведе дело срещу Манафорт и неговия помощник Рик Гейтс в съд в Ню Йорк през януари, обвинявайки ги, че са си присвоили незаконно повече от 18,9 млн. долара от средства, предназначени за сделки в Украйна през 2008 г.  Жалбата бе резултат от бизнеспартньорство, датиращо от 2006 г., когато Манафорт и Гейтс убедили Дерипаска да инвестира в частен фонд, който да прави инвестиции основно в Русия и Украйна.  Въпреки този спор Манафорт се опитал да запази контакти с руския олигарх. Миналата година в. „Вашингтон пост” съобщи, че Манафорт пратил имейл през юли 2016 г. чрез посредник на Дерипаска, предлагащ му „частни срещи” относно президентската кампания на Тръмп.  Говорител на Манафорт после каза, че размяната на имейли е била „безвредна” и е целяла събиране на пари, които дължали бивши клиенти на Манафорт.  ", "date": "2018.04.07", "title": "Олег Дерипаска изгубил почти 1 млрд. долара заради санкциите на САЩ "}
{"url": "http://epicenter.bg/article/Tragediya--10-mesechno-bebe-pochina-vav-vrachansko-selo-/151283/3/0", "text": "10-месечно бебе от село Краводер е починало, съобщиха от Областната дирекция на МВР във Враца.  Сигнал до полицията е подал дежурният лекар от Центъра за спешна медицинска помощ. Медикът съобщил, че току-що е констатирал смъртта на бебето.  На този етап няма информация за болест, а при извършения оглед не са констатирани следи от насилие. Въпреки това по случая е образувано досъдебно производство.    ", "date": "2018.04.07", "title": "Трагедия! 10-месечно бебе почина във врачанско село "}
{"url": "http://epicenter.bg/article/Uzhas-v-sofiyskoto-metro--Mazh-padna-na-relsite-/151284/3/0", "text": "Мъж падна на релсите на метрото на станция „Софийски университет” малко преди 7 ч. тази сутрин. Той е бил във видимо нетрезво състояние, съобщава bTV.  Служители на „Метрополитен” са го извадили за минути.  Заради инцидента движението на мотрисите през станцията беше забавено за около 15 минути.  В момента няма забавяне в разписанието.  ", "date": "2018.04.07", "title": "Ужас в софийското метро! Мъж падна на релсите "}
{"url": "http://epicenter.bg/article/Karvava-drama-na-Razpeti-petak--Zhestoko-ubiystvo-s-nozh-potrese-zhitelite-na-selo-kray-Sliven-/151291/3/0", "text": "Жестоко убийство потресе сливенското село Гавраилово, в което снощи бе убита пред дома й местна жена, предаде бТВ.  Убийството е станало снощи около 21:30 ч.  58-годишната Петя Андонова, която работи в магазина в селото, била нападната, докато се прибирала у дома си.   По случая е образувано предваително проиводство.  ", "date": "2018.04.07", "title": "Кървава драма на Разпети петък! Жестоко убийство с нож потресе жителите на село край Сливен "}
{"url": "http://epicenter.bg/article/Zasileni-merki-za-sigurnost--tsyalata-Ohranitelna-politsiya-v-Sofiya-izliza-na-teren-za-Velikden-/151297/3/0", "text": "Засилени са мерките за сигурност по Великденските празници в София и в страната, като в столицата 118 храма ще бъдат охранявани от целия ресурс на \"Охранителна полиция“ по време на мероприятията на Великден. Предприети са мерки във връзка с охраната на храмовете и местата, на които се очаква голямо струпване на хора на Великден.  Екипи на полицията ще следят да няма паркиране на автомобили в близост до местата на обредите, както и за изоставени или забравени багажи.  Силите на реда няма да допускат до масовите мероприятия хора, употребили алкохол или наркотици, носещи обемисти багажи или оръжие. Недопустимо е и носенето на пиротехника.  Засилено е полицейското присъствие както по главните, така и по третокласните и общински пътища и подходите, и районите на питейни и увеселителни заведения. Чрез специализирани полицейски операции се следи за водачи, употребили алкохол или неправоспособни, както и за използване на обезопасителни колани или каски.  В районите на манастирите и храмовете довечера ще има засилено полицейско присъствие за предотвратяване на задръствания и увеличаване на пропускателната способност. Огнеборци също ще следят за спокойното протичане на празничните литургии.  ", "date": "2018.04.07", "title": "Засилени мерки за сигурност, цялата Охранителна полиция в София излиза на терен за Великден "}
{"url": "http://epicenter.bg/article/Tir-se-preobarna-na-AM--quot-Trakiya-quot--dvizhenieto-be-blokirano-za-chasove--Video--/151299/3/0", "text": "Тир с турска регистрация се преобърна на магистрала \"Тракия\". Пострадали няма, но трафикът с часове бе изключително затруднен. Образува се километрична колона от автомобили, предава Нова тв.  Инцидентът е станал около 6.20 часа тази сутрин в района на 94-ия километър на магистралата в посока София.  Турският камион е превозвал зеленчуци към борсата в София. Шофьорът обаче е загубил контрол и тирът се обърнал перпендикулярно на пътното платно.  Временно бе създадена организация на движението, като автомобилите се пренасочваха още от пътен възел Цалапица през пътя Пловдив-Пазарджик към пътен възел Гелеменово. Към 12.30 часа движението бе възстановено, информираха от АПИ.  През последните 24 часа по пътищата на страната са станали 11 катастрофи, а ранените са 12 души. Има и двама загинали. Пътната настилка на много места е мокра в резултат на дъждовете от петък. Шофьорите трябва да се движат с повишено внимание и съобразена скорост.  ", "date": "2018.04.07", "title": "Тир се преобърна на АМ \"Тракия\", движението бе блокирано за часове (Видео) "}
{"url": "http://epicenter.bg/article/Sled-drazkoto-byagstvo-ot-zatvora--Tsacheva-svikva-natsionalno-saveshtanie-/151306/3/0", "text": "Национално съвещание с всички началници на затвори в страната свиква правосъдният министър Цецка Цачева.  Причината е бягството на двамата затворници, както и случаят, при който надзирател беше нападнат от лишен от свобода.  Съвещанието ще се проведе веднага след празниците, обявиха от правосъдното ведомство.  От Синдиката на надзирателите твърдят, че агресията зад решетките е ежедневие.  ", "date": "2018.04.07", "title": "След дръзкото бягство от затвора: Цачева свиква национално съвещание "}
{"url": "http://epicenter.bg/article/Rumen-Ralchev--Tamplierite-sa-razvili-bankovata-sistema--donesli-sa-upoykite--zaedno-s-hashisha--Video-/151312/2/0", "text": "”Основната функция на тамплиерите в Европа е била да стопанисват по 1500 крепости, като голяма част от тези крепости са били в Западна Европа. Що се касае до българските земи, има преминаване, но най-яркото присъствие е на една доста малка част от тамплиерие е била в едно село Филипополско, херцогство, което се обуславя след падането на Византийската империя. Тяхната функция като цяло е стабилизираща в места, които вече са завзети от Западните сили, т.н кръстоносци, повечето са имали отбранителен и охранителен характер, отколкото нападателен характер.\" Това каза великият приор на тамплиерите в България Румен Ралчев в ефира на предаването ”Офанзива с Любо Огнянов” по Канал 3.  ”Във онова време, когато липсва интернет, липсва електричество, комуникацията е слаба, тамплиерите са били едно звено на прехвърляне на ноу хау от завладените зами около Йерусалим. Отивайки на там, кръстоноците са имали объркана представа за това, с което ще се сблъскат, но тамплиерите от там са донесли много неща – упойките, заедно с хашиша, развили са банковата система”, разказа великият приор.  \"Една част от банковите операции са измислени от тамплиерите и те не са се променили оттогава\", каза още той.  ”Създаването на Ордена, тъй като тази година отбелязваме 900 години от създаването на Ордена на тамплиерите, е бил предшестван от много интересни събития. Много от изследователите на Ордена смятат, че това е един продукт, създаден от Меровингите за охрана, продължаване на кръвта на Христос, но Ордена на Сион също е намесен в тази работа, така че създаването на Ордена на Таплиерите още от самото начало дава възможност за разпространение на информация вътре в самия него. Това до първите 150 години е работело в полза на Ордена, а в последствие му е изиграла една много лоша услуга, тъй като една голяма част от езотеричните занимания на тамплиерите са били свързани с науки и познания, които идват от древността. Непознаването на тази езотекира е довело до изкривяване на съзнанието, както на следствените органи след 1307-1312. Тогава са говорили за содомия, за отричане от Христос, които обаче сами по себе си, погледнати от хора, които не са в езотериката, звучат по един богохулствен начин и обратното, едно от най-срамните обвинения е тамплиерската целувка в основата на гръбначния стълб, така се е приемал рицарят. Това е един от начините за събуждане на енергията Кондалини, но за да бъде тя събудена, трябва да има една доста голяма подготовка, най-вероятно тази подготовка не са минавали голяма част от тези, които са ставали тамплиери, особено към края и това е довело до изкривяване. Всъщност тези три оборота на енергията, която трябва да се събуди по този начин от човек, който вече има тази енергия в себе си, е представлявала една екзотична сцена, отколкото ритуал”, каза Ралчев и уточни, че в наши дни тази сцена не е възстановена, но се изследва.  „В Ордена на тамплиерите още в Средновековието са присъствали жени по една проста причина – тамплиерите са влизали с цялото си семейство и с цялото си имущество в Ордена и когато той е загивал или почивал, вследствие на раняване или болест, неговата съпруга е оставала едноличен собственик на онова, с което той е влязъл там, като дялов капитал. Имало е отделна секция, но те са присъствали в Ордена. Това присъствие е предизвикало създаването на женските секции в съвременните тамплиерски ордени”, заяви той.  ”Масоните като гражданска организация, която е облегната назад в хилядолетията, тъй като има много теории за създаването на масонството, като продължители на езотерични традиции и като представители на обществото във всяка една държава, съвсем нормално е да имат своя позиция. Дай Боже и българските масони да придобият такава активна позиция, тъй като в момента масонското пространство е раздробено на множество Велики ложи, полуложи, смесени, размесени, включително и съвсем наскоро създадената българска женска ложа по френски вариант”, обясни той по повод тайнството на масонството у нас и по света.  \"Право на всеки масон или тайна организация е да се представя или да не се представя в обществото. Съвсем наскоро имаше изследване: Влияят ли тайните общества върху хода на историята и развитието на обществото и около над 60% бяха отговорили ”да”, но това е защото витае един дух, една легенда, че масоните са замесени във всичко. Те са гражданска организация, която се събират редовно през седмица-две, често, и беседват по философски теми, обменят свои идеи и изслушват ораторското изкуство, свързано с философията на масонското, на отделни свои членове, които искат да израснат в йерархията, но това е доста приятно упражнение за всеки мъж, защото се сблъсква с непознати за него процеси и факти и информация, но това не значи, че се събират да правят заговор, точно обратното\", разкри великият приор.  Бившият охранител на Тодор Живков обясни още, че той е имал други приоритети и такъв тип занимания са били много далече от него.  ", "date": "2018.04.07", "title": "Румен Ралчев: Тамплиерите са развили банковата система, донесли са упойките, заедно с хашиша (Видео)"}
{"url": "http://epicenter.bg/article/Maksim-Genchev--V-Pernik-Levski-ne-sazdal-komitet--vsichki-bili-piyani-i-ne-go-poznali--Video--/151314/2/0", "text": "”Старобългарската дума страст означава страдание и от тази гледна точка животът на Апостола на свободата Васил Левски е бил страдалчески. Мисля, че той би върнал истинското име на Страстната седмица – това е страдалческа седмица”. Това каза в ефира на предаването ”Офанзива с Любо Огнянов” по Канал 3 режисьорът Максим Генчев.  ”Това с канонизирането на Васил Левски за мен е някаква църковна мистерия. По тази логика и Свети Георги не трябва да бъде светещ, защото той с копието си е носил божията правда. Тези инсинуации, че Левски е убил чирак, такова нещо няма. По същото това време той е имал таен комитет на съвсем друго място и убиецът на това дете, което всъщност е бил 22-годишен младеж, е извършено от друг – от крадец”, разказа той.  ”По времето на Левски е имало хора, които са се правили на него и са използвали неговата мистичност и сила, много руси и синеоки мъже са се представяли за него, за да печелят пари”, разкри режисьорът.  ”Единственият комитет, който не е създал Левски, е в Перник! Три дни го чакат, пеят, напиват се, децата подготвят стихове, но той не е дошъл три дни, на третия ден всички са били мъртво пияни и когато той влиза, той ги е наблюдавал, само един човек го е познал и Левски е казал: \"С пияни хора комитети не мога да правя”, припомни Максим Генчев.  ”При Божия син Иисус Христос \"Разпни го!\" идва от това, че той губи способността си да лекува, той губи интерес да прави това. Той има мисия да отиде на кръста, да го понесе, за да понесе страданието на хората и спира да ги лекува, защото с това е въздействал на хората, със способността си да лекува. Пилат Понтийски имал силен зъбобол и усетил как зъбът му се излекувал, когато арестували Христос, той самият не искал да го разсипват. Така не се знае дали Иванчо Хаджипенчович е искал да предаде Левски или обстоятелствата са му налагали. Сега е същото, държавни глави се огъват. Просто хората едва ли искат това, което правят”, смята Генчев.  ", "date": "2018.04.07", "title": "Максим Генчев: В Перник Левски не създал комитет, всички били пияни и не го познали (Видео) "}
{"url": "http://epicenter.bg/article/Vanshno-sledi-situatsiyata-okolo-intsidenta-v-Myunster--kam-momenta-nyama-danni-za-postradali-balgari-/151315/2/0", "text": "Министерството на външните работи следи ситуацията около инцидента в Мюнстер, към момента няма данни за пострадали българи. Това съобщиха за Агенция „Фокус“ от пресцентъра на Министерство на външните работи (МВнР).  От министерството съобщиха, че инцидентът се е случил преди минути. Сънародниците ни могат да се обърнат към Посолството на страната ни в Берлин на телефон +49302010922 и на Генералното консулство в Мюнхен на телефони: +498917117614 и +498917117615. Дежурният телефон в Мюнхен за почивни и празнични дни е: +491728881056.   ", "date": "2018.04.07", "title": "Външно следи ситуацията около инцидента в Мюнстер, към момента няма данни за пострадали българи "}
{"url": "http://epicenter.bg/article/Prof--Pantev--Voyni-shte-ima--no-Moskva-nyama-da-udari-Vashington-i-Sofiya-nyama-da-gramne-v-yadren-vzriv/151316/2/0", "text": "”Щастието е условно и ситуационно състояние. Има щастливи хора в затвора и нещастни в Холивуд – том дори има повече самоубийства, отколкото в затвора. В последното си интервю Тенеси Уилямс, преди да се самоубие, казва, че ”щастливи са само безчувствените хора”. Когато болезнено изживяваш семейна или приятелска среда, интелектуалния, духовния, гражданския климат, моралното здраве на своето общество, ти не можеш да бъдеш щастлив, защото винаги ще има негодници, но слава Богу ще има и благородни хора, които не изчезват”. Това каза професор Андрей Пантев в ефира на предаването ”Офанзива с Любо Огнянов” по Канал 3.  ”Злото никога няма да бъде победено, защото то е заложени в природната същност на човека – човекът е добър, човекът е лош. Човекът е негодник, човекът е рицар. Това лежи в основната част на всички религии, не само страхът от смъртта, които също е мотивация за вяра. Не случайно във всички космически, романтични, приключенски одисеи, писателите фантасти вкарват хора, които летят в галактики и между тях има любов и омраза, има завист и саможертва, така че човешкият живот е низ – човекът може да бъде много добър и много лош, в зависимост как се случи – това не е природна същност. Никога един човек не може да бъде само добър, в него тлеят въглищата на предишни генни, духовни предпоставки, при които може да си добър в една обстановка и зъл, дори жесток при друга. Тази идея вечна обич, вечна правда в света е неосъществима. Затова Айнщайн пише, че четвъртата Световна война ще започне с камъни, което значи, че агресията винаги ще съществува в човешкия род и това е нещастието на нашето общочовешко племе, че се избиваме повече, отколкото се обичаме”, продължи с коментара си професорът.  „Естествено, че при такава война, при която Москва бомбардира Вашингтон и Вашингтон обратно и тук \"Младост\" ще гръмне в кълбо от ядрен взрив, няма как да я бъде, но ще има войни, които са част от историята, ще има унизени и оскърбени. Основната драма на човешкия живот на тази планета е, че технологическият процес върви много по-напред”, допълни той.  „Войни ще има. Малки! Има една теория още от времето на великия изобретател Тесла, която казва, че за да има мир, трябва да има два много силни военно-политически центъра. Това по-късно е осъществено по време на блоковата система, при която задържането със сила май беше по-ефективно от сегашните локални войни, които вече не са чак толкова легални и всякакъв дребен инцидент може да предизвика величави, страховити, унищожителни, верижни ответни реакции”, категоричен е Андрей Пантев.  ”Повечето балкански политически дейци, не знам от комплекс ли, са, да не кажа шушумиги, но доста кротки в своето поведение. Когато се натрупат напрежение, предупреждение, заплахи, коалиции, съюзи, гаранции, тогава от една кибритена клечка може да избухне барутното буре”, смята професор Пантев.  „Започнаха да убиват вярата в добротата на човешкия род. Не можеш да говориш за мир и да се въоръжаваш до зъби”, заяви той.  ", "date": "2018.04.07", "title": "Проф. Пантев: Войни ще има, но Москва няма да удари Вашингтон и София няма да гръмне в ядрен взрив"}
{"url": "http://epicenter.bg/article/Prof--Milan-Milanov-s-ubiystven-komentar-po-sluchay-Denya-na-zdravniya-rabotnik-/151317/2/0", "text": "Убийствен коментар пусна във Фейсбук прочутият ни медик проф. Милан Миланов. Той е бил директор на \"Пирогов\", заместник-министър на здравеопазването, два пъти заместник-председате на Българския лекарски съюз.  НАУЧНА СЕСИЯ ПО СЛУЧАЙ 7 АПРИЛ  МОДЕРАТОР: Джордж Карлин - американски комик  ПРЕЗЕНТАТОР: д-р Милан Миланов - български лекар  Знаем как да лекуваме, но лекуваме, както ни разрешават.  Имаме огромни болници, но по един кв. метър на легло.  Имаме широки хоризонти, но не виждаме по-далече от бомбетата на обувките си.  Лекуваме дистанционно, но забравихме стетоскопа и скалпела.  Знаем какви са правата на пациента, но забравихме какво е болка.  Очите ни са широко отворени за новото, но всички сме с катаракта.  Имаме повече образование, но по-малко разум, повече знания, но по-лоша преценка, имаме повече експерти, но и повече проблеми, повече медицина, но по-малко здраве.  Имаме повече линейки, но по-малко медицина в тях.  Имаме повече болка, безнадежност и злоба, мразим твърде често, увеличихме притежанията си, но намалихме ценностите си.  Големината на извадените кисти надмина големината на човека.  Заменихме болестта с нозологична единица.  Започнахме да измерваме големината на докторите с големината на джобовете им и с дребнавостта на душите им.  Забравихме принадлежността на власт е катунарството.  Всички бързаме непрекъснато и забравихме, че всички сме в чакалнята на Господ.  Всички се хвалим как се любим, но забравихме какво е любов.  Всички искаме електронизация, но забравихме как се общува.  Вместо лечение предлагаме бързо хранене, еднократни памперси, връзки за една нощ, борба с наднорменото тегло и хапчета, които правят всичко - възбуждат ни, успокояват ни, убиват ни.  Строим широки магистрали, но стесняваме възгледите си.  Всички ни предлагат да ни направят по-красиви, по-слаби, с по-хубава кожа и едновременно с това зарибяват душите ни.  Предлагат ни все по-меки и удобни подметки, а сърцета ни табанясаха.  Вместо да създаваме сигурност, ни превърнаха в катунари.  Имаме 49 специалности и всеки ден умира по една от тях, слава Богу, че са много, последна ще умре надеждата, защото няма такава специалност.  Имаме национални, републикански, регионални и други видове консултанти, но забравихме колегиалността.  Имаме академици, професори, доценти, асистенти и т.н. но нямаме ШКОЛИ.  Прекалено много викаме, но прекалено малко мълчим и мислим.  Прекалено много остри думи използваме, но прекалено малко мисъл има в тях.  Вместо да вървим направо и нагоре се превърнахме във въртящи се дервиши.  Болниците ни се превърнаха в магазини, но малко има в склада.  Болницата е за и на болните, иначе трябва да се казва лекарница или сестриница, в нея боли, иначе трябва се казва слакарница.  Накрая ще цитирам американския комик Джордж Карлин:  \"Знаем как да преживяваме, но не знаем как да живеем...Защото животът не се мери с броя на вдишванията, а с моментите, които спират дъхът ни.\"  НЕКА БОГ ВИ БЛАГОСЛОВИ!  ", "date": "2018.04.07", "title": "Проф. Милан Миланов с убийствен коментар по случай Деня на здравния работник "}
{"url": "http://epicenter.bg/article/Blagodatniyat-ogan-ot-Bozhi-grob-pristigna-v-Sofiya-/151318/2/0", "text": "Благодатният огън пристигна в България, предаде репортер на БГНЕС. Благодатният огън по Божия любов и милост слезе за всички християни, които с трепет го очакваха, заяви Негово Високопреосвещенство Западно и Средноевропейският митрополит Антоний, след като кацна, носейки Благодатния огън.  Искам да благопожелая Христова възкресна радост в сърцата, светлина в техните умове, Божия благодат, просперитет, добруване и преуспяване на нашия български народ, обърна се той към миряните.  „Днес на този тържествен и светъл празник, празник на радостта, пристигнахме в София по благословение на нашия македонски архиепископ Стефан да приемем Благодатния огън официално от Българската православна църква“, заяви митрополит Иларион, представител на МПЦ-Охридска архиепископия.  За първи път в историята, Свещеният огън с помощта на България ще получи и съседна Македония. В делегацията на 40-годишния духовник за Йерусалим са включени бившият транспортен министър Кристиян Кръстев, когото лично Западно и Средноевропейският митрополит Антоний подстрига за иподякон, и ректорът на Духовната семинария Пахомий.  Митрополит Антоний излетя за Йерусалим на 7 април рано сутринта с правителствения самолет „Фалкон” с решение на премиера.  След пристигането си в София, огънят се съхранява в Синодалния параклис до около 23.45 часа, когато с литийно шествие се донася в патриаршеската катедрала \"Св. Александър Невски\" за Пасхалното богослужение. След това Благодатният огън ще отиде до всяко кътче на България и Република Македония.  За първи път български духовник донесе Благодатния огън в България от Йерусалим през 2005 година. Тогава делегацията се водеше от тогавашния Варненски митрополит Кирил.  Благодатен, или още Свещен огън, е огънят, който се запалва всяка година на Велика събота в общия за различни християнски конфесии храм \"Възкресение Христово“, построен точно върху Божия гроб в Йерусалим.  Слизането на Благодатния огън става по свръхестествен начин и е чудо. Този огън в първите минути след запалването има уникалното свойство да не излъчва топлина и да не изгаря.  ", "date": "2018.04.07", "title": "Благодатният огън от Божи гроб пристигна в София "}
