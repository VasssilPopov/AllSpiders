{"url": "http://epicenter.bg/article/Institutat-za-patna-bezopasnost---s-otvoreno-pismo-do-premiera-zaradi-katastrofite/151985/2/0", "text": "ОТВОРЕНО ПИСМО От Института за пътна безопасност До господин Бойко Борисов, Министър-председател на Република България   Господин Министър-председател!   Обръщаме се чрез медиите, защото сме обезпокоени, че и това писмо ще потъне в дебрите на администрацията и ще остане без реакция от Ваша страна. Въпреки всички усилия, които полага ръководеното от Вас правителство за ограничаване на пътнотранспортния травматизъм в страната, резултатите продължават да са тревожни.   Институтът за пътна безопасност констатира в началото на годината, че няколко министри системно не изпълняват законовите разпоредби. С писмо № 03 07-22/23.03.2018 на Министерски съвет сме уведомени, че сте запознат с проблема.   Институтът за пътна безопасност категорично се противопоставя на процесите на разпада при управлението на Системата за безопасност на движението по пътищата, отличаваща се със слаб и безидеен мениджмънт и некомпетентни политически намеси. На лице е рязко падащ професионализъм на кадрите.   Поставени в тази ситуация ръководените от Вас институции по-цял ден от телевизионния екран ни внушават , че хората в България трябва да загиват защото не спазват правилата за движение. Това е позиция, колкото цинична, толкова и безотговорна, защото държавното управление е възникнало за да гарантира сигурността на своите граждани.   Припомняме Ви, че философията която са избрали всички страни от ЕС е, че хората правят грешки, а пътнотранспортните системи трябва да намалят до минимум възможността за грешка и за причинените щети, когато бъдат допуснати грешки. Контролните органи на пътнотранспортната система трябва да положат максимални усилия, за да осигурят безопасността на всички граждани и всеки от участниците трябва да е готов да се промени, за да се постигне безопасност.   Ако участниците в движението не спазват правилника и разпоредбите, отговорността се прехвърля върху доставчиците на системата. Видимо е, че ръководеното от Вас правителство не е в състояние ефективно да се противопостави на пътнотранспортния травматизъм по нашите пътища, който в случая е и заплаха за Националната сигурност.   В тази връзка Ви информираме, че на 24.04.2018 година в Техническия университет в град Пловдив ще се проведе форум на който ще се посочат грешките и дадат решенията за спиране на разпада на Системата за безопасност на движението по пътищата Затова на 24.04.2018 г. настойчиво ще предложим да бъдат приложени следните мерки:   1. МС спешно да разгледа на заседание причините за липсата на доклади за състоянието на БДП в България.   2. МС спешно да разгледа причините за неизпълнението на законови разпореждания от министри на Република България.   3. МС да покани на открито заседание експерти от Института за пътна безопасност, които да предложат пътна карта за развитието на БДП в България в периода 2018-2020 година.   4. МС да създаде експертен орган с достатъчно голям административен капацитет, който да:   - Разработва единна и координирана държавна политика за БДП - Разработва и контролира изпълнението на национални и регионални програми за осъществяване на БДП   - Извършва периодичен одит на дейността на всички държавни институции, отговорни за БДП, като дава задължителни предписания. - Разработва критерии и стандарти за БДП   - Участва в разработването на подзаконовите нормативни актове към Закона за движение по пътищата - Работи за създаването на база данни в информационна система като механизъм за управление на системата за БДП и анализ на проблемите, политиките и услугите   - Организира и провежда научноизследователска и образователна дейност в областта на БДП   - Подпомага дейността на юридическите лица с нестопанска цел по БДП   - Работи за формирането и провеждането на политиката за интеграция на международното и европейско законодателство в областта на БДП.   Надяваме се, че всички ние в България, които всекидневно попълваме черната статистика от убити, ранени, инвалидизирани няма да останем сами в борбата си за ограничаване на пътнотранспортния травматизъм.   Защото, г-н Борисов, съгласно чл. 105 ал.2 от Конституцията на Република България, отговорността за сигурността на гражданите е задължение на Министерски съвет.   Екип на Института за пътна безопасност", "date": "2018.04.16", "title": "Институтът за пътна безопасност - с отворено писмо до премиера заради катастрофите"}
{"url": "http://epicenter.bg/article/Karayancheva-shte-svalya-amerikanskite-vizi-pri-poseshtenieto-si-vav-Vashington/151921/2/48", "text": "Председателят на Народното събрание ще договаря отпадане на американските визи за България при посещението си в Съединените щати, съобщава Нова тв. Цвета Караянчева пристигна във Вашингтон в неделя, а днес започва официалната й програма. Караянчева ще участва на форум на Световната банка и ще се срещне с шефа на Камарата на представителите Пол Раян. Той е вторият по влияние републиканец след президента Доналд Тръмп. Снощи председателят на парламента разговаря с хора от българската общност във Вашингтон. В делегацията участва и председателят на комисията по бюджет в парламента Менда Стоянова. „Смятам да поставя въпроса за американските визи, защото отношенията, които имат България и Америка, са много добри и това предполага, че във визовия режим отношенията трябва да се подобрят в полза за българските граждани. Досега на парламентарно ниво не е поставян въпросът за визите”, заяви Караянчева. Решението на въпроса с визите зависи от Конгреса, който е приел закон, според който за да паднат визите за една страна, отказите за тях трябва да са под 3%. За България този процент варира между 9 и 17, разказва Нова тв. Освен за визите, българите във Вашингтон питаха кога ще е готово онлайн гласуването и електронните услуги за български граждани.", "date": "2018.04.16", "title": "Караянчева ще сваля американските визи при посещението си във Вашингтон"}
{"url": "http://epicenter.bg/article/Prezidentat-Rumen-Radev-/151923/2/0", "text": "Никоя икономика не може да се развивая добре, ако държавата не създаде необходимите условия. Както и никое държавно управление не може да успее, ако няма успешна икономика.   Това заяви президентът Румен Радев в публична лекция в Университета за национално и световно стопанство (УНСС) на тема \"Икономическите и външнополитически предизвикателства пред страната ни\". Президентът Радев откри Младежки икономически форум в УНСС. В речта си той разкритикува практиката на правителството да разпределя без обществен дебат милиарди. Държавният глава критикува и програмата за саниране, която нарече \"дълбоко несправедлива\". Според него \"нация, която инвестира в стиропор и оставя децата си в невежество и без знания, няма радостно бъдеще\".   България в момента прилича на строителна площадка, където нещо строим, но не знаем какво - защото е тъмно. Някакви хора носят строителен материал, други го крадат, защото е тъмно; не се знае на кого се плаща, защото е тъмно; медиите не казват истината, защото не могат да я видят, защото е тъмно; но е ясно, че младите и предприемчивите напукат площадката, за да търсят по-севта! каза Радев. И призова с думите на Гьоте - \"Светлина, повече светлина!\", които първо изрече на немски. И призова: \"Крайно време е да осветлим държавата! Прокуратурата да погне крадците, все едно кои са те, пожела Румен Радев. Според него \"когато върнем правилата, инициативата и предприемчивостта на българина много бързо ще доведе до добри резултати\".   \"Сега, повече отвсякога е необходима активна гражданска позиция\", каза още той. Според Румен Радев са необходими хора с \"друга енергия и друг морал, с други идеи за бъдещето\".   \"А тези хора сте вие\", обърна се към студентите в залата държавният глава. В дискусията, организирана от Студентския съвет на УНСС, участва и омбудсманът Мая Манолова.   В дебата за бъдещето трябва да се въвличат младите, защото те ще реализират идеите и ще носят последствията от тези идеи, започна речта си президентът Румен Радев.   „Когато говорим за икономика, трябва да помним, че тя е неразривно свързана с политиката, защото тя не може да се развива, ако държавата не създаде необходимите благоприятни условия. И никоя държава няма да успее, ако няма работеща икономика. Успехът на всяка една политика се измерва с ползите, които тя носи за обществото“, каза в началото на словото си Румен Радев. И подчерта, че \"една политика може да бъде представена за успешна чрез пиар блъфове, но това не може да трае дълго, защото тя трябва да донесе реални ползи, а те се измерват чрез висок жизнен стандарт и качество на живот.\"   Ако се сравним с България отпреди 30 години ще видим значителни успехи - нова конституция, пазарна икономика, приватизация, България бе приета в ЕС и НАТО (без това да стане, тя щеше да бъде маргинализирана на европейската и световната сцена), заяви Румен Радев.   Той отпебяза и значителния ръст, който бележи аи-ти секторът и туризмът. Румен Радев обаче отбеляза - България е най-бедната държава в ЕС, с милиони хора, живеещи в бедност, с висока емиграция и обезлюдяване; с пенсионери , живещи с шокиращо ниски пенсии.   След това Румен Радев започна анализ на причините за това състояние. Сред тях държавният глава отбеляза и \"порочната практика\" да привличаме чуждестранни инвеститори със социален дъмпинг - ниски заплати.   \"Можем много да разсъждаваме за причините да стигнем до тук и можем да ги търсим във всички посоки – да речем във варварския начин на приватизация в нашето селско стопанство, в дела на сивата икономика, която спъва лоялната конкуренция, може би в използването на държавния бюджет като инструмент за потушаване на социални недоволства и протести, може би в несъстоялата се деинституционализация на общините, в липсата на доверие в съдебната система и можем да продължаваме така много“, продължи да търси причините президентът Радев.   Румен Радев отбеляза и липсата на съдебна реформа сред причините за състоянието в страната.   Българският парламент е основният гарант за демократичността на нашата демократична система, подчерта Радев, след като поздрави всички с Деня на конституцията. Румен Радев обаче не подмина честата промяна в законодателството, което въздейства негативно върху бизнес средата. Президентът обърна внимание и, че става практика с преходните и заключителни разпоредби на един закон, да се променя друг. Свидетели сме как важни законопроекти, част от управленската промяна на правителството, се внасят от народни представителите, каза Радев. Според него такъв подход поражда въпроси.   В началото на форума думата взе ректорът проф. Стати Статев. \"С президента Румен Радев започваме инициатива УНСС да стане център на Академия за европеистика, която да покаже вижданията на младите за ЕС\", каза проф. Статев. И продължи: \"„От сърце благодаря на президента, че безрезервно въпреки програмата си прие да бъде патрон и активен участник в 15-ото юбилейно издание на Младежки икономически форум 2018. Защото форумът от самото си начало е най-голямата и най-авторитетна публична изява на нашия студентски съвет, който представлява повече от 21 500 студенти – най-много в България. Самият факт, че днес ние откриваме 15-ото издание на този форум доказа неговата жизнеспособност и това, че той вече се е превърнал в академична традиция, в университетска територия на професионален обмен на виждания, на идеи, на жива среща с нашите студенти с всички нива на властта, като започнем с най-високото.“ „Искам да кажа, че ние с президента започваме и съвместна инициатива, инспирирана от него, за която ще отговаря вицепрезидентът г-жа Илияна Йотова - УНСС да стане център на Академия за европеистика, чрез която ще опитаме, започвайки от май месец и продължавайки до април 2019 г., с различни мероприятия и средства да съберем експертизата и вижданията на младите хора за бъдещето на ЕС и България в ЕС в динамика. Защото за нас са ценни експертизата и изследванията, които ние правим, но два пъти по-ценни са ни вижданията на младите хора - как те представят себе си в ЕС, какъв искат да бъде той и каква да бъде България в него“, обясни още той.  ", "date": "2018.04.16", "title": "Радев: Крайно време е да осветлим държавата! Прокуратурата да погне крадците, все едно кои са те!"}
{"url": "http://epicenter.bg/article/Radev-za-vizitata-si-v-Rusiya--Vav-vremena-na-konfrontatsiya-tryabva-da-se-stremim-kam-dialog-/151946/2/0", "text": "\"Във времена на конфронтация трябва да се стремим да поддържаме диалога и да снижаваме напрежението.\"   Така президентът Румен Радев отговори на журналистически въпрос доколно е уместна визитата му в Русия с оглед на конфронтацията на Москва с Вашингтон и основните страни в НАТО. „Българският културен, световен и цивилизационен принос не може да става залог на политически конфликт. Точно във времена на конфронтация ние трябва да поддържаме диалога, трябва да търсим общите интереси в борбата с тероризма и как да снижаваме това напрежение. Така че в тази връзка мисля, че диалогът и каналите за диалог трябва да бъдат запазени. Основната цел на България е постигане на диверсификация – на газови и енергийни доставки като източници и като маршрути. В това отношение ние трябва да правим всичко възможно да получаваме отколкото може повече места и маршрути енергия – това означава по-голяма сигурност, повече опции и по-ниски цени. Затова България трябва да бъде активна в тези дейности“, каза Румен Радев.   Държавният глава каза още, че точната дата на визитата му в Москва все още се уточнява. И добави: „Това, което мога да кажа засега, е 21-22 май.“  Президентът Румен Радев коментира и идеята за посещение на руския президент Владимир Путин в България, като уточни, че за момента това само се обсъжда и все още няма насрочени дати за такава визита.", "date": "2018.04.16", "title": "Радев за визитата си в Русия: Във времена на конфронтация трябва да се стремим към диалог!"}
{"url": "http://epicenter.bg/article/Prezidentat-Rumen-Radev--Shte-razbera-grazhdanite--ako-sazdadat-novi-politicheski-partii-/151948/2/0", "text": "„Президентът е президент на всички българи и той не може да създава политически партии. Но ако разочарованието на хората от политическото статуткво продължи да расте, ще бъдем свидетели на създаването на нови партии. И аз ще разбера българските граждани.“  Това заяви президентът Румен Радев на въпрос „Как смятате да реализирате бъдещите си идеи и смятате ли да създадете политическа партия?“. Въпросът бе на студент след лекцията на държавния глава на тема „Социално-икономическо развитие на България – предизвикателства и перспективи“ в УНСС. Тя бе в рамките на инициативата „Младежки икономически форум“.  Въпросът дали президентът ще създаде нова партия витае в публичното пространство. За първи път Румен Радев даде ясен отговор, че самият той няма да стане партиен строител, но в същото време изрази разбиране към гражданите, които биха създали нови партии.  Самият въпрос на студентката бе посрещнат с аплодисменти от аудиторията. Публичната лекция на Радев продължи един час.  Припомняме, че в нея президентът разкритикува практиката на правителството да се разпределят милиарди след обществен дебат, а програмата за саниране нарече „дълбоко несправедлива“.  „Нация, която инвестира в стиропор и оставя децата си в невежество и без знания, няма бъдеще.  Той сравни страната със строителна прощадка, където обаче се строи на тъмно. ", "date": "2018.04.16", "title": "Президентът Румен Радев: Ще разбера гражданите, ако създадат нови политически партии "}
{"url": "http://epicenter.bg/article/Promenya-se-dvizhenieto-v-chast-ot-tsentara-na-Sofiya-zaradi-stroezha-na-metroto/151951/2/0", "text": "Временно се променя организацията на движение по част от бул. \"Евлоги и Христо Георгиеви\" заради строителството на метрото, съобщиха от пресцентъра на Столична община, предаде БНТ.  От 20 април до 28 май 2018 г. се забранява влизането на пътни превозни средства по две пътни ленти от северната страна на южното пътно платно на бул. \"Евлоги и Христо Георгиеви\" в участъка между ул. \"Мизия\" и ул. \"Шипка\". Движението ще се извършва в една пътна лента от южната страна на южното пътно платно на бул. \"Евлоги и Христо Георгиеви\" в същия участък.  От 29 май до 20 октомври се забранява влизането на пътни превозни средства по южното пътно платно на бул. \"Евлоги и Христо Георгиеви\" в участъка между ул. \"Мизия\" и ул. \"Шипка\". Движението на пътни превозни средства ще се извършва по временна пътна лента от северната страна на южното пътно платно на бул. \"Евлоги и Христо Георгиеви\" в същия участък.  Автобусната спирка по маршрута на линии 72, 75 и 213 с код 440 \"Военна Академия\" в посока ул. \"Оборище\" ще бъде преместена след кръстовището с ул. \"Шипка\".", "date": "2018.04.16", "title": "Променя се движението в част от центъра на София заради строежа на метрото"}
{"url": "http://epicenter.bg/article/Borisov-i-Haradinay-obsadiha-razvitieto-na-dvustrannite-ikonomicheski-vrazki-mezhdu-Balgariya-i-Kosovo/151954/2/0", "text": "Министър-председателите на България и Косово Бойко Борисов и Рамуш Харадинай обсъдиха развитието на двустранните отношения и необходимостта от добросъседство като условие за стабилност и просперитет в региона на Балканите. Срещата им се състоя в Прищина в рамките на визитата на българския премиер.   Констатирана беше необходимост от разширяване на контактите, особено в сферите на икономиката, енергетиката, инвестициите и туризма. Борисов предложи в най-близко време да бъде организирано посещение на ниво министри, което да даде стимул на този процес и да подпомогне развитието на косовската икономика. „Смятаме, че България може да постигне още по-голямо присъствие на косовските пазари в близко бъдеще“, заяви българският министър-председател и посочи, че българският бизнес е отворен за контакти с косовски партньори във връзка с изграждането на планираните инфраструктурни проекти.   На срещата беше отбелязано, че показател за напредъка на реформите в Косово, развитието на гражданското общество и следването на най-добрите европейски практики е разработването на правна рамка за защита и гарантиране на правата на малцинствата. България е особено заинтересована от напредъка в тази област, защото съществува общност от косовски граждани, деклариращи българско самосъзнание, каза премиерът Борисов.   И при срещата си с Рамуш Харадинай българският министър-председател подчерта, че европейската перспектива на страните от Западните Балкани зависи от мира и стабилността в региона. По думите му всяка държава трябва да покаже, че е мъдра, за да поеме европейския път.", "date": "2018.04.16", "title": "Борисов и Харадинай обсъдиха развитието на двустранните икономически връзки между България и Косово"}
{"url": "http://epicenter.bg/article/Govoritelyat-na-EK--Blizo-ste-do-vlizane-v-Shengen/151957/2/0", "text": "Според главния говорител на Европейската комисия Маргаритис Схинас, процесът за влизане на България и Румъния в Шенген е към края си. Това каза той в интервю за телевизия \"България он ер\", предаде Dir.bg.  \"Отне време, но сега с основание можем да кажем, че сме близо до финализирането на влизането на България и Румъния в Шенген. Председателят на ЕК Юнкер нееднократно заяви, че сега е времето. Въпрос на кратки срокове е. Надяваме се това да се случи още при комисията \"Юнкер\". Крайното решение е в ръцете на страните членки, а не в ръцете на Комисията, посочи той.  Маргаритис Схинас бе категоричен, че е воля на британския народ да реши дали Брекзит е развод с ЕС завинаги или след време ще се върне при партньора, когото е напуснал.  \"Ние бяхме изоставените, нашите британски приятели решиха да си тръгнат. Брекзит ще се случи - в момента финализираме условията по споразумението за развод, но и основите по бъдещото ни партньорство\", обясни Схинас.   Главният говорител на Европейската комисия Маргаритис Схинас има особена харизма и е перфектният оратор. \"Не е лесно да си лицето и гласът на Европейската комисия, защото е едновременно огромна отговорност и голяма привилегия. В Комисията сме задължени всеки ден да се подготвяме - да сме организирани, да четем, да ставаме рано и да се изправяме пред най-голямата група акредитирани журналисти на планетата\", казва още Схинас в интервюто за телевизия \"България он ер\". ", "date": "2018.04.16", "title": "Говорителят на ЕК: Близо сте до влизане в Шенген"}
{"url": "http://epicenter.bg/article/Moskov-i-Persenski-se-izpravyat-pred-sada-za-vaksinite/151902/3/0", "text": "В Специализирания наказателен съд днес тръгва делото срещу бившия здравен министър Петър Москов и заместника му Адам Персенски, обвинени в престъпления по служба и в безстопанственост, информира БГНЕС. Москов и Персенски бяха привлечени като обвиняеми в края на ноември 2016 г. През март тази година Софийската градска прокуратура внесе в спецсъда обвинителния акт срещу бившия министър на здравеопазването и заместника му във връзка с ваксините „Пентаксим“, „Еувакс Б“ и „Тетадиф”. Обвинения получиха още три лица от „Бул Био НЦЗПБ” ЕООД. Петър Москов е обвинен за това, че на 9 юли 2015 г., в качеството си министър на здравеопазването не е изпълнил служебните си задължения, като е приел дарение от турското Министерство на здравеопазването 100 000 дози ваксина за деца „Пентаксим -0.5 мл.“ и 100 000 дози ваксина за „Хепатит Б“ – „Еувакс Б“, които не са разрешени за употреба на територията на България. Поради това не биха могли да отговорят на нуждите на имунизационния календар в страната. От действията на Москов са настъпили вредни последици за Министерството на здравеопазването от имуществен характер в размер на 325 233,87 лв., и неимуществени вреди, изразяващи се в създаване на недоверие в авторитета на здравното министерство за осъществяване на ефективен контрол относно упражняваната лекарствена политика и недоверие у гражданите за дейността по ваксиниране на деца. Това определя деянието като особено „тежък случай”.   Деянието на Москов съставлява престъпление по чл. 282 от Наказателния кодекс, за което се предвижда наказание „лишаване от свобода“ от 3 до 10 години.", "date": "2018.04.16", "title": "Москов и Персенски се изправят пред съда за ваксините"}
{"url": "http://epicenter.bg/article/NSI--Mesechnata-inflatsiya-za-mart-spryamo-fevruari-2018-g-e-minus-0-3-/151933/4/0", "text": "Индексът на потребителските цени за март 2018 г. спрямо февруари 2018 г. е 99.7%, т.е. месечната инфлация е минус 0.3%. Това сочи статистика на Националния статистически институт (НСИ). Инфлацията от началото на годината (март 2018 г. спрямо декември 2017 г.) е 0.3%, а годишната инфлация за март 2018 г. спрямо март 2017 г. е 2.2%.   Средногодишната инфлация за периода април 2017 - март 2018 г. спрямо периода април 2016 - март 2017 г. е 2.2%.   През март 2018 г. спрямо предходния месец цените на стоките и услугите в потребителските групи са се променили, както следва: - хранителни продукти и безалкохолни напитки - намаление с 0.4%;   - алкохолни напитки и тютюневи изделия - увеличение с 0.3%;   - облекло и обувки - намаление с 0.5%;   - жилища, вода, електроенергия, газ и други горива - увеличение с 0.1%;   - жилищно обзавеждане, домакински уреди и принадлежности и обичайно поддържане на дома - намаление с 0.1%;   - здравеопазване - намаление с 0.1%;   - транспорт - намаление с 0.6%;   - съобщения - увеличение с 0.2%;   - развлечения и култура - намаление с 3.4%;   - образование - цените остават на равнището от миналия месец;   - ресторанти и хотели - увеличение с 0.1%;   - разнообразни стоки и услуги - увеличение с 0.6%.   През март 2018 г. са се намалили цените на следните хранителни продукти: бял хляб - с 0.4%, макаронени изделия - с 2.1%, трайни колбаси - с 1.1%, прясна и охладена риба - с 2.9%, пълномаслени и нискомаслени пресни млека - съответно с 1.1 и 0.1%, кисели млека - с 0.5%, сирене - с 0.5%, кашкавал и извара - с по 0.6%, яйца - с 1.2%, млечни масла - с 3.6%, домати - със 7.4%, краставици - с 19.8%, листни зеленчуци - с 6.4%, картофи - с 1.1%, захар - с 1.3%, оцет - с 0.7%, кафе - с 0.9%, какао - с 0.2%, минерална вода - с 1.2%, ракии - с 0.3%, и други. През март 2018 г. са се увеличили цените на следните хранителни продукти: ориз - с 1.0%, брашно - с 0.7%, хляб „Добруджа“ - с 0.2%, типов и ръжен хляб - с 1.4%, месо от едър рогат добитък - с 0.4%, месо от домашни птици - с 1.1%, малотрайни колбаси - с 0.5%, мляно месо (кайма) - с 0.1%, маргарин - с 3.5%, олио - с 0.7%, ябълки - с 3.5%, цитрусови и южни плодове - с 2.8%, зеле - с 4.5%, зрял лук - с 4.3%, кореноплодни зеленчуци (моркови и червено цвекло) - със 7.0%, зрял боб - с 1.6%, леща - с 1.7%, сол - с 0.2%, чай - с 2.4%, плодови сокове - с 2.8%, вина - с 1.0%, и други.   През март 2018 г. в групите на нехранителните стоки и услугите е регистрирано намаление на цените при: облекло - с 0.2%, обувки - с 1.1%, течни горива за битови нужди - с 2.2%, хладилници - с 1.4%, перални и съдомиялни машини - с 0.9%, прахове за пране - с 0.3%, дизелово гориво - с 1.1%, автомобилен бензин А95Н - с 1.0%, автомобилен бензин А98Н - с 0.4%, газ пропан-бутан за ЛТС - с 4.9%, телевизори - с 3.0%, кина и театри - с 1.4%, пакетни услуги за почивка в страната - с 9.4%, хотели във ваканционни центрове и курорти - с 1.9%, продукти за лична хигиена - с 0.3%, и други.   През разглеждания месец в групите на нехранителните стоки и услугите е регистрирано увеличение на цените при: цигари - с 0.4%, газообразни горива за битови нужди - с 0.1%, климатични инсталации - с 1.6%, препарати за почистване на съдовете - с 1.5%, метан за ЛТС - с 0.1%, пътнически автомобилен транспорт - с 0.5%, пътнически въздушен транспорт - с 5.2%, пощенски услуги - с 6.9%, цветарство - с 2.2%, услуги в ресторанти и кафенета - с по 0.1%, козметични продукти - с 1.7%, бръснаро-фризьорски услуги - с 0.2%, и други.   През март 2018 г. цените на лекарствените продукти са се намалили с 0.2%. Цените на лекарските услуги са се увеличили с 0.2%, а цените на стоматологичните услуги остават на равнището от предходния месец.   Хармонизираният индекс на потребителските цени за март 2018 г. спрямо февруари 2018 г. е 99.8%, т.е. месечната инфлация е минус 0.2%. Инфлацията от началото на годината (март 2018 г. спрямо декември 2017 г.) е 0.2%, а годишната инфлация за март  2018 г. спрямо март 2017 г. е 1.9% .   Средногодишната инфлация за периода април 2017 - март 2018 г. спрямо периода април 2016 - март 2017 г. е 1.4%.   Според ХИПЦ през март 2018 г. спрямо предходния месец цените на стоките и услугите в потребителските групи са се променили, както следва:   - хранителни продукти и безалкохолни напитки - намаление с 0.3%;   - алкохолни напитки и тютюневи изделия - увеличение с 0.3%;   - облекло и обувки - намаление с 0.3%;   - жилища, вода, електроенергия, газ и други горива - увеличение с 0.1%;   - жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец;   - здравеопазване - намаление с 0.1%;   - транспорт - намаление с 0.3%;   - съобщения - увеличение с 0.8%;   - развлечения и култура - намаление с 1.9%;   - образование - цените остават на равнището от миналия месец;   - ресторанти и хотели - намаление с 0.1%;   - разнообразни стоки и услуги - увеличение с 0.2%.   Индекс на цените за малката кошница (ИЦМК)   Индексът на цените за малката кошница за март 2018 г. спрямо февруари 2018 г. е 99.8%, а от началото на годината (март 2018 г. спрямо декември 2017 г.) е 100.6%.   През март 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:   - хранителни продукти - намаление с 0.4%;   - нехранителни стоки - увеличение с 0.1%;   - услуги - увеличение с 0.1%.", "date": "2018.04.16", "title": "НСИ: Месечната инфлация за март спрямо февруари 2018 г е минус 0.3%"}
{"url": "http://epicenter.bg/article/93-godini-ot-atentata-v-tsarkvata--quot-Sveta-Nedelya-quot--/151908/11/0", "text": "Днес се навършват 93 години от атентата в \"Света Неделя\", отбелязва БНР.   Крайнолеви дейци на Военната организация на Българската комунистическа партия взривяват покрива на църквата, докато в нея опечалени изпращат генерал Константин Георгиев, убит два дни по-рано. Целта на атентата е да бъде ликвидиран военният и политическият елит на страната, включително и Цар Борис III. Той обаче не е в църквата. При атентата загиват 134 души. Ранените са около 500, част от тях умират по-късно от раните си.  През 1925 година, когато е извършен атентатът, денят се пада Велики Четвъртък. Атентатът е най-големият терористичен акт в историята на България.", "date": "2018.04.16", "title": "93 години от атентата в църквата \"Света Неделя\" "}
{"url": "http://epicenter.bg/article/Vecher--posvetena-na-postizheniyata-na-Balgarskata-antarkticheska-programa--se-provede-v-Nikoziya-/151924/6/0", "text": "На 12 април т.г. в престижната зала Мелина Меркури в Никозия се проведе вечер, посветена на дейността и постиженията на Българската антарктическа програма. Специален гост на събитието бе проф. Христо Пимпирев, геолог, преподавател в СУ „Св. Климент Охридски”, председател на Българския антарктически институт и ръководител на националните научни експедиции до Антарктида.   Културната проява, посветена на Антарктида, бе открита с встъпителни слова от Постоянния секретар на Министерство на културата и образованието на Кипър г-жа Егли Пантелакис и посланика на Република България в Кипър Н. Пр. Христо Георгиев.    Събитието продължи с представяне на филмa„Антарктида - Ледена любов\", който автентично показва живота в българската база на остров Ливингстън, както и разкрива за предизвикателствата пред които са изправени българските учени на ледения континент.Автори на филма са Христо Пимпирев, Ема Константинова, Георги Тошев и Румен Василев.   В рамките на проявата бе представена фотографска изложба за Антарктида. Проф. Пимпирев отговори на въпроси на аудиторията, свързани с глобалното затопляне, както и българският опит, научен принос и тясното сътрудничество с други държави в изследването на ледения континент.   На събитието присъстваха представители на българската общност, Министерство на външните работи на Кипър, дипломатическия корпус, културни дейци.", "date": "2018.04.16", "title": "Вечер, посветена на постиженията на Българската антарктическа програма, се проведе в Никозия "}
{"url": "http://epicenter.bg/article/Sebastian-Kurts-prizovava-za-vazobnovyavane-na-mirnite-pregovori-za-Siriya-vav-Viena/151903/7/0", "text": "Австрийският канцлер Себастиан Курц призова за възобновяване на мирните преговори за Сирия, които се състояха във Виена през 2015 г., за прекратяване на кръвопролитието в опустошената страна, предаде Ройтерс, цитирана от БТА и Новини.бг.   Не е възможно военно решение на конфликта, който вече донесе огромни страдания на сирийския народ, посочва Курц в изявление, получено от Ройтерс. \"След шокиращото използване на химически оръжия на 7 април и неотдавнашната западна военна акция в Сирия, сега на дневен ред е необходимостта да се работи настоятелно за мирен процес\", добавя австрийският канцлер. \"Сирийският народ вече понесе твърде много страдания, с над 400 000 загинали и над пет милиона бежанци извън Сирия\", изтъква Курц. Той припомня, че Австрия има дълга традиция като място за диалог и посредник в уреждането на конфликти и е готова да стане домакин на преговори за Сирия по всяко време.", "date": "2018.04.16", "title": "Себастиан Курц призовава за възобновяване на мирните преговори за Сирия във Виена"}
{"url": "http://epicenter.bg/article/Deputat-ot-GERB-shte-sviri-TsSKA----quot-Levski-quot--/151940/8/0", "text": "Стефан Апостолов ще бъде главен рефер на дербито ЦСКА - \"Левски\" в сряда, съобщи bTV. Съдията от Симитли, който е и депутат от ГЕРБ, се утвърди като един от водещите арбитри у нас през последните години.  Двубоят е със сериозен залог и за двата отбора. ЦСКА ще търси победа на всяка цена, за да остане в битката за титлата с \"Лудогорец\". В момента шампионите водят с 6 точки, а до края на сезона остават още 7 кръга. От своя страна \"сините\" преследват третия \"Берое\", от когото вече изостават на 4 точки.  Помощници на Апостолов ще бъдат Мартин Маргаритов и Веселин Мишев. Мачът \"Лудогорец\" - \"Берое\" пък е поверен на Николай Йорданов.", "date": "2018.04.16", "title": "Депутат от ГЕРБ ще свири ЦСКА - \"Левски\" "}
{"url": "http://epicenter.bg/article/Pobeditelyat-v--quot-Evroviziya-quot--2014-Konchita-Vurst--Imam-HIV-/151915/10/100", "text": "Транссексуалният артист Том Нойвирт, познат под псевдонима Кончита Вурст, носи вируса на СПИН.   \r\n \r\n \r\n \r\n", "date": "2018.04.16", "title": "Победителят в \"Евровизия\" 2014 Кончита Вурст: Имам ХИВ!"}
{"url": "http://epicenter.bg/article/Veneta-Raykova-poluchi-zlaten-talon-ot-KAT/151916/10/100", "text": "Венета Райкова се похвали с шофьорски умения за пример. Водещата получила златен талон от КАТ, който се връчва на водачите без налагани наказания на пътя. , написа Венета във Фейсбук. Това е поредното хубаво събитие в живота на Райкова. По време на великденските празници тя прекара цялото си време със сина си Патрик. Двамата се забавляваха на СПА ваканция в курорта Велинград.   Източник: дир.бг", "date": "2018.04.16", "title": "Венета Райкова получи златен талон от КАТ"}
{"url": "http://epicenter.bg/article/Guinet-Poltrou-se-vencha-tayno/151917/10/100", "text": "Актрисата Гуинет Полтроу и любимият й – продуцентът и режисьор Брад Фалчък, вдигнаха парти с над 400 гости.   \r\n Събитието се състоя в събота вечерта, а сред присъстващите бяха знаменитости като Стивън Спилбърг, Деми Мур, Кейт Хъдсън, Камерън Диас, Дженифър Анистън, Джулия Робъртс и др. Бившият съпруг на Полтроу – музикантът Крис Мартин, с когото са родители на две деца, не бе забелязан на партито, отбелязват от Daily Mail.   Повод за спекулациите, че звездната двойка се е венчала, даде облеклото на част от посетителите, които имали „сватбени корсажи“.   Майката на актрисата от „Влюбеният Шекспир“ - Блайт Данър, пък е засечена да се промъква на мястото на събитието, носейки в ръка рокля на дизайнерката Моник Люлиер, чиято специалност са именно сватбените тоалети.   Към момента нито Полтроу, нито годеникът ѝ са коментирали евентуалната си сватба. Преди часове Гуинет сподели кадър, на който е седнала на тоалетна масичка пред огледало, а към него написа загадъчно: \"Сутринта след\". През януари двойката оповести официално годежа си. Първите слухове за техния годеж датират от края на 2016 г., когато Гуинет представила Брад като свой годеник на парти. През ноември 2017 г. отново плъзнаха слухове, че двамата са се сгодили, но потвърждението дойде едва сега.     \r\n", "date": "2018.04.16", "title": "Гуинет Полтроу се венча тайно"}
{"url": "http://epicenter.bg/article/Podobryava-se-sastoyanieto-na-postradalite-pri-katastrofata-do-Vakarel/151906/2/0", "text": "Подобрява се състоянието на пострадалите при катастрофата до Вакарел  Рано тази сутрин от болницата \"Света Анна\" съобщиха, че има позитивна промяна в състоянието на пострадалите при катастрофата до Вакарел, съобщи БНР.   Пациентите са стабилизирани и контактни и вече всички са на собствено дишане. Няма пряка опасност за живота им, подчертават от столичната болница, но все още са възможни усложнения.  Ако състоянието на пациентите позволява, още днес ще бъдат направени нови операции.", "date": "2018.04.16", "title": "Подобрява се състоянието на пострадалите при катастрофата до Вакарел"}
{"url": "http://epicenter.bg/article/Poslanikat-na-Frantsiya--Nyama-Treta-svetovna-voyna/151909/2/0", "text": "\"Няма Трета световна война след ударите в Сирия”. Това каза в ефира на предаването „Здравей, България” по Нова телевизия посланикът на Франция у нас Ерик Льобедел. Той подчерта, че страната му е настоявала за провеждането на такива атаки още през 2013 г., но това така и не е било направено. „С увереност можем да твърдим, че ударите бяха успешни и противовъздушната отбрана не беше ефикасна”, заяви още дипломатът. Той каза, че в понеделник ООН ще обсъжда общ план, изготвен от Франция. Той съдържа четири точки: пълно унищожение на сирийската химическа програма; елиминиране на ИДИЛ; спиране на военните действия в Сирия и предоставяне на хуманитарна помощ; постигане на трайно политическо решение за проблемите в размирната страна.   „Всички, включително и Русия, знаят, че Сирия няма бъдеще, начело с Асад. Промени обаче могат да се случат постепенно. Трябва да убедим нашите руски приятели, че могат да играят конструктивна роля и конструктивно да отстояват интересите си в Сирия”, коментира още Ерик Льобедел. Според него от случилото се преди години в Либия трябва да се извлекат поуки, включително във връзка със Сирия.    ", "date": "2018.04.16", "title": "Посланикът на Франция: Няма Трета световна война след ударите в Сирия"}
{"url": "http://epicenter.bg/article/Danachni-izlizat-na-protest-pred-NAP/151910/2/0", "text": "Данъчни служители ще протестират заради съкращаването на 300 инспектори от звено \"Оперативен контрол\", съобщи за \"Хоризонт\" представителят на една от синдикалните организации в приходната агенция Николай Наков.  През март срещу 11 данъчни от столичната дирекция бяха повдигнати обвинения за участие в организирана престъпна група. Наков обаче е категоричен, че все още вината им не е доказана и няма решение на съда:  \"Обвиняемият се счита за невинен до установяване на обратното. Те даже не са обвиняеми още. И на база само на тези разсъждения имат решение да закрият всички отдели в страната\".  \"Един ден, преди да излезе това обръщение на изпълнителния директор, е обявен външен конкурс за 220 места във \"Фискален контрол\" и това е проблемът - никой не е уведомил синдикатите\", добави Наков.  Протестът започва в 17:30 часа пред столичната дирекция на ул. \"Аксаков\" и ще завърши пред централата на НАП на бул. \"Дондуков\".", "date": "2018.04.16", "title": "Данъчни излизат на протест пред НАП"}
{"url": "http://epicenter.bg/article/Zapochva-kampaniyata-za-priem-v-parvi-klas-v-Sofiya/151912/2/0", "text": "От днес започна кампанията за прием в първи клас в София. Според нова наредба най-голям шанс да бъдат приети ще имат децата, живели в района на училището през последните 3 години. За адрес на детето се приема този на майката, съобщи bTV.  Родителят ще трябва да удостовери постоянен адрес с официален документ. Той ще се предоставя обаче при записването на детето, уточни Мария Минчева от Столичната община.  Отпада критерият месторабота на родителите. Няма да има значение и кога са подадени документите в рамките на кампанията.  Правилата, въведени от Министерството на образованието за прием в първи клас, важат за цялата страна. Напрежение обаче има в големите градове и най-вече в столицата.  В София се очаква за първи клас да кандидатстват над 12 хил. деца.    Единната система за прием в първи клас за гард като София няма как да удовлетвори всекиго, но тя се приема на база всеобщата нужда на града, каза заместник-кметът на София Тодор Чобанов пред БНТ. Той добави, че 7-8 училища ще са по-натоварени при приема, но ще има и такива, където ще останат свободни.  Чобанов отбеляза, че имаме много либерален режим у нас, защото все пак има право на избор.  Няма как да няма общо правило, там където има уседналост, се приемат най-бързо децата, за да може родителят да ги води в района, в който живее. Идеята е да натоварим равномерно образователната мрежа и детето да не пътува рано сутрин, коментира Чобанов.  При неизпълнение на критериите за уседналост просто няма да се ползват предимствата, но има достатъчно места в София, ще има 7-8 училища, които ще са по-натоварени при приема, подчерта заместник-кметът на столицата.  Той уточни, че дори и да не са приети в най-желаното, децата ще може да бъдат приети в други учебни заведения, където бройките няма да са заети.  За улеснение на приема най-вероятно по-следващата година ще има софтуер, който ще извършва класирането. Това ще позволи използването на съвременната система за картиране и ще е доста по-справедливо определянето на това коя сграда в кой район се намира, добави зам.-кметът на София.  Чобанов коментира и критерият за месторабота на родителите и го определи като доста рисков, защото много родители успяват да си изфабрикуват документ за работно място, в което не работят.   Родители подадоха жалба в Комисията за защита от дискриминация срещу принципа на уседналост за бъдещите първокласници.  Решението на комисията ще стане ясно обаче чак през май.", "date": "2018.04.16", "title": "Започна кампанията за прием в първи клас в София"}
{"url": "http://epicenter.bg/article/Kakvo-vreme-ni-ochakva-prez-novata-sedmitsa-/151913/2/0", "text": "Днес от запад облачността ще се снишава и в следобедните часове на места в Западна България ще превали слаб дъжд. През нощта срещу вторник ще превали и в централните райони на страната. Вятърът ще е слаб, в Източна България - до умерен от югоизток.  Минималните температури ще са между 8 и 13 градуса, дневните ще се понижат и ще са предимно между 19 и 24 градуса, по Черноморието 11 - 12 градуса.  Атмосферното налягане ще се понижава, но ще остане малко по-високо от средното за месеца.  Над Черноморието ще има разкъсана облачност, значителна в сутрешните часове. Ще духа до умерен вятър от изток-югоизток. Максималната температура на въздуха ще е 11 -12 градуса, колкото е и температурата на морската вода. Вълнението на морето ще се усили до 3 бала.  В планините ще има значителна облачност и на места в масивите от Западна България ще превали. Ще духа умерен югоизточен, по високите върхове на Рила и Пирин - до силен южен вятър. Максимална температура на 1200 метра - около 16 градуса, на 2000 метра - около 8 градуса.  Във вторник и сряда над много райони от страната ще се развива купеста и купесто-дъждовна облачност и на повече места ще има превалявания, придружени и с гръмотевици. В сряда вятърът ще бъде северозападен, към вечерта ще се ориентира от североизток, ще се усилва и с него ще нахлува сравнително хладен въздух.  ", "date": "2018.04.16", "title": "Какво време ни очаква през новата седмица?"}
{"url": "http://epicenter.bg/article/Valeri-Simeonov--Vrashtaneto-na-stariya-rezhim-e-v-polza-na-nepushachite-/151920/2/0", "text": "С предложените от НФСБ промени за връщането на стария режим на тютюнопушене ще се ограничи въздействието на тютюневия дим върху непушачите. Така аргументира вицепремиерът Валери Симеонов проекта на своята партия пълната забрана за пушене в заведения да отпадне и да се върнат пак залите за пушачи и непушачи, съобщи Dir.bg.  Той подчерта, че не подкрепя пушачите, а е точно \"за\" ограничаването на въздействието на тютюневия дим върху хората, които са непушачи.  „С въвеждането на промените, които предлага НФСБ, ще се постигне точно този ефект. Тогава ще има помещения за пушачи с много по-добра вентилация, както беше старата норма“, каза Симеонов тази сутрин по телевизия BG on Air.  „Никога не съм пушил, много ме дразни тютюневият дим. Постоянно и всеки ден имате репортери в парламента, веднага ще ви заредят с много кадри и това ще бъде срам и позор за българския парламент, за българската законодателна система, за това, че не се спазват правилата в България.  Предлагането на Закона за здравето, който ограничава тютюнопушенето в закрити помещения, практически не се спазва, всички го знаят, включително и тези, които трябва да упражняват контрол. Пуши се и в съдебната система и сградите – прокуратура, съд и т.н. Става въпрос за едно скандално, мащабно лицемерие, двуличие. Това не може да продължава. Когато една законодателна мярка е лишена от смисъл, тя няма как да просъществува“, коментира още вицепремиерът.  По думите му същото е положението и в цяла Европа.  „Европа се превърна в държавата на найлоновите аквариуми. Дразнят ме наглите пушачи, като цяло, повечето от тях като правило са доста по-нагли хора. Не знам това самочувствие откъде го взимат, но палят цигара без да искат разрешение. Това нещо не може да продължава. В Гърция се пуши навсякъде. Имал съм случаи, при които влизам в заведение и с мен има пушачи, основно жени, и се обръщам към собственика, който още от вратата ни посреща, заведението беше празно, и го питам пуши ли се тук и той ми отговори: „Да, пуши се“. Казвам му: „Добре, нали сте член на ЕС и има забрана за тютюнопушенето“. Той ми отговаря: „Да, има забрана“, обърна се и остави пепелник на масата“, разказа вицепремиерът.", "date": "2018.04.16", "title": "Валери Симеонов: Връщането на стария режим е в полза на непушачите "}
{"url": "http://epicenter.bg/article/Andrey-Slabakov--Tsarkva-finansira-deystviyata-sreshtu-pushachite/151925/2/0", "text": "Идеята на Валери Симеонов да се разреши пушенето на обществени места ми допада. Това каза в студиото на Нова телевизия Андрей Слабаков. Според него, в много малко държави има пълна забрана за тютюнопушенето и България не трябва да е сред тях.  „Държавата забранява пушеното, а прибира милиарди от акцизи. Една кутия цигари струва 5 лева в търговската мрежа, а реално струва на производителя 35 стотинки, останалото е данъци и акциз“, изчисли режисьорът.  Той заяви, че човек сам решава дали да пуши или да не пуши и определи забраната за пушене като дискриминация. „Аман от цигани, педераси и непушачи“, изригна Слабаков.  Според него, мнозинството от хората в България пушат, а и всички лекари, които познава, също пушат. Той бе категоричен, че автомобилите замърсяват много повече и вредят много повече на хората, отколкото пушенето.  \"Нека има отделни помещения за пушачи и непушачи. Аз не искам да седя с непушачите заедно, предполагам, че и те не искат да са с мен\", каза режисьорът. Той заяви, че Църквата на адвентистите от седмия ден финансира кампаниите за непушене на обществени места. \"Наливат пари в това, проверете защо го правят и кой стои зад тях\", заяви Слабаков.  Източник: Блиц", "date": "2018.04.16", "title": "Андрей Слабаков: Църква финансира действията срещу пушачите"}
{"url": "http://epicenter.bg/article/Enchev--Zaharieva-e-idealniyat-ministar--vmenyava-vina-bez-vina--machka-slabite-i-koziruva-na-silnite/151928/2/0", "text": "На въпрос на водещата в Би Ти Ви дали страната ни е напълно убедена, че режимът на сирийския президент Башар Асад е отговорен за химическата атака в Дума, Eкатерина Захариева коментира, че има много основателни съмнения за това.   „Разбира се, не е идеалната ситуация, в която няма решение на Съвета за сигурност на ООН за извършване на тези въздушни удари”, допълни външният министър… Имам наистина основателни съмнения за човешкия морал и професионалната компетентност на Захариева. Неморално е да вменяваш отговорност за химическа атака срещу жени и деца не на базата на необорими факти, а на „основателни съмнения“.   Гавра с международното право е външен министър на страна-член на ООН да оправдава въоръжена агресия срещу друга държава без решение на Съвета за сигурност. Но по логиката на неолиберализма Захариева е идеалният избор за външен министър точно заради липсата на морал и професионализъм. Идеален дипломат по стандартите на Новото време – вменява вина без вина, мачка слабите, козирува на силните. Българската Тереза Мей.", "date": "2018.04.16", "title": "Енчев: Захариева е идеалният министър: вменява вина без вина, мачка слабите и козирува на силните"}
{"url": "http://epicenter.bg/article/Ministar-Krasimir-Valchev--Nyama-da-ima-nedostig-na-mesta-za-parvoklasnitsi-v-Sofiya/151930/2/0", "text": "  Като цяло няма да има недостиг на места на ниво София-град и Столична община. Всяко дете ще може да бъде записано, но може би не по първо желание. Това каза министърът на образованието и науката Красимир Вълчев за приема на първокласници в София, който започва от днес. Министърът коментира началото на кампанията преди откриването на форум „Да върнем родителите в училище“ в Националната финансово-стопанска гимназия, предаде  генция „Фокус“.    „ Ако нямаме критерия близост, то тогава децата няма да имат привилегирован достъп до най-близкото училище“, посочи той. „Ще имаме ситуация, в която живеещи на 50 или на 100 метра от училище няма да могат да бъдат записани, а ще бъдат записани деца от другия край на града“, допълни Красимир Вълчев.    „ Надяваме се повече ученици да бъдат записани в най-близкото училище“, обобщи образователният министър.   Трябва да има доверие, ангажираност и разговор между родителите и учителите, добави още той.    „ Като министерство не можем да променим семейството - можем да провокираме образователните институции и това правим“, коментира той.    „ Апелираме да се инвестират максимум усилия в информиране на родителите“, заяви Красимир Вълчев. „Образователните институции трябва да бъдат максимално отворени и реактивни, когато бъдат потърсени от родителите“, посочи образователният министър.    „ Трябва ни партньорски разговор, а не просто критика и мрънкане“, каза още той.   Тези образователни институции, които успяват да партнират добре с родителите са и тези, които постигат по-добри образователни резултати, в по-голяма степен се справят с агресията и има по-малко проблеми, изтъкна Вълчев.    „ Трябва да инвестираме допълнително във взаимодействие, да стимулираме образователните институции да предоставят повече информация на родителите“, изтъкна той.    „ Трябва да има доверие в образователните институции. Парадоксално е, че днес, когато по-голямата част от родителите са по-образовани, отколкото преди десетилетия, са станали по-взискателни, но това не е довело до повишаването на доверието в образователните институции“, посочи министърът.    „ Родителите трябва да подхождат към учителите с доверие, иначе те не могат да изпълнят мисията си“, допълни той. „Винаги ще има родители, които са може би необосновано критични или придирчиви, но образователните институции трябва да отговорят на всички разумни искания и предложения към тях“, коментира Красимир Вълчев.    „ Изготвихме списък с примерни добри практики, който сме публикували. Ще го разпратим допълнително на образователните институции, с писмо, което още веднъж ще апелираме към това да положат повече усилия в партньорство с родителите“, каза още министърът.   80% от родителите се доверяват единствено на детето си за информация, свързана с училищния живот. Това сочат резултатите от Изследване на степента на отчужденост на родителите към училищния живот на техните деца от февруари 2018 година, реализирано от Изследователски център „Тренд“, които бяха представени на форум „Да върнем родителите в училище“ в Националната финансово-стопанска гимназия, предаде „Фокус“.    Според резултатите 8 от 10 родители са доволни от училището, влиянието което то оказва, материалната база и образованието, което детето им получава.    Трима от 10 родители не знаят дали детето им е ставало свидетел на агресия. А всеки четвърти родител знае, че неговото дете не е ставало свидетел на агресия.    Изследването сочи, че 81% от родителите имат доверие на учителите, а 26% от тях не познават съучениците на детето си.    Според статистиката при проблем с агресията - 42% от родителите преминават към среща с класния ръководител, 26% уведомяват директора, 15% разговарят с детето, за да разберат какво се е случило, а само 2% преминават към среща с психолога на училището.  ", "date": "2018.04.16", "title": "Министър Красимир Вълчев: Няма да има недостиг на места за първокласници в София"}
{"url": "http://epicenter.bg/article/Zapochna-poseshtenieto-na-ministar-predsedatelya-Boyko-Borisov-v-Prishtina/151931/2/48", "text": "Министър-председателят Бойко Борисов пристигна на еднодневно посещение в Прищина по покана на държавния глава на Косово Хашим Тачи, предаде \"Фокус\".   В рамките на визитата Бойко Борисов ще проведе среща с косовския президент, на която ще бъдат обсъдени възможностите за задълбочаване на европейската интеграция на страните от Западните Балкани, а също и гарантирането на мира и сигурността в региона. В телефонен разговор, проведен миналата седмица, Борисов дискутира с президента на Косово предстоящата среща на върха ЕС-Западни Балкани, която ще се проведе в София на 17 май в контекста на Българското председателство на Съвета на ЕС. В съобщение, публикувано в социалната мрежа \"Фейсбук\" след разговора, Тачи обяви, че е планирана среща с министър-председателя на България за \"координация, свързана с двустранните отношения и евроатлантическия дневен ред\". Други теми, които ще бъдат засегнати в рамките на дискусиите в Прищина, са проектите за инфраструктурна и дигитална свързаност между шестте страни от Западните Балкани (Сърбия, Македония, Косово, Черна гора, Албания и Босна и Херцеговина) и Европейския съюз. Освен с Тачи, в програмата на визитата на Бойко Борисов в Прищина са предвидени също разговори с премиера на Косово Рамуш Харадинай, както и с Наталия Апостолова, ръководител на делегацията на ЕС в Косово. В Прищина министър-председателят е придружаван от вицепремиера и министър на отбраната Красимир Каракачанов. Посещението на Бойко Борисов в Прищина е на фона на изразеното от някои държави несъгласие с присъствието на представители на Косово на срещата на върха на ЕС за Западните Балкани в София, което заплашва да възпрепятства форума месец преди провеждането му. Събитието е централно за шестмесечния период на ротационното председателство на България на Съвета на ЕС, тъй като страната ни постави основен акцент на работата си върху европейската интеграция на страните от Западните Балкани. Република Кипър, Гърция, Румъния, Словакия и Испания, които не признават обявената през 2008 г. независимост на Косово, усложняват изготвянето на съвместното изявление след срещата на 17 май, т.нар. Софийска декларация. Първият й проект бе разгледан от посланиците на страните-членки на ЕС в края на месец март. Участието на Косово в срещата на върха в София предизвика острата реакция на испанския министър-председател Мариано Рахой. Медиите в иберийското кралство дори съобщиха, че лидерът на кабинета в Мадрид е заявил на българския си колега, че Испания ще бойкотира срещата на високо равнище, ако на нея бъде поканен косовският президент Тачи. Преди броени дни обаче президентът на Косово публикува официалната покана за участие в срещата на върха в София, подписана от председателя на Европейския съвет Доналд Туск и от премиера Бойко Борисов. Сърбия, която е кандидат за членство, също още не е решила как ще участва във форума. България официално признава независимостта на Република Косово и установява дипломатически отношения на ниво посолства с правителствено решение от 20 март 2008 г. Тогавашният министър на външните работи Ивайло Калфин от кабинета на Сергей Станишен бе коментирал, че България не е направила избор между Косово и Сърбия, а е избрала единствената възможност международната общност да се намеси и да се ангажира със създаването на положителен политически процес в Западните Балкани. Десет години по-късно, двустранните отношения между София и Прищина са във възход. За Косово България е регионален и евроатлантически партньор, който от самото начало подкрепя процесите на изграждането му като нова държава на картата на Европа. Икономическите и търговските взаимоотношения през изминалите години бележат ръст, особено през последните пет години. Налице е интерес от страна на български фирми за инвестиции в Косово, особено след подписването на Договора за стабилизиране и асоцииране с ЕС, който гарантира по-голяма сигурност за чуждите инвеститори в Косово. Основен проблем за косоварите остава невъзможността за свободно придвижване заради изискванията за визи - въпрос, който може да бъде решен в близко бъдеще, след като Прищина изпълни едно от последните условия на ЕС за либерализация на визовия режим - ратификацията на споразумението за демаркация на границата с Черна гора. Очакват се и нови стъпки към задълбочаване на двустранните отношения, сред които те назначаването на почетен консул на Косово в България. През последните три месеца политическите контакти между София и Прищина са особено интензивни заради Българското председателство на Съвета на ЕС.", "date": "2018.04.16", "title": "Започна посещението на министър-председателя Бойко Борисов в Прищина (снимки, видео)"}
{"url": "http://epicenter.bg/article/Korneliya-Ninova-vodi-Izpalnitelnoto-byuro-v-Blagoevgrad/151932/2/0", "text": "На 17 април Изпълнителното бюро на БСП ще заседава в Благоевград. Това съобщиха от пресцентъра на НС на БСП. След Кърджали (19 март), Брегово (21 март) и Пазарджик (27 март) лидерът на БСП Корнелия Нинова ще отведе ръководството на партията в Пиринския край. По този начин социалистите продължават политиката си да бъдат близо до хората.   В заседанието в Благоевград ще участват председатели на ОбС на БСП, народни представители от областта, кметове на общини. Те ще обсъдят организационни и местни въпроси. В 17.30 часа в Драматичен театър \"Никола Вапцаров\" ще се проведе среща с обществеността. Предвидена е пресконференция от 14.30 часа в сградата на Областния съвет на БСП.", "date": "2018.04.16", "title": "Корнелия Нинова води Изпълнителното бюро на БСП в Благоевград на 17 април"}
{"url": "http://epicenter.bg/article/Sotir-Tsatsarov-prizova-za-reforma-v-zatvorite/151935/2/0", "text": "За реформа в местата за лишаване от свобода се обяви главният прокурор Сотир Цацаров по повод последните бягства на затворници, съобщи БНР. Той подчерта, че трябва да се увеличи броят на надзирателите в затворите, както и техните заплати, защото, по думите му, ниските възнаграждения водят до текучество, незаети места и корупционни практики.  Главният прокурор заяви също, че трябва да се инвестира и в сигурността на местата за лишаване от свобода, защото сегашното състояние на затворите е извън всякакви нормални стандарти.   Според Сотир Цацаров най-опасните затворници трябва да бъдат концентрирани в един затвор с изключително строг режим.  \"Няма нищо лошо, нищо нередно да кажем, че трябва да се забрани всякакво внасяне на предмети отвън, освен тези, които са от първа необходимост, както и че всички затворници с такъв режим трябва да бъдат с униформи и трябва да бъдат при абсолютно еднакви условия.   Докато това не се постигне, докато не се осигури необходимото материално и техническо осигуряване на надзирателите, всичкото това ще се повтаря всеки и всеки път\", каза Цацаров.", "date": "2018.04.16", "title": "Сотир Цацаров призова за реформа в затворите"}
{"url": "http://epicenter.bg/article/Borisov-beshe-udostoen-s-Ordena-na-nezavisimostta-na-Kosovo/151938/2/0", "text": "Президентът на Косово Хашим Тачи удостои министър-председателя Бойко Борисов с Ордена на независимостта за заслугите му за свободата и независимостта на страната, съобщиха от Правителствена информационна служба.   Високото държавно отличие се връчва по случай 10-годишнината от обявяването на независимостта на страната.   Този орден е за личните Ви заслуги и лична ангажираност в подкрепа на Косово, за заслугите на българския народ за развитието на приятелските отношения между двете страни, за предстоящата среща в София. Знаем, че българите навсякъде ще ни посрещат и навсякъде ще усещаме българския дух, посочи президентът Тачи.   Приемам го като знак към българския народ, който изстрада войната, но винаги е подкрепял борбата за свобода, независимост, демокрация, мир и просперитет на целия регион, каза министър-председателят Бойко Борисов.", "date": "2018.04.16", "title": "Борисов беше удостоен с Ордена на независимостта на Косово (видео)"}
{"url": "http://epicenter.bg/article/Rumen-Radev--Operatsiyata-v-Siriya-dokaza--che-OON-e-vse-po-chesto-prenebregvana/151941/2/0", "text": "\"Операцията в Сирия доказа, че ООН е все по-често пренебрегвана, но никой не може да я замести и това увеличава риска за света вместо да го намалява.\" Това каза президентът Румен Радев пред студенти в УНСС в отговор на въпрос от залата след словото си. По-късно той бе запитан и от журналисти дали правителството е съгласувало с него позицията си по Сирия. „Не, не беше съгласувана, но мога да кажа, че служба „Военна информация“ и Държавна агенция „Разузнаване“ свършиха своята работа и успяха да информират най-вече нашите граждани, които се намират на тази територия\", отговори Румен Радев.   Държавният глава изнесе публична лекция на тема „Социално-икономическо развитие на България – предизвикателства и перспективи“,след която отговори на въпроси от залата.   Така се стигна и до коментара на предприетите атаки срещу Сирия от страна на САЩ, Франция и Великобритания. „За успеха на една военна операция се съди по ефектите, които тя постига. Специално за тази операция военният ефект е пренебрежим, политическият ефект – предимно вътрешен, икономически – загуба на повече от милиард долара. Тази операция доказа, че ООН е все по-често пренебрегвана, но никой не може да я замести засега и това увеличава риска за света вместо да го намалява“, бяха точните думи на президента Румен Радев. Държавният глава анализира, че ситуацията в Сирия се различава от двете войни в залива, в Косово и Либия. И обясни защо: „Тогава беше просто – имахме коалиция срещу режим. А сега на театъра на военните действия в Сирия имаме, от една страна САЩ, Франция и Великобритания, а от други – Иран, Русия и т.н., които провеждат самостоятелни операции. Асад е подкрепян от Русия с възстановена военна мощ и с осезаемо присъствие.\"   \"Трябва да се осъзнае още и че в тази ситуация не могат да се предлагат стратегии от отминали конфликти, защото те могат да ни поставят пред още по-големи предизвикателства. Политиците на всички страни все повече се съблазняват да привеждат в действие самолети, кораби и друга техника, за да реализират своите политически амбиции. Трябва обаче да се има предвид, че когато изпращаш цялата тази техника, тези оръжия се управляват от хора с техните амбиции и страхове. И само едно изтърваване на нервите, една грешка и сме на прага на директен сблъсък. Ето това трябва да се отчита и затова моят призив е по-малко оръжия, повече диалог“, подчерта Румен Радев.   Президентът коментира темата за сигурността в региона и пред медиите, които поискаха повече информация за свикания от него на заседание Консултативен съвет по национална сигурност. Членовете на КСНС ще се съберат на 19 април от 14 ч на \"Дондуков\" 2. \"Колективната система за сигурност в НАТО не неглижира изграждането на наш собствен отбранителен капацитет, а напротив – налага го\", каза Румен Радев. „Националната сигурност винаги е актуален проблем особено във все повече влошаващата се среда на сигурност. Очаквам на този Консултативен съвет за национална сигурност да стане ясно още веднъж какви са мерките, предприемани от България, за неутрализация на рисковете и заплахите за нашата сигурност. Преди почти една година – на 30 май, имаше такъв съвет и ясно взети решения за изграждане на необходимите отбранителни способности, за модернизацията на българската армия, за повишаване статуса на военнослужещите“, припомни държавният глава. Той каза, че иска да чуе отговори какво трябва да се направи, за да бъдат изпълнени тези решения. „Ще разгледаме обстановката не само в Сирия, но и в България. Ще коментираме и неспокойната обстановка на Балканите – какво правят съседите около нас, какви модернизационни програми разгръщат, какви разходи имат за въоръжение и за какво се готвят. А също така и какво правим ние като модернизационни програми и като мерки, които трябва да вземем. Колективната система за сигурност в НАТО, колективната отбрана не неглижира изграждането на наш собствен отбранителен капацитет, а напротив – налага го и всички ние трябва да го осъзнаем“, обясни президентът Радев.", "date": "2018.04.16", "title": "Румен Радев: Правителството не е съгласувало с мен позицията за Сирия"}
{"url": "http://epicenter.bg/article/Boyko-Borisov/151942/2/48", "text": "\"Трябва да убедим Европа, че не е страшно тук, че сме се променили, че вече сме на съвсем друго ниво\". Това каза в Прищина премиерът Бойко Борисов по време на съвместната му пресконференция с президента на Косово Хашим Тачи.   „С президента на Република Косово Хашим Тачи обсъдихме европейския път на страните от Западните Балкани и гарантирането на мира и сигурността в региона. И двамата сме единодушни, че проектите за инфраструктурна и дигитална свързаност между шестте балкански страни и Европейския съюз ще ускорят развитието на държавите ни”, обяви премиерът.   Той за пореден път призова лидерите на полуострова да не проявяват егоизъм, за да могат да запазят мира и да поемат по пътя към Европейския съюз. „Предполагам всички вие виждате напредъка на Косово. И в Сърбия, и в Хърватия винаги казвам – „нашите приятели”. Много се надявам да продължи диалога между Сърбия и Косово. И да може ЕС да приеме държави без проблеми, с политически елит, който може да води народите си към бъдеще без войни.   Защото няма друга алтернатива на мира – вие видяхте каква е алтернативата всъщност – война, която върна дори България с години назад. Затова с Вучич трябва да се разберете (обърна се към Тачи). Така както ние с Македония, така и вие с приятелите от Сърбия сте длъжни да решите проблемите си. За да може и ЕС да погледне по друг начин. Забравете егоизма. Егоизмът на една държава може да предизвика катаклизъм”, обяви Борисов.   Той е категоричен, че всички страни от Балканите трябва да влязат в ЕС. „Никога не съм харесвал разграничението на Балкани и Западни Балкани. Ние сме едно цяло. Затова егоизмът е фатален. И затова убеждаваме ЕС, че не могат да остават черни дупки. От една страна България, Гърция и Румъния, а от другата Хърватия и Словения. Всичките са в ЕС, а по средата между тях са страни, които не са. Затова трябва да се приемат целите Балкани. Разбира се има критерии, които да се изпълняват. Не Евросъюза ще се промени към Балканите – Балканите трябва да се променят”, коментира премиерът.   „Турция има своето влияние на Балканите. По същия начин по линията на Православието Русия също има влияние на Балканите. Затова призоваваме да се търси единомислие и единодушие с Турция и Русия”, допълни министър-председателят. Хашим Тачи от своя страна връчи на Бойко Борисов орден за 10 г. от независимостта на Косово.   \"Той е за заслугите на българския народ, за вашето приятелство и нашето общо бъдеще като два приятелски народа и за вашата лична ангажираност за подкрепа на Косово за предстоящата среща на 16-17 май\", обяви Тачи.", "date": "2018.04.16", "title": "Борисов в Прищина: Трябва да убедим Европа, че на Балканите не е страшно и че сме се променили"}
{"url": "http://epicenter.bg/article/25-partii-ne-podadoha-finansovite-si-otcheti-za-2017-g-/151943/2/0", "text": "137 партии подадоха в Сметната палата годишните си финансови отчети и списъците на дарителите си за 2017 г., като спазиха изискванията за представянето им и предвидения в Закона за политическите партии (ЗПП) срок.   Не са подали годишни финансови отчети общо 25 партии. От тях действащи са 18 партии: ПП „Благоденствие-обединение-градивност“, ПП „Българска индустриално аграрна партия“, ПП „Български земеделски съюз“, ПП „Вот-Консерватори“, ПП „Гражданска сила“, ПП „Движение за равноправен обществен модел (ДРОМ)“, ПП „Движение народен юмрук за защита на пенсионери, безработни и социално слаби граждани“, ПП „Другата България“, ПП „Европейска сигурност и интеграция (ЕСИ)“, ПП „Либертас България“, ПП „Народняшка земеделска партия Никола Петков“, ПП „Национално патриотично обединение“, ПП „Обединена България“, ПП „Политическо движение заедно за Сливен“, ПП „Роден край“, ПП „Съюз на демократичните партии и движения ЕРА-3“, ПП „Федерация активно гражданско общество“ и ПП „Черноморец“.   Останалите 7 партии, които не са подали отчети, са прекратени през 2017 г.: ПП „Български граждани ЗБОРИМ“, ПП „Движение за благоденствие и възход“, ПП „Камара на експертите“, ПП „Национално движение за свобода и демокрация (НДСД)“, ПП „Обединена партия на пенсионерите в България (ОППБ)“, ПП „Партия движение за социална солидарност“ и ПП „Съюз на репресираните в България след 09.09.1944 г.“   Сметната палата ще уведоми прокуратурата за това, че 4 от неподалите отчети партии правят това нарушение за втора поредна година: ПП „Български земеделски съюз“, ПП „Гражданска сила“, ПП „Народняшка земеделска партия Никола Петков“ и ПП „Национално патриотично обединение“.   Според чл. 40, ал. 1, т. 4 от ЗПП - „Софийски градски съд постановява разпускане на политическа партия когато „не е подала годишните си финансови отчети пред Сметната палата за две последователни години“, като „Решението на съда се постановява по иск на прокурора“ (чл. 40, ал. 2 от ЗПП).   Освен това, отчетите на 2 партии – ПП „Национално движение за стабилност и възход (НДСВ)“ и ПП „Нова сила“, са подадени в срок, но не са спазени изискванията на Закона за политическите партии (чл. 34, ал. 5) относно формата, съдържанието и начина на подаване.   Съгласно Закона за политическите партии, ще бъдат глобени всички партии, които не са представили отчети, както и тези, чийто отчети не отговарят на изискванията. Имуществената санкция е в в размер от 5000 до 10 000 лв.   Сметната палата публикува списъци на политическите партии: - чиито годишни финансови отчети за 2017 г. са представени в Сметната палата в законовия срок и отговарят на изискванията на Закона за политическите партии; - чиито годишни финансови отчети за 2017 г. са представени в Сметната палата в законовия срок, но не отговарят на изискванията на Закона за политическите партии; - непредставили в Сметната палата годишните си финансови отчети за 2017 г. съгласно изискванията на Закона за политическите партии; - които са получили държавна субсидия през 2017 година, съгласно чл. 34, ал. 6 от ЗПП.   Предстои Сметната палата да започне ежегодния си одит на финансовата дейност, приходите, разходите и управлението на предоставеното имущество на политическите партии, които през предходната година са получавали държавна субсидия, ползвали предоставени им помещения - държавна или общинска собственост, и са участвали в избори. ", "date": "2018.04.16", "title": "25 партии не подадоха финансовите си отчети за 2017 г."}
{"url": "http://epicenter.bg/article/Rusata-Zlatka-otkaza-treta-svatba-/151918/10/100", "text": "Русата Златка отказа за трети път да вдига сватба с ММА боеца Георги Валентинов, пише в. Телеграф.   Близки до тях разкриха, че спортистът нарочно е паднал на колене в ефир, тъй като предишните му опити били неуспешни и смятал, че пред камерите на \"Като две капки вода\" няма да му откаже.   Оказа се, че това далеч не е първото предложение на Георги. В миналото мачото е получил два отказа от любимата си, която изтъкнала, че един подпис не значи нищо. Думите й обаче предизвикали обратния ефект, и вместо да се разстрои, Валентинов се мотивирал да спретне предложение за чудо и приказ, точно като в мечтите на повечето жени.   Макар да се съгласи да стане законна съпруга на Георги, Златка ясно отсече в ефир, че не мечтае за голяма и пищна сватба. Тя подчерта, че емоцията от вечерта й е била достатъчна и основното се е случило на сцената на риалити формата, оттам насетне няма да бърза да организира тържество. Това накара последователите й да се досетят, че сватба няма да има, а любимката им ще продължи да живее с Валентинов както досега.  ", "date": "2018.04.16", "title": "Русата Златка отказа трета сватба "}
{"url": "http://epicenter.bg/article/Nikol-Shertsinger-privleche-vnimanieto-s-yarki-tsvetove-i-zagadachna-usmivka/151927/10/100", "text": "върху себе си с ярки цветове и загадъчна усмивка. Половинката на българския тенисист Григор Димитров бе сред гостите на Revolve Festival в Калифорния и щедро позираше пред фотографите.   Певицата бе избрала   в ярко розово и жълто, съчетано с къси панталони и риза от деним. Акцент в тоалета бяха атрактивни ботуши с изрисувани по тях пауни. Сред гостите имаше много модели и знаменитости, които бяха  , коментират светските анализатори. Сред тях бе зашеметяващият ангел на Victoria's Secret  , която бе избрала   и не остави нищо на въображението.   Манекенката  също заложи на прозрачен тоалет, който разкри секси фигурата й.   Източник: дарик", "date": "2018.04.16", "title": "Никол Шерцингер привлече вниманието с ярки цветове и загадъчна усмивка"}
{"url": "http://epicenter.bg/article/Nova-intriga-okolo-kralskata-svatba--Sestrata-na-Megan-ne-e-pokanena/151929/10/100", "text": "Вълнението около сватбата на Меган Маркъл и принц Хари расте, а около списъка с гостите се заформя интересна интрига.   Актрисата има полусестра, на име Саманта Грант, с която отдавна не поддържа близки отношения. За момента тя още не е получила покана за сватбата на Меган, което определено събужда гнева й.       Саманта, която споделя общ баща с Меган, е в инвалиден стол от години, след като е диагностицирана с множествена склероза. Тя неведнъж е давала изявления в медиите за отношенията със сестра си, а в момента пише и книга по темата.   Малко, след като сподели огорчението си от неуважението на Маркъл, Саманта промени снимката на профила си с кадър на нея и Меган, припомняйки си, че някога двете са били в добри отношения.   Дали семейство Маркъл ще бъдат част от щастливия миг на актрисата, все още не е ясно. Но със сигурност най-големите политически фигури в света, Доналд Тръмп, семейство Обама и Тереза Мей няма да получат покана за сватбата на принц Хари и Меган.   Сред гостите обаче ще бъде 12-годишната Амелия Томпсън, която е сред оцелелите от атентата в Манчестър. Друг щастливец, който ще усети празничната атмосфера на 19-и май в двореца Уиндзор, е 30-годишният войник Филип Гилеспи, който загуби крака си през 2010 г. на фронта в Афганистан. Поканени са още и тийнейджъри, допринесли за развитието на обществото. Източник: woman.bg", "date": "2018.04.16", "title": "Нова интрига около кралската сватба: Сестрата на Меган не е поканена"}
{"url": "http://epicenter.bg/article/Prints-Charlz-i-Kamila---edna-lyubovna-istoriya-sas-shtastliv-kray-/151936/10/100", "text": "се запознават през ., когато бъдещата съпруга на принца е на 23 години. Запознава ги една от бившите приятелки на Чарлз - Лусия Санта Круз, дъщеря на посланика на Чили. Не след дълго двамата започват да се срещат, но когато година по-късно принца се присъединява към Кралски военноморски сили двамата прекратяват връзката си. Кралските биографи са споменавали, че по това време Камила е определяна от двореца като  за престолонаследника. В края на 70-те Чарлз среща  , която тогава е на  . Четири години по-късно принца й предлага брак и двамата се женят. По това време принца и Камила са възобновили любовта си и се срещат тайно. Няколко дни преди сватбата си с Даяна, Чарлз подарява на Камила гривна, украсена с F и G, които са инициалите на тайните им имена - Гладис и Фред. Принцеса Даяна знае за връзката между Чарлз и Камила от самото начало. Не е чудно, че дамите не се харесват. Даяна нарича съперничката си \"ротвайлер\", а в писмата си до Чарлз, Камила определя съпругата на принца като \"нелепо сътворение\". Успяват да държат връзката си в тайна близо 6 години, когато към пресата изтичат записи на телефонни разговори между двамата и целия свят научава за л , която става известна като „Камилагейт“. Няколко месеца по-късно от британския двор официално признават за проблеми в брака на Чарлз и Даяна, а през декември 1992 година става ясно, че двамата са разделени.    в телевизионно интервю, че има извънбрачна връзка, назовавайки Камила като своя любовница. Даяна прави същото, като тогава заявява прословутата си реплика –  .   Въпреки че Камила се опитва да остане незабелязана през този период, тези разкрития я правят изключително непопулярна. Слуховете са отричани от нейните приятели, които твърдят че всичко е медийна измислица, превърната в градска легенда. Чарлз обаче потвърждава в интервю пред Джонатан Дъмбълби, че двамата са възстановили връзката помежду си, след като вече са били сключили бракове. След това семейство Паркър Боулс съобщава за собствения си развод през 1995 г.  категорично отказва да приеме връзката на сина си с жена, която е развалила не само неговия, но и своя брак и чиито съпруг все още е жив.  само на гражданска церемония, на която Кралицата не присъства. Тя обаче се присъединява към останалата част от семейството за последвалата църковна молитва и така дава благословията си на влюбените.   Днес херцогинята на Корнуол се ползва с благоразположението не само на Кралицата, но и на самите британци, които във времето й простиха, че стана причина за развода на принца и Даяна. Близки до кралската фамилия разкриват, че  най-сетне са намерили   след десетилетия на криене и скандали. Двамата били изключително   и твърдели, че това е истинската любов. Любопитен факт е, че през март 2013 г. се появиха информации, че Принц Чарлз и Камила Паркър Боулс са подали документи за развод. Според информацията Кралица Елизабет Втора е основният инициатор на раздялата, след като с Камила се скарали публично и тя нагрубила кралицата. Слуховете обаче не намериха реално и потвърждение и двойката изглежда щастлива заедно.   Източник: Дарик", "date": "2018.04.16", "title": "Принц Чарлз и Камила - една любовна история със щастлив край "}
{"url": "http://epicenter.bg/article/Dzherard-Batlar-varna-kucheto-Shushka-vav-Vitosha-/151944/10/100", "text": "„Най-добрият ми приятел“ - така холивудската звезда Джерард Бътлър се обръща към домашния си любимец – кучето Шушка, което спаси от Витоша преди месеци.   Днес двамата са отново в България, като повод за това дават снимките към новия екшън на актьора „Код: Ел Ей“, пише  \"Монитор\".   След като приюти Шушка, Бътлър не се отделя от нея, като дори я заведе и на партито по повод финала на работата на терен по предстоящия филм в Лондон.   „Шушка израстна от куче, което не се доверяваше лесно, ставаше агресивно, когато наоколо има храна и други животни, до едно от най-милите създания, с които съм работила някога“, написа по адрес на кучето оборотната треньорка на домашни любимци в Ел Ей Тамар Гелър, в чийто списък с клиенти освен Бътлър влизат още звезди като Опра Уинфри, Елън Дедженеръс, Бен Афлек и др.   Звездата от „300“ и „Геобуря“ кацна у нас преди седмица, когато стартира и работата по „Код: Ел Ей“. Заедно с него бе и Ник Нолти, а съвсем скоро очакваме в София да пристигнат още Морган Фрийман и Джейда Пинкет Смит.   Действието на третия филм от франчайза на Бътлър ще се развива в самолет. Този път именно агент Майк Банинг пък ще се окаже в прицела на терористи, след като е несправедливо обвинен в опит за убийство на президента на Щатите (в ролята влиза Фрийман – б.а.).   Въпреки че мнозина предполагаха, че локацията на събитията в заглавието ще доведе до масово използване на специални ефекти, самият актьор загатна, че „Код: Ел Ей“ ще се фокусира не толкова върху престрелките и раздаването на крошета, колкото върху вътрешните демони на героя му Банинг. Дали ще изпълни обещанието си, ще разберем чак през 2019 г., за когато е заложена премиерата на филма.   Режисьор на продукцията е Рик Роман Во, а сред прясно присъединилите се към каста актьори е и Майкъл Ландис („Приятелят на гаджето ми“, „Злато“).  ", "date": "2018.04.16", "title": "Джерард Бътлър върна кучето Шушка във Витоша "}
{"url": "http://epicenter.bg/article/uilqm--kejt--megan--hari/151961/10/100", "text": "Историите на Кейт Мидълтън и на Меган Маркъл са същински съвременни приказки за Пепеляшка. Това обаче е единственото общо между двете уиндзорски невести.     До сватбата остава малко, но Меган Маркъл сякаш вече е станала пълноценен член на британското кралско семейство – тя активно се появява пред публика с годеника си, участва в същите мероприятия като Нейно Величество и дори любезно „отменя“ своята дълбоко бременна етърва на някои събития.    Въпреки това на всички ни е ясно, че този прекрасен и сплотен екип включва две съвсем различни двойки – консервативна и модерна. Между двете двойки има доста разлики.   Трейси Кокс, сертифициран коуч по любовните връзки, е изучила внимателно влюбените и е изтъкнала техните силни и слаби места.     През 2005 г. госпожица Мидълтън е завършила престижно образование в университета Сейнт Андрюс. Твърди се, че идеята Кейт да следва там дошла от майка й Керъл, която искала дъщеря й поне да се запознае с престолонаследника.   Мидълтън завършила история на изкуствата, но никога нямала за цел да направи главозамайваща кариера. Вместо това посветила следващите пет години от живота си на връзката си с принц Уилям – сигурно е осъзнавала, че когато се оженят (а тя не се съмнявала, че това ще стане) така или иначе ще трябва да напусне работа.   Не можем да отречем, че преценката й е била разумна. Уилям, също като Чарлз е престолонаследник – на него му трябва съпруга, която да може да се посвети изцяло на него и на семейството. И Кейт била наясно с това.   В двойката им несъмнено има много любов, но има и пълно осъзнаване на ролите на двамата в кралското семейство. А това означава, че херцогинята на Кеймбридж, за разлика от покойната си свекърва, знае как да усмири женските си амбиции. Нека не се залъгваме, че тя никога не е имала такива.   Не, не на кралското семейство, а на своето си – на любимата си жена Кейт, на малките Джордж и Шарлот и на бъдещия си трети наследник. Да, Уилям много добре си знае дълга пред короната и пред баба си – но това не му пречи да бъде човечен и нежен към най-близките си.   През първите години от брака си Уилям изложи на риск рейтинга си и заедно със своето семейство напусна Лондон, за да осигури на жена си и децата си нормален живот, далеч от камерите и феновете.   Принцът и до ден днешен нарушава протокола, пътувайки със съпругата и децата си в един самолет (Уилям и Джордж като престолонаследници трябва да пътуват отделно) и публично демонстрира своята любов към Кейт. Да, в жестовете им вече има по-малко страст – но езикът на тялото все така изразява огромна обич.   От момента на запознанството им до датата на сватбата са изминали цели девет години. През това време Кейт и Уилям са преживели какво ли не – и романтиката, и първите скандали в двойката, и тъй нареченото „напасване“, и призраците на бившите половинки (спомнете си за Джесика Крейг). Двамата се събирали, разделяли и пак събирали, показвайки ценното умение да забравят старите конфликти и да изграждат връзката си наново.   Освен това за тези години те са узнали всичко един за друг, сдобили са се с огромен брой общи приятели, натрупали са внушителен обем съвместни спомени и дори са координирали чувството си за хумор.   „Двойките, които решават да се оженят след дълга връзка, изкарват женени много по-дъло време, отколкото онези, които се венчаят скоро след запознанството си“, обобщава Трейси Кокс.   Ако гледаме първото интервю на Кейт и Уилям след годежа им, ще забележим, че то е твърде формално и неемоционално (особено в сравнение със задушевния разговор с Хари и Меган).   Влюбените почти не се докосват, само от време на време се потупват един друг по коляното, а телата им са обърнати по-скоро към журналиста, отколкото един към друг. Това не е твърде романтично, но се изисква от протокола. Твърди се, че Елизабет и Филип са наредили на Кейт и Уилям да се държат така. Двойката спазва това може би старомодно изискване и до днес.    (макар напоследък все по-често да ги крият), но се придържат към правилото, че съпругата не бива да засенчва своя мъж-престолонаследник.  , докато Меган изглежда едва наскоро е узнала, че трябва да стои в сянката на Хари.   Поради същата причина херцогинята на Кеймбридж много рядко си позволява експерименти в стила. Да, с този гардероб тя изглежда доста по-възрастна от годеницата на Хари (с която имат само година разлика), но пък след десетки години тоалетите й ще се смятат за вечна класика, а не за проява на лош вкус.     Може да им домъчнее за младостта Уилям и Кейт са заедно от достатъчно дълго време, за да се чувстват уверени във връзката си. Разбира се, през 2000-те години те са ходили на доста партита, разделяли са се, срещали са се с други хора… но този опит може ли да се сравни с това, което са преживели Хари и Меган, преди да се срещнат?   Проблемът е, че   Да, и двамата са имали връзки и преди, но те никога не са били сериозни. Прекарвайки толкова време заедно, те рискуват да се замислят, че може да са изпуснали нещо преди много години.   Впрочем последиците от тази своеобразна саможертва вече се отразиха на брака им през 2017 г., когато Уилям замина за Швейцария, за да си припомни младините в компанията на свои стари приятели и млади манекенки. Тази издънка дълго време се обсъждаше в пресата и нямаме основания да си мислим, че Кейт не е била ни най-малко засегната от поведението на мъжа си. Тя обаче не показа с нищо недоволството си, така че можем отново да си припомним силните страни на тази двойка.   Общ културен фон, общи спомени, общ опит – всичко това неизбежно води до сходство в начина на мислене на двамата. Сигурно ще кажете, че това е добре. Но не всичко е толкова просто – ако един от партньорите поради някаква причина се промени или продължи да се развива в дадена насока, на другия ще му е много по-трудно да свикне с това. Нещо повече – той може да възприеме тази промяна като предателство. Промените и развитието са нещо хубаво, но единият от двойката може постоянно да дърпа другия назад, обратно в зоната на общия комфорт и стабилността. В този случай конфликтите ще са неизбежни.   В момента принцът умело лавира между своите задължения като престолонаследник и ролята си на глава на семейството. Кейт на свой ред също може лесно да подкрепя съпруга си, тъй като знае, че след поредното мероприятие я чака уютна вечер вкъщи, игра с децата и гледане на „Игра на тронове“ (казват, че Кейт и Уилям обожават да си прекарват така свободното време).    Бъкингамският дворец изобщо не е толкова уютен, колкото Кенсингтънския, а и гледането на сериали доста ще се съкрати. Уилям едва ли ще намира достатъчно време за семейството си. Нищо чудно да последва примера на баща си и да започне да спи в отделни покои. Всичко това ще промени съвместния им живот из основи. Можем само да се надяваме, че с времето Кейт ще стане още по-търпелива и мъдра и ще прояви разбиране към царствения си съпруг.       Хари и Меган били запознати от обща приятелка. Според Трейси Кокс това е добър знак. „Проучванията показват, че приятелите знаят много по-добре от каква връзка имат нужда близките им познати“, твърди Кокс. „Много по-добре от родителите, роднините или приложенията за запознанства“.   Тоест ако тяхна приятелка е сметнала, че двамата ще станат чудесна двойка, най-вероятно ще се окаже права. Освен това   Двамата са решили, че преди да изслушат мнението на познатите си (които неизбежно влияят на всеки от нас), ще пробват да се опознаят по-добре един друг самостоятелно.   За Хари това е било нещо ново – както всички си спомняме, С Челси и Кресида той мина през деветте кръга на ада откъм публичен интерес).   Ако Кейт Мидълтън се е готвила за труностите на кралския живот в продължение на дългите години, прекарани като гадже на принца, то Меган се е подготвяла за това през половината си живот на снимачната площадка.   Маркъл обича камерата и знае как да работи с нея – и камерата я обича в отговор. Макар бъдещата принцеса да не се е сблъсквала с чак такава публичност преди, общо погледнато тя винаги се е готвила за такъв живот. За такава известност мечтаят всички актриси, дори и онези, които не са попадали в топ 100.   За разлика от принцеса Даяна Меган не се смущава ни най-малко от вниманието към своята персона, нито си прави лъжливи илюзии за своята изключителност. Впрочем в това отношение е извадила късмет с принц Хари, който с радост би й отстъпил своето място под светлината на прожекторите.   Безусловно през последните години Хари е сигурно любимия внук на своята царствена баба, но примерното му поведение и до ден днешен се възприема от публиката по-скоро като отклонение от нормата, а не като константа.   Не можем да забравим всичките скандали, в които червенокосият принц методично петнеше както своето име, така и репутацията на кралското семейство. Сега обаче според Трейси той ще е под влиянието на Меган, която от малка не е свикнала да се примирява с неща, които смята за неправилни или неморални.   Разбира се, през последните години и самият Хари е станал по-зрял, налудувал се е, но бъдещата му съпруга пак ще го наглежда ненатрапчиво. Влиянието й върху него е очевидно – не случайно именно с нея той промени всичките си навици в обличането и започна да се храни правилно.   Психологическото клише, според което мъжете си търсят жена, приличаща на майка им, в случая с Хари се оправдава напълно. Големият му брат, както отбелязват много наблюдатели, си е избрал приятелка, приличаща на любимата му детегледачка, Тиги Лег-Брук. Хари пък вероятно е хлътнал толкова бързо по Меган, защото тя много прилича на покойната му майка, принцеса Даяна.   Ние от своя страна сме сигурни, че няма никаква причина Меган да повтори трагичната съдба на прочутата си свекърва – тъй като ще влезе в кралското семейство като вече оформена личност със собствен мироглед. Но филантропията на Маркъл напомня на Хари за най-добрите черти на лейди Ди.   Меган също така иска да промени света към по-добро, отличава се с емпатия и желание гласът й да достигне до всички.   Ако Кейт и Уилям еднакво уважават положението си и своя дълг, то Хари и Меган си приличат по нещо друго – и двамата откриват призванието си в благотворителността и модернизацията на монархията. Това е много добър знак според Трейси, тъй като общата цел може да сближи влюбените по-силно от физическото привличане и взаимното уважение.   Освен това е характерно, че нито Хари, нито Меган са свикнали да сдържат чувствата си пред камерите. На първото си интервю след годежа двамата си правиха муцки, смяха се, проявяваха нежност и загриженост един към друг.   Но не е нужно да даваме оценка на поведението им.   Най-важното е, че Хари и Меган се чувстват комфортно, защото и двамата смятат, че точно така трябва да се държи една влюбена двойка. Ако някой от тях се беше събрал със затворен и сдържан партньор, никога нямаше да се чувства толкова непринудено и свободно.   За разлика от Кейт или дори от Даяна, Меган с бързи темпове се потапя в тази абсолютно нова за нея среда – в която трябва да знае наизуст всички правила на етикета, където и до днес се усеща снобизъм и расизъм и където родословието все още се смята за лично достойнство.   През последната година и половина Меган работи усилено над себе си, за да се впише в новото си обкръжение максимално естествено и при това да не изгуби собствената си индивидуалност. Това отново показва нейния талант да се адаптира към нови условия, който ще й бъде от полза занапред.   Те не са „израсли“ заедно като Кейт и Уилям, а са започнали връзката си като вече зрели и опитни хора. Това до голяма степен обяснява бързия им годеж – когато вече си на над 30, когато имаш собствени активи и опит от минали връзки, не ти трябва много време, за да разбереш дали имаш точния човек до себе си. На тази възраст вече много добре знаеш какво очакваш от брака. Предишните връзки са били безценен опит за Хари и Меган, те са се научили, че всяка двойка си има своите проблеми и нямат илюзии, че любовта е вечна и неразрушима.   „Колкото сте по-възрастни, толкова по-оформени като личност влизате в новата връзка – вие помните грешките си от миналото и влагате в отношенията си някаква житейска мъдрост“, смята Трейси Кокс.   Принц Хари веднага показа на всички, че връзката му с Меган е негов личен избор, който не подлежи на обсъждане. Веднага щом в пресата плъзнаха новини за отношенията им и към името на Маркъл започнаха да се прилепят епитети като „разведена“ и „цветнокожа“, принцът направи твърдо публично изявление, в което изиска дължимото уважение към личния живот на приятелката му.   „Чувството за защитеност във връзката е залог за бъдещо щастие“, коментира Кокс.     За разлика от Кейт Меган винаги е била кариеристка. И макар да не е отбелязала твърде много добри роли, можем да сме сигурни, че при други обстоятелства би продължила да се стреми да влезе в списъка на звездите от първа величина. Сега обаче ще трябва да забрави за кариерата. Може би тя все още не съжалява твърде много за това, очаквайки с нетърпение кралската сватба, новите си проекти и световната си известност. Но не е изключено в даден момент да поиска да се върне към професията си – когато това вече няма да е възможно. За жалост тя може да повтори печалната съдба на Грейс Кели.   Според Трейси Кокс това може да навлече проблеми на Хари. Не, не говорим за репутацията му. Според Кокс разводът на Меган може да е знак, че актрисата по принцип има безотговорно отношение към брака и може с лекота да му сложи край, ако прецени, че тази връзка не й изнася.   Допреди годежа си Хари и Меган са водили относително свободен и независим живот. През това време са успели да се оформят като личности, да натрупат свои утвърдени навици – и затова ще им е много по-трудно да преодолеят етапа на „напасване“, когато романтиката ще отстъпи на заден план и ще започнат рутинните битови проблеми. Тогава компромисите ще са по-нужни от всякога, но далеч не всеки човек с изградено собствено мнение е склонен да отстъпва.   Да, биологическият часовник си тиктака - и колкото и обидно да звучи, вече 36-годишната Меган ще трябва да се подчини на традицията и да дари Великобритания с поне двама наследници.   Изказването на влюбените от тяхно интервю, че няма да бързат, ни звучи наивно – раждането на деца е част от задълженията на кралските невести. Да, това може да е старомодно и да не допадне на Меган. Но за жалост тя няма голям избор.   Излиза, че след сватбата Хари и Меган ще прекарват заедно много малко време, което според Трейси може да внесе допълнително напрежение във връзката им.   Според Трейси Кокс – нито един. Или и двамата.   Просто Хари и Уилям са много различни като характери. Уилям винаги е бил по-отговорен пред Короната, британския народ и баба си, докато Хари е бил по-емоционалното дете, което е изгубило майка си рано и е преживяло тази загуба по-тежко. В тази връзка принцовете са си избрали идеални годеници.   която и без това иска да бъде кралица, винаги ще бъде стабилна опора на съпруга си, който с годините ще се нагърбва с все повече задължения.   – с пътувания, емоции и свобода. Разбира се и двете двойки ще изпитат както емоционални подеми, така и разочарования. Но те са неизбежни – и в това кралските особи винаги ще приличат на обикновените хора. Източник: woman.bg", "date": "2018.04.16", "title": "Битката на кралските особи: Коя двойка е по-стабилна - Кейт и Уилям или Меган и Хари?  "}
{"url": "http://epicenter.bg/article/-quot-Mis-Pleymeyt-2014-quot--Elena-Kuchkova-stana-mayka/151965/10/100", "text": "\"Мис Плеймейт 2014\" Елена Кучкова е родила първото си дете. Тъй като Ели от известно време се беше скрила от светлините на прожекторите, новината издаде манекенката Наталия Гуркова. Тя показа обща снимка с еротичния модел и написа, че е на погачата на дъщеря й Изабела. През октомври Кучкова само намекна, че може да е бременна. Тя публикува във Фейсбук кадър с тест за бременност, на който закачливо бе написано: \"Бебето е момиче.\" Кучкова спечели конкурса \"Плеймейт на годината\" през 2014-а, а по-късно се изяви във VIP Brother. Въпреки че предизвика интереса на публиката, тя никога не е била толкова напориста за медийно внимание, като Николета Лозанова, Черната и Русата Златка.   В момента Ели явно дори страни от всякакви появи пред феновете си.   Източник: Дир.бг", "date": "2018.04.16", "title": "\"Мис Плеймейт 2014\" Елена Кучкова стана майка"}
{"url": "http://epicenter.bg/article/Milo-Dzhukanovich-pecheli-izborite-v-Cherna-gora/151904/7/0", "text": "Бившият президент и премиер на Черна гора Мило Джуканович обяви своята победа на състоялите се вчера президентски избори в страната, съобщи Дир.бг. В първото си обръщение след изборите той обеща Черна гора да стане член на Европейския съюз до края насвоя петгодишен мандат.  Според предварителните резултати, Джуканович е спечелил 54% от гласовете. На второ място в изборите е Младен Боянич с малко над 33%, трети е Драгиня Вуксанович с 8%.     ", "date": "2018.04.16", "title": "Мило Джуканович печели изборите в Черна гора"}
{"url": "http://epicenter.bg/article/Pochina-ruski-zhurnalist--pisal-za-ubitite-naemnitsi-v-Siriya-/151922/7/0", "text": "Руски журналист, писал за смъртта на руски наемници в Сирия, почина в болница, след като паднал при неясни обстоятелства от балкона на дома си в Екатеринбург, предаде Dir.bg. Новинарският сайт \"Нови ден\" съобщи за смъртта на своя репортер Максим Бородин. Не е известна причината, поради която на 13 април той е паднал от терасата на жилището си на петия етаж. Руски медии цитират полицията, че вратата на апартамента била заключена отвътре. Той претърпял сериозни наранявания и изпаднал в кома, а вчера е издъхнал.  Главният редактор на „Нов ден“ Полина Румянцева обаче заяви, че не вярва смъртта на журналиста да е злополука или самоубийство.  \"За да се разбере какво се е случило, трябва да получим достъп до апартамента му. С това сега се занимаваме. Ако се появят и най-малки доказателства за престъпление, своевременно ще ви информираме\", каза тя.  Според Румянцева няма причини Бородин да се е самоубил.  Максим Бородин беше един от журналистите, който направи разкрития за смъртта на войниците от \"PMC Вагнер\" в Сирия след въздушен удар на американските сили на 7 февруари тази година. През март младият мъж писал, че в местно село били докарани тела, за които се предполагало, че са на наемници.  Твърди се, че те са били изпратени в Сирия от сенчеста компания, притежавана от Евгений Пригожин, обвинен в САЩ, че е основал \"фабрика за тролове\", която се е опитала да повлияе на президентските избори през 2016 г., добавя АП, цитирана от БТА. ", "date": "2018.04.16", "title": "Почина руски журналист, писал за убитите наемници в Сирия "}
{"url": "http://epicenter.bg/article/Eksshefat-na-FBR-Dzheyms-Komi--Tramp-upravlyava-SASht-kato--don-na-mafiyata-/151949/7/96", "text": "Бившият директор на ФБР Джеймс Коми обяви президента Доналд Тръмп за „морално неспособен“ да ръководи Съединените щати. Коми даде за телевизия Ей Би Си първото си интервю, откакто Тръмп го отстрани от поста през май 2017 г.   „Нашият президент трябва да въплъщава уважението и да изповядва ценностите, които са в сърцето на тази страна. Най-важното нещо е истината, но този президент не е способен да го направи. Той е морално неспособен да бъде президент“, каза Коми.   Той изрази убеденост, че е бил уволнен заради разследването си за предполагаема руска намеса в президентските избори в САЩ през 2016 г. Коми не изключва възможността Русия да има компрометиращи материали срещу президента Тръмп и по тази причина той да се опитва да пречи на разследването.   По думите на Коми президентът на САЩ „трябва да вдъхва респект и да изповядва ценностите, които са в сърцето на нашата страна“. „Най-важната (от тези ценности) е истината, а този президент не е способен да го направи\", подчерта ексшефът на ФБР.   Интервюто беше по повод публикуването на новата книга на Коми „Висша лоялност“, в която той представя своята версия за събитията около уволнението си, разследването на предполагаемата руска намеса в изборите в САЩ и имейлите на Хилари Клинтън. В нея той сравнява Тръмп с дон на мафията и заявява, че начинът, по който ръководи страната, се базира на егото му и на лична лоялност.   Часове преди да бъде излъчено интервюто, Доналд Тръмп определи Джеймс Коми като „най-лошия директор на ФБР в историята“. В профила си в Туитър Тръмп заяви, че Коми би трябвало да бъде в затвора за предаване на класифицирана информация и за лъжи пред Конгреса на САЩ.", "date": "2018.04.16", "title": "Ексшефът на ФБР Джеймс Коми: Тръмп управлява САЩ като „дон на мафията“"}
{"url": "http://epicenter.bg/article/Protesti-v-Blizkiya-Iztok-zaradi-vazdushnite-udari/151950/7/0", "text": "В Близкия Изток избухнаха протести заради въздушните удари, извършени от Съединените щати и съюзниците им, съобщи БТВ. Няколко хиляди иракчани гориха демонстративно американски знамена в центъра на Багдад. Хората развяваха иракския и сирийския флаг и скандираха срещу Съединените щати, Франция и Великобритания. Френският президент Еманюел Макрон междувременно съобщи, че е убедил Доналд Тръмп да не изтегля американските войници от Сирия, каквото намерение обяви той по-рано. \"Убедихме го, че трябва да останем дългосрочно. Освен това го убедихме да ограничи ударите само върху обекти за производство на химически оръжия\", каза Макрон. На този фон се очаква Белият дом да обяви нови икономически санкции срещу Русия заради подкрепата й за сирийския режим. Мерките ще бъдат насочени пряко срещу компании, свързани с доставки на техника за Дамаск, обясни постоянният представител на САЩ в ООН Ники Хейли. В отговор Москва обяви, че обмисля да забрани или ограничи вноса на определени американски стоки.", "date": "2018.04.16", "title": "Протести в Близкия Изток заради въздушните удари"}
{"url": "http://epicenter.bg/article/Po-greshka--pogrebaha--sapruga-na-bivsh-prezident-na-SASht/151952/7/0", "text": "На сайта на телевизия CBS по грешка е публикуван некролог на 92-годишната Барбара Буш - съпруга на бившия президент Джордж Буш- старши.   В страницата на изданието бе сложен некролог с надпис „да не се публикува”, който след известно време бе снет от екран.     Инцидентът станал в неделя след като станало известно, че Барбара Буш след няколко неуспешни хоспитализации решила да не търси повече нови методи за лечение и да прекара останалото й време със семейството си.     По-рано американски медии съобщиха, че Барбара Буш е хоспитализирана за лечение на бронхит през януари 2017 г., след това е лекувана щитовидната й жлеза (болестта на Грейвс). През 2009 г. й е направена операция на сърцето.   Източник: БЛИЦ", "date": "2018.04.16", "title": "По грешка „погребаха” съпруга на бивш президент на САЩ"}
{"url": "http://epicenter.bg/article/ES-s-obshta-pozitsiya-po-Siriya-/151955/7/0", "text": "Министрите на външните работи на държавите от Европейския съюз, заседаващи в Люксембург, съгласуваха обща позиция по събитията в Сирия.  Това съобщи в Туитър Мая Косанич, прессекретар на върховния представител на Европейския съюз по въпросите на външните работи и политиката на сигурност Катрин Аштън, предаде Dir.bg.  Очаква се позицията да бъде публикувана в следващите часове. По-рано днес Съветът на ЕС изрази разбиране, че ракетните удари на САЩ, Франция и Великобритания срещу обекти в Сирия са начин да се предотврати ново използване на химическо оръжие в тази страна.  В изявлението се посочва, че не може да се намери военно разрешаване на кризата в Сирия и трябва да се търси диалог със страните, които имат свои военни там.", "date": "2018.04.16", "title": "ЕС с обща позиция по Сирия "}
{"url": "http://epicenter.bg/article/V-siriyskiya-grad-Duma-se-vodyat-srazheniya/151958/7/0", "text": "В сирийския град Дума се водят сражения между правителствената армия и сили на опозицията, съобщава РИА „Новости“ и БНР. Според агенцията има убити и ранени.  Сраженията са в квартал „Ал Рахмани“.  По-рано правителството в Дамаск заяви, че е установило пълен контрол върху Дума, в който на 7 април имаше химическа атака.  Заради атаката САЩ, Великобритания и Франция нанесоха ракетни удари по обекти на на режима на президента Башар Асад.", "date": "2018.04.16", "title": "В сирийския град Дума се водят сражения"}
{"url": "http://epicenter.bg/article/ES-podkrepi-udarite-na-Zapada-sreshtu-silite-na-Asad/151962/7/0", "text": "ЕС подкрепи операцията на САЩ, Великобритания и Франция срещу сирийските правителствени сили, съобщава Novini.bg.  В събота сутринта трите държави нанесоха първи координирани удари по обекти на въоръжените сили на Сирия.  На среща външните министри на страните членки на ЕС се съгласиха да подкрепят бомбардировките.  В съобщението на министрите се казва, че сирийският конфликт е навлязъл в осмата си година и продължава насилието и бруталното нарушаване на международното право, включително погазване на човешките права и международното хуманитарно право от всички страни, както и повторно използване на химически оръжия от сирийския режим и ДАЕШ (\"Ислямска държава\").  Допълва се, че сирийският режим е отговорен за катастрофалната хуманитарна ситуация и за страданието на сирийския народ.  Ние категорично осъждаме продължаващото и повтарящото се използване на химически оръжия от режима в Сирия, включително и последната атака в Дума, която е грубо нарушение на международното право, се казва в декларацията.  В този контекст съветът разбира, че поразените от САЩ, Франция и Великобритания обекти с химически оръжия в Сирия са конкретни мерки с единствена задача предотвратяване повторно използване на химически оръжия и химически вещества като оръжия от сирийския режим за изтребление на собствения си народ. Съветът подкрепя всички усилия за предотвратяване използването на химически оръжия. Тази позиция се изразява от името на ЕС в Организацията за забрана на химическите оръжия, се подчертава в документа на външните министри.  Уточнява се, че Брюксел няма да жали сили за постигане на траен мир в арабската държава.  Министрите предупредиха, че ЕС обмисля допълнителни санкции срещу Сирия заради атаката в Дума.  \"ЕС ще продължи да разглежда допълнителни рестриктивни мерки срещу Сирия, докато репресиите продължават\", се казва в декларацията.", "date": "2018.04.16", "title": "ЕС подкрепи ударите на Запада срещу силите на Асад"}
{"url": "http://epicenter.bg/article/Sled-300-haresvaniya--Feysbuk--znae-poveche-za-vas--otkolkoto-partnyora-vi/151963/7/0", "text": "След едва 300 харесвания в социалната мрежа „Фейсбук” тя ще знае повече за вас, отколкото партньорът ви, сочи проучване на социалната мрежа, направено през 2013 г. и цитирано от Си Ен Ен.   Проучването е проведено от Майкъл Косински, който е експерт по изчислителна психология. Според него по това какво харесваме онлайн може да се направи много точно предположение за нашия характер, раса, сексуалност и политическа принадлежност.   Косински разработил алгоритъм, който познава дали участниците в експеримента са бели или чернокожи с точност от 95%, дали са мъж или жена с точност 93%, хетеросексуален или хомосексуален с точност 88% и демократ или републиканец с точност 85%. Алгоритъмът събира данни от това какво са харесали участниците в проучването.   Само с 10 харесани страници във „Фейсбук” алгоритъмът на Косински ще ви познава по-добре от колегите ви, със 70 харесвания – по-добре от приятел или съквартирант, със 150 харесвания ще знае повече за вас от собственото ви семейство, а с 300 харесвания – алгоритъмът ще ви познава по-добре от собствения ви съпруг.   Косински е посочил и примерни страници, които ако сме харесали, говорят за нашия характер. Ако по характер сте либерална и артистична натура е много по-вероятно да сте харесали страници свързани с Оскар Уайлд, Чарлз Буковски, Леонардо да Винчи и др.   Косински посочва, че най-вероятно и „Фейсбук” разполага с подобни алгоритми, благодарение на които може да направи доста добро обосновано предположение на какви реклами бихте реагирали и какво бихте купили онлайн.", "date": "2018.04.16", "title": "След 300 харесвания „Фейсбук” знае повече за вас, отколкото партньора ви"}
{"url": "http://epicenter.bg/article/Mitingi-v-Turtsiya--Demokratsiya--a-ne-izvanredno-polozhenie/151964/7/0", "text": "Привърженици на основната опозиционна Народнорепубликанска партия в Турция се събраха в понеделник в Истанбул на протестна акция против продължаването на режима на извънредното положение в републиката, съобщават медии в южната ни съседка и bTV.  Според \"Хюриет\" демонстрантите планирали да проведат на площад \"Таксим\" седяща демонстрация под лозунга \"Ние искаме демокрация, а не режим на извънредно положение\". Полицаи обаче обградиха с бариери мястото.  Привържениците на Народнорепубликанската партия все пак продължиха с протеста си, който поне по последни информации, протича мирно.  Вестникът твърди, че подобни протестни действия има в цяла Турция.  В сряда в турския парламент ще се състои гласуване за продължаване на режима на извънредно положение в страната, който е бил продължаван вече шест пъти след опита за държавен преврат през юли 2016 г.", "date": "2018.04.16", "title": "Митинги в Турция: Демокрация, а не извънредно положение"}
{"url": "http://epicenter.bg/article/Bunt-v-shtatski-zatvor--7-dushi-sa-ubiti-/151972/7/0", "text": "Седем затворници са убити и 17 са ранени при безредици в щатския затвор Lee Correctional в Бишопвил в американския щат Южна Каролина, съобщава NBC News.  Бунтът е избухнал в неделя, а властите са успели да въведат ред едва в понеделник сутринта.  Затворът Lee Correctional е за около 1500 души, осъдени за тежки престъпления.", "date": "2018.04.16", "title": "Бунт в щатски затвор, 7 души са убити "}
{"url": "http://epicenter.bg/article/Siriya-i-Rusiya-ne-sa-razreshili-dostap-do-Duma-na-ekspertite-po-himicheskite-orazhiya/151976/7/0", "text": "Великобритания твърди, че Русия и Сирия още не са разрешили достъпа на експерти от Организацията за забрана на химическите оръжия до сирийския град Дума. Това обяви постоянният представител на Великобритания в организацията Питър Уилсън, предаде БНР.  От своя страна руският заместник-външен министър Сергей Рябков посочи, че екипът не е допуснат в Дума, тъй като няма позволение от ООН. Според Уилсън обаче инспекторите не са успели да отидат в Дума, тъй като сирийското правителство и Русия не са дали гаранции за сигурността им.  По-рано днес стана ясно, че експертите от Организацията за забрана на химическите оръжия (ОЗХО), които преди дни пристигнаха в Дамаск, днес ще се отправят към град Дума, за да разследват предполагаемите химически атаки в Сирия. Съобщението е било направено от заместник-външния министър на Сирия Айман ас-Сусан. По думите му сирийската държава ще окаже подкрепа на международните експерти. Той изрази надежда, че мисията ще изпълни работата си професионално и обективно, ще бъде неутрална и няма да се поддава на натиск.   Дамаск разчита предстоящият доклад на експертите да \"разобличи лъжливите твърдения, които бяха опровергани от Сирия и съюзниците ѝ Русия и Иран\", съобщава още руската информационна агенция.  Членовете на мисията планират да приключат работа в сряда и преди заминаването си от Дамаск да предоставят предварителен доклад на ООН.  Преди дни Световната здравна организация (СЗО) съобщи за около 500 души в Сирия, получили медицинска помощ, след като са проявили признаци и симптоми, сходни с тези, които се получават при контакт с токсични химикали.  На 7 април в Дума, според неправителствената организация \"Бели каски\", е било употребено химическо оръжие. За тази организация Министерството на отбраната на Руската федерация съобщи, че не е надежден източник на информация. Представители на Руския център за помирение на воюващите страни проведоха разследване в Дума на 9 април, но не откриха признаци за използване на химическо оръжие.  На 14 април Съединените щати, Великобритания и Франция нанесоха ракетни удари срещу обекти от военната и гражданската инфраструктура на Сирия. Вашингтон, Лондон и Париж заявиха, че ударите са в отговор на химическата атака, извършена от правителствените войски в сирийския град Дума.", "date": "2018.04.16", "title": "Сирия и Русия не са разрешили достъп до Дума на експертите по химическите оръжия"}
{"url": "http://epicenter.bg/article/AP--Putin-reagira-sdarzhano-na-udarite-na-SASht-i-sayuznitsite-im-sreshtu-Siriya/151979/7/0", "text": "Изправен пред очевидния избор дали да влезе в бой със САЩ, Великобритания и Франция, или пасивно да наблюдава как те удрят неговия съюзник, руският президент Владимир Путин предпочете мирния вариант.   Този предпазлив отговор може да накърни образа на руския лидер като силен човек, но няма да подкопае постигнатото от него в Сирия, нито ще навреди на властта му у дома.   Кремъл беше предупредил Вашингтон, че Русия ще парира всеки удар, който застрашава войниците й в Сирия. Западът уважи тази червена линия и предупреди за съботната атака, точно както направи преди година, когато удари сирийска военновъздушна база. Русия и тогава не реагира, но този път заплаши да отвърне на удара.   Подобен сблъсък може бързо да излезе от контрол - изключително опасен сценарий, който беше често сравняван с кубинската ракетна криза от 1962 г., когато светът избягна на косъм ядрен конфликт.   \"Заедно със съюзниците ни направихме така, че руснаците да бъдат предупредени\", каза френският министър на отбраната Флоранс Парли.   Водените от САЩ въздушни удари бяха отговор на предполагаема химическа атака срещу цивилни на 7 април в сирийския град Дума. Русия каза, че нейни експерти не са открили следи от химически агенти.   Високопоставен френски представител посочи, че президентът Еманюел Макрон не е казал на Путин за ударите, когато са говорили по телефона в петък, но вече са били задействани \"определени механизми за избягване на конфликтите\" и \"двамата знаеха, че тази нова фаза ще започне скоро\".   Путин осъди съботните удари като \"акт на агресия\", който ще влоши хуманитарната катастрофа в Сирия и ще има \"разрушително въздействие върху цялата система на международни отношения\". Той разкритикува Вашингтон и сюзниците му, че са нападнали, без да изчакат инспекторите от международната организация за забрана на химическите оръжия да посетят Дума, в непосредствена близост до Дамаск.   Руските военни казаха, че техните противовъздушни комплекси в двете бази в Сирия са проследили идващите ракети, но не са били използвани.   В събота в руски социални медии бушуваха гневни националистически коментари, осъждащи Путин, че не е успял да защити съюзника си. Но държавната телевизия се концентрира върху критика срещу Запада, че е действал въз основа на \"фалшива химическа атака\".   Строгият контрол на Кремъл върху медиите ще помогне на Путин да избегне всякакви съществени поражения върху грижливо култивирания му образ на силен лидер.   Всъщност предпазливата му позиция може да увеличи популярността му на фона на страхове за война, които обзеха Русия. В последните дни държавните медии предлагаха инструкции за поведение в случай на ядрен конфликт и какви запаси да се вземат в противобомбените убежища.   Повечето руснаци сега ще въздъхнат с облекчение и ще се чувстват благодарни на Путин, че се е отдръпнал от ръба. Държавните телевизионни канали сравниха описваните от тях като безразсъдни действия на президента на САЩ Доналд Тръмп с отговорната държавническа позиция на Путин.   Фьодор Лукянов - ръководител на Съвета за външна и отбранителна политика, организация на висши руски експерти по сигурността и външната политика, каза по държавната телевизия, че предупреждението на Москва да удари в отговор \"очевидно не е пренебрегнато от Пентагона и ударът е бил твърде внимателен\".   Кремъл ще използва кризата и за да продължи да развива тезата си за агресивния Запад, който хвърля света в хаос и не зачита международното право. Руски представители и законодатели го сравниха с ръководеното от САЩ през 2003 г. нахлуване в Ирак, което беше извършено въз основа на твърдения, че Багдад вероятно разработва химически оръжия - обвинения, които се оказаха фалшиви.   Коментаторите по държавната телевизия изтъкваха, че Тръмп и британската министър-председателка Тереза Мей са извършили нападението, за да отклонят вниманието от вътрешните си политически проблеми.   Засега Путин ограничи отговора си до призиви за извънредна среща на Съвета за сигурност на ООН.   Не бяха веднага оповестени никакви военни мерки, но като ясно предпреждение към САЩ и съюзниците им генерал-полковник Сергей Рудской от руския Генерален щаб каза, че Москва може да подсили сирийските противовъздушни комплекси от съветско време с най-модерните ракетни батареи С-300. Той посочи, че досега Москва се е вслушвала в западните молби да не снабдява Дамаск с такива ракети, но сега решението може да бъде преосмислено.   Рудской добави, че Москва може също да достави ракети с голям обсег на други държави, може би имайки предвид Иран, който в миналото е получавал С-300.   Целта на това изявление явно бе да се накара Запада да не извършва нови нападения срещу Сирия, които може да застрашат спечеленото от президента Башар Асад на бойното поле, където руската подкрепа му помогна да си осигури контрол върху повечето стратегически райони.   Превод: БТА", "date": "2018.04.16", "title": "АП: Путин реагира сдържано на ударите на САЩ и съюзниците им срещу Сирия"}
{"url": "http://epicenter.bg/article/EK-preporachva-pregovori-za-vlizaneto-na-Makedoniya-i-Albaniya-v-ES/151981/7/0", "text": "В доклад се отбелязва големият напредък на страната през изминалата година, предаде БНР.   „Първо и най-важно е желанието за реформи и обективна оценка на ситуацията, последвано от подготовката на стратегии, законодателни промени и консултации с всички заинтересовани страни, включително опозицията, чрез един прозрачен маниер“, пише в доклада. И се отбелязва: „въпреки трудностите заради отсъствието на главната опозиционна партия от декември до края на януари, най-важните стратегии и закони бяха приети от края на декември до февруари, а много други, са готови за приемане през следващите месеци с различен приоритет.“   Благодарение на тези реформи, комисията на ЕС пише, че вижда „позитивната промяна в политическото мислене и в обществото, голяма част от което не виждаше реформи в последните години”. Но въпреки позитивните коментари в доклада се отбелязва, че „реформаторската политика ще трябва да продължи напред с ясно присъствие“. Според ЕК реформирането на системата е „един дълъг процес, който ще отнеме години“, а вредата от последните политически кризи „не може да бъде поправена за една нощ“. За това и Европейската комисия е оптимистично настроена и „препоръчва преговорите за присъединяване да бъдат отворени с Бивша югославска република Македония“. Също така комисията ще подкрепи желанието за реформи на правителството, “като ускори процеса на преговаряне на някои от главите за присъединяване на страната като справедливост, основни човешки права, правосъдие, свобода и сигурност в страната“.   Тазгодишен \"шампион\" по напредък ще бъде Албания, която ще получи препоръка за започване на преговори за членство в ЕС. Същата препоръка ще бъде повторена и за Македония. За Черна гора се посочва, че е постигнала много \"на хартия, но не и на практика\". Пътят на Сърбия към ЕС продължава да зависи от подхода й към нормализацията на отношенията с Косово. За Босна и Херцеговина и Косово е отбелязано забавяне в процесите на реформи.", "date": "2018.04.16", "title": "ЕК препоръчва преговори за влизането на Македония и Албания в ЕС"}
{"url": "http://epicenter.bg/article/Lavrov-otreche-obvineniyata--che-Rusiya-e-opitala-da-prikrie-sledite-ot-atakata-v-Duma/151982/7/0", "text": "Лидерите на САЩ, Великобритания и Франция се позовават на данни от медиите и социалните мрежи, говорейки за предполагаемата химическа атака в Сирия, каза в интервю за Би Би Си руският външен министър Сергей Лавров, цитиран от ТАСС и Ройтерс.   Изявленията му бяха публикувани днес на сайта на британската публична медия, предаде БТА.   Той отхвърли обвиненията, отправени от американския представител в ОЗХО (Организацията за забрана на химическите оръжия), че Русия е почиствала мястото на предполагаемата химическа атака в сирийския град Дума недалече от Дамаск в опит да прикрие следите от атаката.   \"Гарантирам, че Русия не е извършвала никакво почистване на това място\", подчерта Лавров.   Представители на руския център по помирение на враждуващите страни извършиха на 9 април щателна проверка на мястото на въпросната атака в Дума и не откриха там следи от използване на химическо оръжие, отбелязва ТАСС. Обвинявайки режима на президента Башар Асад, че стои зад тази употреба на химическо оръжие, трите западни страни - членки на Съвета за сигурност, нанесоха през уикенда масиран ракетен удар по обекти в Сирия без санкция от Съвета за сигурност на ООН.   Отношенията между Русия и Запада сега са по-лоши, отколкото по време на Студената война, тъй като по-рано действаха каналите за връзка между Москва и западните страни, обзети сега от русофобия, посочи Лавров. \"Тази русофобия сега прилича на опит за геноцид чрез санкции\", подчерта той.   Руският външен министър изрази надежда, че хората на Запад, включително тези, които са на власт, разбират опасността на това положение.", "date": "2018.04.16", "title": "Лавров отрече обвиненията, че Русия е опитала да прикрие следите от атаката в Дума"}
{"url": "http://epicenter.bg/article/Rusiya-obvini-britanskite-sluzhbi-v-instsenirane-na-himicheskata-ataka-v-Siriya-/151983/7/0", "text": "Москва обвинява Лондон в инсценирането на химическа атака в сирийския град Дума. Това стана ясно от изявлението на постоянния представител на Русия към Организацията за забрана на химическите оръжия (ОЗХО) Александър Шулгин, цитиран от РИА „Новости“. Русия не изключва това да е станало с участието на Вашингтон, добави той.  „Ние имаме не просто „висока степен на увереност“, както обичат да повтарят западните ни партньори, а разполагаме с неопровержими доказателства, че на 7 април в Дума не е имало никакъв инцидент и всичко е било предварително планирана провокация на спецслужбите на Великобритания, с възможното участие на старшите им съюзници от Вашингтон с цел да въведат международната общност в заблуждение и да оправдаят агресията срещу Сирия“, каза руският дипломат по време на специалното заседание на изпълнителния съвет на ОЗХО в Хага.  Западът обвинява Дамаск за химическата атака в Дума. Москва отрече категорично информацията за бомба с хлор, която уж била използвана от сирийските военни. Руското външно министерство заяви, че фалшивата новина за използването на отровни вещества от сирийската армия има за цел да осигури защита на терористите и да оправдае възможните силови удари отвън.", "date": "2018.04.16", "title": "Русия обвини британските служби в инсцениране на химическата атака в Сирия "}
{"url": "http://epicenter.bg/article/Literaturen-klub--Cheti-s-nas--predstavya---Predpriemachat--Plamen-P--Popov/151984/6/0", "text": "  20-и април, петък, от 16.00 до 18.00 часа, зала Витоша, Хотел Маринела „Предприемачът” е истински учебник, в който авторът разкрива философията на успеха и дава практически съвети и упражнения за събуждане на предприемаческия дух.   Гостите на представянето ще разговорят с Пламен П. Попов и ще имат възможност да получат автограф и лично послание от него. В програмата е включен и специален уъркшоп на тема „Магията на баланса”, воден от вдъхновяващия гост-лектор Ася Иванова.   Пламен и Ася ще споделят  тайната на баланса между кариера и личен живот. Те ще ти помогнат да си отговориш на редица въпроси, като: колко често изпитваш вина, че не си достатъчно добра съпруга,  майка, дъщеря? Мечтаеш ли за хармонична връзка? Липсва ли ти качествената комуникация с партньора?  Копнееш ли за признание и успех в работата?   Бъди творец на своя живот! Стани предприемач и си подари два часа лично за теб, в които да усвоиш магията на  хармонията, щастието и баланса в живота! ", "date": "2018.04.16", "title": "Литературен клуб “Чети с нас” представя: „Предприемачът”, Пламен П. Попов"}
{"url": "http://epicenter.bg/article/Fentazi-pisatelyat-Kristiyan-Malinov-s-probiv-na-amerikanskiya-pazar/151986/6/0", "text": "На 30-ти април за девета поредна година ще се състои Официалната церемония за връчване на  . Тази година събитието ще гостува на сцената на Сити Марк Арт Център - новото пространство за култура в центъра на столицата.   Без съмнение това е призът, утвърдил се като най-чаканото и престижно отличие за млади творци в България, което значително увеличава конкуренцията за получаване на номинация с всяка изминала година.   Освен голямата награда, носеща името на незабравимия театрален режисьор, Фондацията дарява безценна подкрепа за осъществяването на конкретни лични проекти на всеки един от номинираните.   Един от тях тази година е 22-годишният фентъзи писател  . Забелязан е заради впечатляващата отдаденост по създаването на авторската си фентъзи поредица „Недосегаем“ и трите вече издадени книги от нея, за ранния пробив на американския пазар, за смелостта да адаптира сънищата си и да ги претворява в увлекателни истории и за умението да води разказа интригуващо за възрастта си, показвайки силен усет за събитийна верига, конфликт и изненадващи обрати.         Кристиян Малинов е на 22 години, родом от Враца, където учи изящни изкуства. Като малък сънува един и същи кошмар три поредни нощи и още на 11 г. започва да пише. Записва и доразвива сюжети от сънищата си едва на 14 г. вече работи по фентъзи поредица от пет части, от която до момента са излезли първите три книги - „Недосегаем“ (2012), „Прераждане“ (2013)и „Въздигане“ (2017).   През 2014-та се свързва с американска платформа за самоиздаване и след сключване на договор дебютната му книга е издадена в САЩ под заглавие „Untouchable”.   Така, Крис само за няколко години се превръща в най-обещаващия талант на българския фентъзи жанр. Другата му страст освен писането е фотографията, обича също и да рисува.   От 2015-та следва Египтология в Нов български университет и е награден за творбите си с почетен плакет от кмета на Враца. В момента работи по четвъртата част от фентъзи поредицата си - „Освобождаване“.   Предвид дефицита на качествено пишещи млади хора в България, членовете на Фондацията виждат в Крис голям потенциал за развитие и той е техният изненадващ, но категоричен избор в категория „Литература“ за тази година.   Останалите млади творци, номинирани за   са актрисата  , стрийт арт художникът  , пианистът  и тандемът  съставен от     фрийрънър, каскадьор и     оператор и фотограф.   Всеки един от номинираните ще получи специална награда, свързана с осъществяването на свой личен проект, а носителят на Голямата награда ще триумфира на 30-ти април с бронзовата статуетка на художника Кольо Карамфилов и чек на стойност 3000 лв.   Церемонията за връчване на Наградата за полет в изкуството „Стоян Камбарев” е част от Календара на културните събития на    Столична община за 2018 г. и се осъществява с официалното партньорство                   на УниКредит Булбанк, БонМарин и ЕнекодАД, основната подкрепа на Wilkinson Sword и благодарение на България Мол, Технополис, НДФ             „13 века България“, Premiere Tours, клубовете на Зонта Интернешънъл България, Дамски форум, Prime Development, Виваком, ресторанти Бодега, винарска изба Етно, Devin и Merci. Традиционни партньори на Фондацията са Арс Диджитал Студио, Софийски солисти, Активист38, Монте Мюзик и счетоводна къща РАН-Р.     Продуцент на събитието е NOVA film.   Ограничено количество билети за церемонията могат да се намерят на билетната каса на Сити Марк Арт Център (бившето кино „Левски“, бул. „Янко Сакъзов“ № 30).", "date": "2018.04.16", "title": "Фентъзи писателят Кристиян Малинов с пробив на американския пазар"}
{"url": "http://epicenter.bg/article/Akad--Georgi-Markov--Atentatat-v-tsarkvata--Sv--Nedelya--e-poreden-tragichen-vrah-v-Grazhdanskata-voyna/151911/11/0", "text": "Трябва да има помирение за гражданската война преди сто години, категоричен е историкът акад. Георги Марков. В интервю за агенция „Фокус“ по повод най-кървавия терористичен акт в българската история - атентата в църквата „Св. Неделя“, при който загиват над 150 души, той лансира идеята, че президентът Румен Радев може да сложи началото на процеса на помирение.   - Това е един пореден трагичен връх в Гражданската война, която поразява България от преди 100 години. В края на септември 1918 г. във Владая, Княжево, Горна баня, Захарна фабрика българи започнаха да убиват българи. Това е сблъсък между двата цвята на терора – „червения“ терор и „белия“ терор. Това го подчертавам, защото по разни идеологически причини преди 1989 г. се наблягаше на „белия“ терор – на жертвите след атентата. А след 1989 г. започна да се набляга на „червения“ терор, като някои дори твърдят, че „бял“ терор нямало, тъй като държавата имала право на свой безусловен защитен рефлекс. Това за мен е едно обезумяване в онази трагична Гражданска война, тъй като самият атентат е планиран няколко месеца преди извършването със съгласието на Коминтерна. И динамитът се внася по Черно море с лодки по линията на Коминтерна. Избиването на тогавашния политически елит е трябвало да бъде сигнал за ново въоръжени въстание. Обаче се вижда, че няма условия за такова въстание и Васил Коларов издава нареждане да не се извършва атентат или поне да се отложи. Но военната организация на партията, която се оглавява от кадрови офицери – майор Коста Янков, капитан Иван Минков, който е автор на онзи траурен марш за покойните, и др., вижда, че правителството на Цанков започва да унищожава представители на Комунистическата партия – Тодор Страшимиров, Харалампи Стоянов и други депутати, разстреляни по софийските улици. Но това пък е в отговор на проф. Никола Милев – главният редактор на всекидневника „Слово“. Това е братоубийство, което според мен стига да безумие. Но военната организация отказва да отложи атентата. Имало е дори идея да се взриви Народното събрание. Но всъщност терористи от военната организация на БКП застрелват ген. Коста Георгиев, който е от Военния съюз на ген. Иван Вълков. И то го убиват в градинката пред църквата „Св. Седмочисленици“, когато той отива с внучката си на Велики четвъртък да се черкува за Великден. И терористите са знаели, че погребението на ген. Георгиев ще привлече цялото правителство и царя. Но два дни преди това анархо-комунисти устройват засада на царя и убиват негов служител от Природонаучния музей, но царят се спасява по една случайност, тъй като се задава автобус и той скача в него, връща се в града и вдига тревога. И на 16 април царят отива на погребението на своя служител и така закъснява за опелото в „Св. Неделя“, което го спасява. Взривът е ужасен и това, от което най-много ме боли, е, че загиват 12 български генерали, които отиват да отдадат почит на своя колега - дори и във войните не са загивали заедно толкова български генерали. Над 150 души са убити или умрели от раните си след това. Такова злодеяние е нечувано – на Велики четвъртък да взривиш Божия храм. Ген. Луков поднася на царя указ за извънредно военно положение още при Арабаконашния атентат, но царят тогава отказва. Но после подписва и вече започва „белият“ терор – по предварително изготвени списъци се извършват масови убийства, около 450 души са избити. Ген. Иван Вълков нарежда да се изтребят и интелектуалните подбудители – Гео Милев го удушават заради поемата „Септември“, Йосиф Херц също е удушен, след като спират няколко негови вестника заради критика към правителството, поетът Сергей Румянцев и той – и други, които нямат нищо общо с атентата. И по този начин се отваря рана – рана, която според мен и до днес не е излекувана. Трябва много внимателно да подхождаме към този атентат и да не се спекулира политически, защото има проява и на единия, и на другия вид терор. Трябва да осъдим всички цветове на терора.   - Обстановката е била критична, защото вилнеят не само политически, но и криминални чети. Моят дядо е търговец от Калофер и е отвлечен на 24 май 1924 г. от една криминална чета. И баба ми е плащала откуп със злато. Така че вилнее една несигурност и властта употребява насилие повече, за да смаже политическите си противници, отколкото да се справи с тази криминална престъпност. През 1924 г. се появява Законът за защита на държавата, който вече въвежда военно положение, и властта се взима в ръцете на военните. Следват военни трибунали, присъди по късата процедура, има убийства, които са извършени срещу политически лица без съд и присъда. Така че тогава е имало една критична обстановка, която правителството трудно овладява. Но тази несигурност помага на комунистическата партия – единствената партия, която може да вилнее в нелегални условия, това е комунистическата партия. Тя получава средства от Коминтерна. Сталин по това време развива тезата за новата революционна вълна в Европа и поощрява както въстания, така и атентати. Но се изостря вътрешно-политическата обстановка и цветовете на терора, за съжаление, вземат и невинни жертви като Гео Милев – един гениален поет.   - След 9 септември това е става важен въпрос. Тогава Георги Димитров казва на Кимон Георгиев: „Ние трябва да съдим не само за престъпленията от 1941 – 1944 г., но и от 1923 - 1925 г.“ Например за убийството на Стамболийски и за много други убийства без съд и присъда. Но въпросът е, че по онова време (1923 - 1925 г.) време Кимон Георгиев е бил в ръководството на Военния съюз и и той също е виновен за „белия“ терор. И ген. Вълков е, разбира се, арестуван, както и полковник Димитър Порков, който е началник на Трета секция на Разузнаването в щаба на армията, както и други офицери. Но тогава процесът за атентата в „Св. Неделя“ не се състои, чак 1953 г. е този срещу ген. Вълков и неговите хора от т.нар. Поркова команда. Но Кимон Георгиев отказва да се яви като свидетел. По това време ген. Вълков е на 78 години, но въпреки това е осъден на смърт чрез разстрел, но е помилван и умира в Пазарджишкия затвор. Разстреляни обаче са Димитър Порков, Кочо Стоянов и други от най-изявените палачи след атентата в „Св. Неделя“. Това става толкова късно, защото хора от Военния съюз са на власт непосредствено след 9 септември – най-вече Кимон Георгиев и Дамян Велчев.   - Трябва да се говори за помирение. Преди време учредихме едно сдружение инициатива за помирение и аз на пресконференцията казах, че тази 100-годишна Гражданска война е „гореща“ и „студена“, защото днес има „студена“ гражданска война. Може ли на зам.-председателя на Народното събрание да му искат оставката за това, че той доста цинично се произнесе, че Народният съд е едно необходимо и неизбежно военно законодателство – това е цинизъм. И тогава се разгоряха разни разправии в Народното събрание, политиците ровят в тези рани предимно със свои користни цели – трябва да престанат, трябва да има помирение. Има поговорка – на чужд гроб не плачи. Има невинни жертви и от двете страни на барикадата – едните плачат на братската могила на 9 септември, другите плачат на 1 февруари на паметника на жертвите на тоталитаризма. Идеята е, за да има национално единение, трябва да има национално съгласие – а за да има национално съгласие, трябва да има национално помирение. Както стана в Испания с три годишната жестока гражданска война – там има много повече жертви в сравнение с България. Победителят генерал Франко им издигна паметник – Долината на падналите, и изписа имената на всички, загинали за Испания – и комунисти, и франкисти, и какви ли не анархисти. В Гърция също се помириха – тяхната жестока гражданска война 1946 – 1949 г. (също три години). Какво трябва да направим ние? Трябва първо да се поднесат венци независимо къде – или Братска могила, или на НДК, и естествено след това да се поднесат и венци на другите жертви на войната. Това е една добра идея и се надявам президента ген. Румен Радев като държавен глава да я приеме и да се осъществи и септември месец да отбележим края на 100-годишната гражданска война.  ", "date": "2018.04.16", "title": "Акад. Георги Марков: Президентът Радев да започне помирението за Гражданската война преди 100 години"}
{"url": "http://epicenter.bg/article/Sledvashtite--spektakli--v-Siriya-mozhe-i-da-sa-fatalno-tragichni/151919/11/33", "text": "  Повечето коментари по повод ракетните удари в Сирия за „спектакъл”, „режисирана постановка” и други, въздействат като упойка срещу сериозните оценки на проблемите, които те поставиха и очертаващите се прогнози. Не че не е имало „спектъкъл”, но той беше изигран по необходимост за да извади от неудобство и спаси имиджа на американския президент.   Чувството, че светът върви към хаос и непредсказуемост е последствие от неспособността да се овладеят процесите на трансформация на международния световен ред и преминаване от еднополюсна към многополюсна система Освен неспазване на международното право, зачестяването на военните конфликти и ускоряване на надпреварата във въоръжаването, имаме   Замяната на дипломатическите канали с Туитър /Тръмп/ или с микрофон на улицата за да ни съобщят за война /Тереза Мей/, издава обърканост и слабост– комбинация, която ги прави опасни. Особено ако пръстът им е на ядреното копче.   Демонстрираната на 14 април военна сила е   /член 2, т.4 от Устава на ООН/ и носеше риска да отвори врати към неконтролирана и непредсказуема голяма война. Лекотата, с която се погазват елементарни правила е пореден прецедент, който   без да изчаква или се съобразява с някакви доказателства. Същевременно това е ясен знак, че някои кръгове в САЩ не могат да понесат факта на загубеното си преимущество и контрол в региона. „Правото на силата”, а не „Силата на правото” се налагат за четвърти път след Югославия–1999 г., Ирак–2003 г., Либия– 2011 г. Следователно трябва да очакваме, че ще има и 5–ти и 6–ти път, при който ситуацията може да ескалира до световна война.    Усложнената до краен предел обстановка около Сирия  , макар и да увеличава рязко риска за такъв, а е  Търси се  , който бе променен след намесата на Русия, нахлуването на Турция и изместване на Женевския мирен процес от този в Астана и Сочи. За целта се създава ситуация, която   Дилемата пред Москва бе да спаси мира като се остави да бъде уязвена и унизена, включително и с опитите да се заличат постиженията й в антитерористичната борба в Сирия. Всичко това поставя под въпрос досегашния приоритет на САЩ за борба срещу „Ислямска държава”.    Очевидно е, че сме пред  . На Путин в момента не му трябва война и това го прави да изглежда по–слаб. Неговите приоритети се свеждат до изпълнение на вътрешната програма за развитие на страната. Крайната неоконсервативна идеология на определени среди в САЩ обаче, тласкат президента Тръмп към опасни действия. Големите различия между основните играчи правят    Твърденията на някои коментатори и политици, че в случая с ракетните удари от 14 април е  , са много  . Защото проблемите въобще не са отсранени. В САЩ винаги е имало  , които доведоха например до голями грешки в Ирак. Днес военните като че ли са на по–трезви позиции относно Сирия и Русия. Конфликтът между САЩ и Русия на 14. април бе избегнат само защото американските генерали не приеха риска и убедително аргументираха, защо корабите им не са добре защитени, т.е. защо можеше да се стигне до потапяне на американския флот, което щеше да бъде унизително поражение, дискредитиращо американския военен потенциал.    Президентският съветник Болтън намира потвърждение на твърденията си, че руснаците няма да реагират и щели да правят това, което правят винаги – да се оплакват в СС на ООН. Министърът на отбраната Матис обаче, застана зад генералите и зададе въпроса, дали Тръмп ще е готов да приеме евентуално поражение и по–голям конфликт. Според генералите, по–целесъобразна била тактиката да се използва сирийската криза за поставяне на искане за повече финансови средства с довода, че уязвимостта на корабите им не им е позволила да рискуват в случая. Следващия път обаче, руските военни сили щели да бъдат в по–слаби позиции. Сенатор Lindsey Graham и други влиятелни политици вече спекулират с уволнение на генералите, под чието настояване се е наложило ограничаване на ударите и предупреждаване на руската страна за целите на бомбардировките. Неоконсерваторите възнамеряват да издинат на тези високи генерал–щабни позиции военни, които са ориентирани повече към политиката им за агресивни действия.    Реакцията на руската страна беше отговорна и очевидно, че  и по носителите на ракетите и техните местостоянки, към които ден преди атаката се присъедини и Иран,  . Не трябва да се подценяват и противоречията в Москва. Там се чуват вече влиятелни гласове срещу политиката на помиряване със Запада, считана за причина за сегашното положение.  , твърди например президентът на Академията за геополитически проблеми Леонид Ивашов. Далеч по–изолирани бяха въпросите, „ , но това е пример, на какво е разчитала кампанията на САЩ, Великобриатания и Франция.    Положителното е, че както непосредствено преди, така и след ракетните удари, се появиха желания за  между САЩ и Русия:    ▪ Германия, която отказа да се присъедини към удара, макар да даде категорична политическа подкрепа, се очертава като възможен посредник. Президентът и министърът на външните работи обявиха нова дипломатическа инициатива под германско ръководство с „друг формат от държави с възможности в региона”. Ангела Меркел с реал–политиката си, качествата си на медиатор и владеенето на руски език е незаменима в това отношение, за разлика от Макрон. ▪ Въпреки поведението си досега на ястреб, Макрон потвърди две посещения– първото при Тръмп след десетина дни и второто – при Путин след това. Проведе телефонен разговор с Путин преди нападението, като се предполага, че тогава е направено предупреждението за атака и договорено поведението на двете страни. След 14 април заговори за „План за излизане от кризата”, сякаш досега не е имало такъв, което потвърждава извода за целта да се омаловажи постигнатото и САЩ, Франция и Великобритания да влязат решително в ново разпределяне на ролите в региона. ▪ Ердоган разговаря с Тръмп на 11.04 и с Путин на 12.04 и заяви, че въпросът е „как да спрем” това, демонстрирайки амбиция за своя роля в процеса. Проблемът е, че опитите да играе с едната или другата страна в зависимост от интересите си, не го прави подходящ посредник, въпреки демонстрираното желание.   Опасно е, когато   стига до извода, че „Дипломатическо решение за Сирия няма. Силата е средство”, както се изрази наша бивша посланичка.  Когато не можеш да оцениш ситуацията, най–вредното е да се правиш на ястреб.  Дипломатическо решение винаги има. Канали за контакт и разговори оставят както дипломатите, така и разузнавателните служби. Контакти се поддържат и между военните. Впрочем, експерти от двете страни вече споделят за направено предложение на Путин от американска страна за някои отстъпки, на което той все още не е дал отговор. Можем само да гадаем, дали това е оставането на Ассад, ограничаване действията на Иран, подновяването на Женевския процес за сметка на Астана, договорите по разоръжаването или нещо друго.     от стартиралата ескалация на напрежението и нанесените ракетни удари? /Във военно отношение те нямаха наистина никакво значение./   Безцеремонното погазване на международното право неизбежно води до снижаване на доверието в международната общност и увеличаване на непредсказуемостта, т.е., губещи са всички.   На второ място, това е развитието на мирния процес, т.е. перспективите за скорошно политическо уреждане на проблемите в Сирия.   Следващият губещ е Израел, защото доброволно и неизбежно се отдалечава от постигнатото първоначално добро сътрудничество с Русия. Временно губят противниците на президента Тръмп, но там битката тепърва ще се разгаря. Вече се спекулира, какви биха били ответните мерки на Дълбоката държава, след като назрява скандала с 25 000 обвинителни акта, уличаващи политическия елит и нейни представители, застрашени от масови арести. Стремежът на всяка цена да се предизвика Трета световна война и да се отстранят съпротивляващите се на един нов световен ред страни би предизвикало наистина световен катаклизъм или разрушаване на глобалната икономическа и финансова система.    от опита да се спре процеса на нормализиране на обстановката в Сирия?   На първо място, това са  . С измисления е недоказан повод за военни удари те получиха уверение, че е достатъчно да организират поредната провокация, за да мобилизират подръжката на важни западни сили. „Ислямска държава” ще се възползва от създадения хаос за да си върне някои райони и крепости. Много от радикалните терористични организации вече се готвят за разправа с „неверниците”, което означава отново зверства и ликвидиране на християни, йезиди, светски мюсюлмани и др. В някои селища в провинция Африн и сега се назначават бивши бойци от „Ислямска държава” в градските управи, подкрепяни от Турция.   На второ място, това е  , защото ще намери основание да „запази” окупираните от нея територии, които от самото начало масирано се турцизират, извършва се етническо прочистване, а на мястото на кюрдите се заселват семействата на бойи от ислямистките отряди и сирийски бежанци от Турция.    На трето място, но само с краткотрайно, ще е повишаването на рейтинга на президента Тръмп. Той вече е под огъня и на критиките, че е нарушил конституцията, пренебрегвайки Конгреса и международното право, разпореждайки военен удар в друга държава.   ? В провинция Идлиб– последният бастион на терористичните организации, сред които бившата  „ Ал Нусра” има водеща роля. А за притежаваното от нея химическо оръжие отдавна писа в доклад американското военно разузнаване DIA . Какви тълкования ще правят някои български «експерти» в телевизионните си изяви, които днес говорят небивалици и удобно забравят, че под контрола на САЩ беше унищожено химическото оръжие, което Ассад предаде?     През май т.г. американският президент вероятно ще оттегли подписа си от споразумението с Иран. И тогава ще настъпи следващата фаза от операцията срещу Иран. Това, което видяхме до сега беше само увертюрата. Вторият етап ще започне с подновяване на въздушните атаки на Израел срещу обекти и инфраструктури, свързани с иранското военно присъствие в Сирия, които ще прерастнат и в такива по „изследователски центрове” и складове в самия Иран. С нови провокации ще бъде притисната Русия за отслабване на подръжката й за Техеран и Ассад. Бойкотирането на Световното първенство по футбол става напълно възможно.   Заглавието на Вашингтон поуст, но с обратен знак, става реалност: „войната е бавно еволюираща катастрофа”. Дипломацията отново има шанс, но изпусне ли го, светът е обречен.", "date": "2018.04.16", "title": "Следващите „спектакли” в Сирия може и да са фатално–трагични"}
{"url": "http://epicenter.bg/article/Tihomir-Stoychev-sled-udarite-v-Siriya--Imame-li-natsionalna-sigurnost-/151956/11/0", "text": "  Всички медии след 14 април 2018 г. тръбят за мащабен ракетен удар по Сирия, извършен от въоръжените сили на САЩ, Франция и Великобритания, явно резултат от решение, взето на върха на НАТО.  До последния момент Германия също щяла да участва, но се оттеглила. Е, страните от ЕС, най- близки съучастници на САЩ щяха да са три, макар и две да стигат. Иначе всички сме от НАТО! Множество анализи напираха да открият причините, подтикнали „брекзита”. Изглежда основната е, че великата Великобритания за пореден път иска да е неподвластна на международен контрол. Да, но за това, някога, българите и други източноевропейци сме плащали със загуба на национална идентичност и свобода. А великата Британия е печелила излаз до далечни земи, морета, поле за инвестиции и печалби. Всъщност и днес розовите спомени от колониалните времена вероятно витаят в сънищата на играчи от други водещи държави. Според Франс-прес и Ройтерс военната операция (удар) е отговор на предполагаема химическа атака, извършена от сирийските сили за сигурност срещу цели в град Дума от 4 април т.г. Американския президент Тръмп заяви, че ударите ще продължат „колкото трябва”, докато Сирия не се откаже да използва химическо оръжие. По-късно Меркел заяви, че официален Берлин „подкрепя необходимата и съразмерна интервенция в Сирия”. Дали е питала германците? А през 30- те и 40- те на ХХ век кой и за какво ги питаше? Според турската информационна агенция „Анадол” официална Анкара приветства нанесените удари по сирийска територия и определя реакцията като „проява на съвестта на човечеството”, макар сама да е отказала да участва в атаките на западната коалиция и не е предоставила въздушно пространство за атакуващите. Ами Турция си има собствен интереси, които не само не се опитва да замаскира, когато са в противоречие с чуждите, но и силово ги налага.  Особено в сирийския конфликт. Иначе за по-мащабните измерения на националните турски интереси вижте \"Стратегическата дълбочина\"  на А. Давутоглу, бивш външен министър и премиер на южната ни съседка. Това, че остава сега скрит от публичното пространство съвсем не означава, че въпросната доктрина е свалена от дневен ред. А от нея под маската на съвременните национални интереси по-предпазливите съзират неосманизъм, пантюркизъм, воля за доминиране в целия свят на исляма и неговото използване като инструмент за политика. Сирийският бригаден генерал Али Майхуб обяви, че от обединените сили на атакуващите са били изстреляни 110 ракети, повечето свалени от сирийското ПВО. Една от ударените цели е научно-изследователският център „Базе”. Генералът декларира неотклонната воля на сирийското правителство да продължи войната до пълно унищожаване на въоръжените терористи на своя земя. За 103 изстрела срещу сирийски цели и 71 прихванати крилати ракети от силите на сирийската ПВО съобщи на брифинг в руското Министерство на отбраната началникът на ГОУ на ГЩ на РФ генерал- полковник Сергей Руцкой. Според него сред изстреляните боеприпаси срещу Сирия са били ракети с морско базиране, сред които „Томахоук”, управляеми авиобомби GBU- 38, самолетни ракети „въздух- земя” и др. От британските самолети „Торнадо” са били изстреляни 8 ракети Scalp EG. Успешно противопоставилите се на атаките сирийски ПВО са въоръжени с ПВК от съветско време С- 125, С- 200, „Бук”, „Квадрат” и „Оса”. Добре е да бъдат питани политическият ни и управленски елити  защо нарязахме същите тези оръжия, подарявахме други да ги  продават и режат, а днес се оказваме беззащитни? Генералът обяви, че в зоната на разположените на сирийска територия руски военни съединения чужди крилати ракети не са преминавали, докато руските сили на ПВО, разположени на Хмеймим и Тартус през цялото време са наблюдавали и държали прихванати всички използвани за атаката средства. При това беше обявено, че независимо от заявленията за участие на френски въоръжени сили, руските средства не са фиксирали френска авиация. Като цитира Ройтерс БТА заяви, че Корбин, лидерът на лейбъристите във Великобритания, е обвинил Тереза Мей, че се е подвела по американския президент Тръмп  вместо да  иска съгласие от правителството. Тереза Мей определи решението за участие на Великобритания в организираните удари срещу Сирия като особено трудно, но заяви, че то е взето от нея съобразно националните интереси, налагащи да не се позволява на сирийските власти да имат и употребяват химически оръжия. Тя заяви, че според британското разузнаване сирийският режим е отговорен за последната химическа така, предизвикали смъртта на невинни хора. Иранският върховен лидер аятолах Али Хаменей определи Тръмп, Макрон и Мей като престъпници. Военният министър на България и вицепремиер Красимир Каракачанов заяви, че не вижда непосредствена заплаха за нашата национална сигурност. Но от неговите думи стана ясно, че никой не е питал България за тези определени от българския военен министър като превантивни удари. Иначе като тревожни определи съществуването на Ислямска държава, химическите оръжие и евентуална мигрантска вълна, за каквато обаче нямало прогнози. Според вицепремиера и военен министър не се налага въоръжените сили да бъдат привеждани в специална степен на готовност. Дали така мислят в Служба „Военна информация”, в ДАНС, в Държавна агенция разузнаване?  Ами в Секретариатът на Съвета за сигурност при Министерския съвет? Какво ли е мнението на армията и МВР - дали  ще се справят, ако една нова и неконтролирана вълна от  мигранти потече отново към нас? Председателят на Центъра за балкански и черноморски изследвания Алекс Алексиев посочи, че в последните седмици режимът на Асад в Сирия е употребил три пъти отровното вещество хлорин, докато в годините общо са били изброени 213 (двеста и тринадесет) подобни атаки с използване на отровни химически вещества.  Според него Русия не е предупредена от атакуващите предварително, а препоръката му към България е да се солидаризира с Франция и Великобритания, което и като член на НАТО била длъжна да направи.  Алексиев изрази мнение, че САЩ и неговите съюзници засега няма да нанасят повече удари. Да, ама Тръмп каза: докато трябва. Българският преводач от сирийски произход Мажд Алгафари също изрази мнение, че САЩ и съюзниците им няма да нанасят повече удари, а проведената атака окачестви като многопластова, една от чиито цели била тестване издръжливостта на Русия и Путин. Прогнозите за конфликта на преводача са да остане дългосрочен. От пресслужбата на българското правителство обявиха, че министър-председателят Бойко Борисов ще проведе заседание с вицепремиерите Красимир Каракачанов и Екатерина Захариева. Според бившия външен министър Ивайло Калфин конфликтът в Сирия ще се задълбочава, защото има стари корени, а САЩ отдавна целят смяната на Башар Асад. Опитите за силово сваляне на правителства по принцип той определи като единствено водещи до нестабилност и износ на тероризъм. Според него позицията на България следва да бъде твърдо против употребата на военна сила. Върховният представител на ЕС по външна политика и сигурност Федерика Могерини призова всички страни в конфликта, особено подкрепящите режима в Дамаск и неговите съюзници, да въведат незабавно прекратяване на огъня, като осигурят коридори за лекари и медицинска евакуация. Според БТА ЕС бил уведомен за целенасочените удари на САЩ, Франция и Великобритания с цел предотвратяване на нови случаи на използване на химически вещества от сирийския режим. България още ли е член на същия ЕС? И ако да, равнопоставена ли е в партньорските отношения? Или е само боксова круша, територия, на която се назначават и поддържат отвън удобни за чуждите интереси субекти? Вицепремиерът и външен министър Екатерина Захариева заяви, че България е била уведомена за готвената атака срещу Сирия, която тя определи като „еднократна военна операция за прекратяване на незаконни действия”. Тя изрази загриженост за възможната ескалация на конфликта и призовава всички страни в него, особено сирийския режим, да прекратят всякакви действия, нарушаващи международното  хуманитарно право .  Дали госпожата с капацитет да носи две толкова високи длъжности съзнава какво се случва? И каква ще бъде отговорността на онзи, който подбира и назначава своите кадри по трасетата на магистралите? Генералният секретар на ООН Антонио Гутериш пропусна осъждане на акта, но напомни за необходимостта от съобразяване с Устава на Организацията и международното право, когато се взимат решения и предприемат действия, касаещи мира и сигурността.  Като припомни, че Съветът за сигурност на ООН носи отговорност за съблюдаване на мира и сигурността, той призова за въздържане от действия, които може да способстват за ескалиране на обстановката в Сирия. Припомни, че този орган не е успял да постигне съгласуваност по отношение на механизмите за обективно разследване на атаките с химическо оръжие, за което е обвиняван режимът на Башар Асад в Сирия. Една скоба, но и ние имаме Съвети за сигурност- на няколко места! И служби! През нощта в петък срещу събота американският президент Доналд Тръмп даде заповед за удари по територията на Сирия в отговор на предполагаемо използване на химическо оръжие от правителствените сирийски сили. По-късно на брифинг председателят на Комитета на началниците на щабове Джозеф Данфорд обяви, че са нанесени удари по три обекта в района на Дамаск и Хомс, свързвани със сирийската програма за химически оръжия . На сайта на правителството на Франция бе публикуван доклад, съставен на основа на разсекретени донесения на френските секретни служби. На пет и половина страници са описани три случая от 7 април т.г., за които се твърди, че сирийските въоръжени сили са използвали вещества, съдържащи хлор, в резултат на което в сирийския град Дума са потърсили спешна медицинска помощ около 100 души мирни граждани. Говори се и за минимум 40, които може да са загинали в резултат на химическите атаки. Руският президент окачестви ракетният удар по Сирия, извършен от трите страни - партньори „акт на агресия против суверенна държава”. Той обвини САЩ, че по този начин задълбочават хуманитарната катастрофа в Сирия и поощряват тамошните терористи. На официалния сайт на Кремъл бе обявено, че Русия свиква екстрено заседание на СС на ООН заради ескалиране на ситуацията в Сирия, която може да има разрушително въздействие върху цялата система на международни отношения. Като бе изразена надежда, че историята ще даде оценка всекиму, беше посочена тежката отговорност на Вашингтон за кървавите разправи в Югославия, Ирак и Либия. Преди атаката Д. Тръмп обвини Русия и Иран като отговорни за подкрепа на режима на Башар Асад. За извънредно заседание на СС на ООН настоя и ръководителят на временната комисия по защита на суверенитета в Съвета на Руската Федерация и член на комитета по международните отношения Андрей Климов. Той призова международната общност да се събуди от летаргичния си сън, като заяви силно и ясно своята позиция. Атаката срещу Сирия от нощта на 13/14 април нарече „действия на банда международни престъпници” против Устава на ООН. Абе, на някои дори Парламентите им работят! Посланикът на САЩ в Русия Джон Хантсман противно на по-раншно официално съобщение на Пентагона заяви, че Русия е била уведомена за взетото решение да бъде атакувана  Сирия с цел ограничаване на рисковете за мирното население и руските сили. Посланикът отрече атаките да целят конфликт между свръх - държави, а защита на принципите да не се използва химическо оръжие никога и никъде . Според различни информационни агенции Египет, Ирак и Ливан са изразили загриженост от случващото се. Иракското външно министерство е заявило, че ударите по военни цели в Сирия от САЩ, Великобритания и Франция може да подпомогнат засилването на тероризма в региона.   Ливанският президент Мишел Аун е осъдил нанесените удари върху сирийска територия, като е заявил, че този акт най- малко допринася за политическо уреждане на кризата. А сега някои констатации и въпроси! Всичко това очертава ескалирането на един продължителен, тежък и опасен за международната сигурност конфликт, в който са въвлечени много страни и коалиции. За динамиката на който и последния развой българското общество, по вина на поредните управляващи, е държано в неведение. Ако е истина, че на ниво ЕС е взимано решение да бъде ударена Сирия не е ясно по каква причина правителството е запазило в тайна този факт?  Ако сега сме притиснати да подкрепим действията на поне две европейски страни - членки, и в последния момент отказала се трета, а не сме били своевременно уведомени за водените между тях и САЩ преговори и подготовка, защо поемаме отговорността заради тях? Ако Тереза Мей е посрещана с овации, когато заявява, че нейните решения са съобразени изцяло с националните интереси на Великобритания, как нейното поведение кореспондира с националните интереси на останалите членове на ЕС? Ако според Конституцията България е парламентарна Република, кое налага непрекъснатото ограничаване на собствения ни суверенитет, обявен в този основен акт за основен елемент от жизнено важните интереси, свързани със сигурността? Ако опозиционните политически сили не са знаели за случващото се, значи ли че в постоянните комисии на Народното събрание въпросът не е обсъждан? Ако президентът е един от тримата в страната, които наред с премиер и председател на Народното събрание получават в равен обем информация от  службите от системата за сигурност, как ще бъде обяснена липсата на изпреварваща реакция и изработване на национално отговорна позиция? Защо главнокомандващият не свиква КСНС извънредно? Как след приемане на Стратегии за националната сигурност и съответни закони се оказва, че системата за сигурност на страната не съществува? Или е поставена в услуга на чужди на собствените национални интереси? Защо никой отговорен за функционирането на Съветите по сигурността при Президента и Министерския съвет не са се занимали с въпроса и не са изразили отношение? Сигурно има и други… Едно остава ясно от всичко написано. В международните отношения окончателно е загубила право да участва пълноценно. Множеството съществуващи конфликти очертават нова геополитическа подредба. За ролята на участници по право претендират водещи световни сили, които са доказали, че също толкова лесно заемат ролята на медиатори. Колкото и да са виновни за същите конфликти, които искат за управляват и претендират да разрешават. По доказана историческа традиция - в своя изгода. А по същата тази традиция България късно се сеща, че отново е губеща.", "date": "2018.04.16", "title": "Тихомир Стойчев след ударите в Сирия: Имаме ли национална сигурност? Защо не ни уведомиха?"}
{"url": "http://epicenter.bg/article/Prezidentat-Radev--Vreme-e-da-vklyuchim-prozhektorite--Da-osvetlim-protsesite-v-darzhavata--/151967/11/0", "text": "Уважаеми професор Статев, Уважаеми организатори, участници и гости на този форум, Ваши Превъзходителства, Уважаеми преподаватели, Скъпи студенти,  Първо искам да благодаря за поканата да бъда гост на Университета за национално и световно стопанство – най-голямото, най-старото и авторитетно висше икономическо училище в Югоизточна Европа. Искам да поздравя организаторите за вашата амбиция да предизвикате дебат за настоящето и бъдещето на българската икономика, за социално-икономическото развитие на България. Вие, професионалистите в тази област, знаете най-добре колко трудно е в динамично време да се разработват дългосрочни стратегии. Но   Защото те ще реализират идеите и те ще носят последствията от тези идеи. Затова още веднъж поздравления за тази прекрасна инициатива. Когато говорим за икономика, трябва да помним, че тя е неразривно свързана с политиката. Защото   Не трябва да забравяме също така, че икономиката, нейният успех, успехът на всяка една политика се измерва с ползите, които тази политика носи за обществото.  За да бъде успешна една такава политика, трябва да сме наясно с няколко неща.  И така, първият много важен въпрос:   А той е важен, защото той е отправната точка на нашите амбиции. Не по-малко важни са и критериите за сравнение и оценка спрямо собственото ни минало в регионален и европейски формат спрямо световните тенденции за развитие на конкурентоспособна икономика и проспериращо общество.  Законодателството се хармонизира с европейското в редица области.  В същото време обаче, при същите тези успехи, България заема все по-устойчиво челните места в класациите по смъртност, по миграция на младо и трудоспособно население, по обезлюдяване на цели региони.  Можем много да разсъждаваме   Можем, разбира се, да ги търсим във всички посоки. Да речем, във варварския начин на приватизация, в унищожението на нашето селско стопанство; в наложилата се с годините структура на нашата икономика, чийто основен дял заемат сектори с ниска добавена стойност и ниско заплащане на труда. Също така в дела на сивата икономика, която спъва лоялната конкуренция, а може би с липсата на стратегически инвеститори и порочния стремеж да ги привличаме с евтина работна ръка и с ниски данъци, със социален дъмпинг. Може би в отчайващо ниската, на фона на останалите държави-членки на Европейския съюз, производителност на труда, цена на труда, конкурентоспособност, чийто ефект се засилва допълнително от липсата на достатъчно инвестиции в научноизследователска и развойна дейност и в несъстоялата се важна реформа в областта на образованието.  Може би в използването на държавния бюджет като инструмент за потушаване на социални недоволства и протести. Може би в несъстоялата се финансова децентрализация на общините, без която става ясно, че няма как да се разгърне инициативата и гражданската активност на местно ниво.  Можем да продължаваме много. Но аз мисля, че и това е достатъчно и всичко изброено дотук всъщност е   Днес отбелязваме Деня на Конституцията и ви поздравявам с този светъл ден. Това е голямото държавно начало на новоосвободеното Княжество България. Наследник на старата Търновска конституция, днешната Конституция на Република България въвежда и отстоява важни идеи и принципи на демокрацията и на отговорното управление.   Без тях няма как да имаме нужната среда, в която да се развива успешна икономика.  Искрено желая да имаме силен и успешен парламент. Но когато имаме много чести и понякога дори   Всичко това въздейства негативно на бизнес средата. Да погледнем и законодателния процес. Стана практика вече в преходните и заключителни разпоредби да се предлагат важни изменения в други закони, несвързани пряко с темата на законодателната инициатива. Все по-често между две четения се предлагат промени, и то съществени промени, а по този начин се избягва от обществения дебат, от общественото обсъждане и от оценката за въздействие. Смятам, че тежестта на общественото обсъждане трябва да бъде изнесена в началото на законодателния процес и изискванията на Закона за нормативните актове. Трябва да се прилагат не само за предложенията на Министерския съвет, а и за предложенията на народните представители. Също така сме свидетели как важни законопроекти, които са всъщност част от управленската програма на правителството, се внасят от народни представители – да речем Законът за концесиите. Такъв подход оставя съмнение за бягство от отговорност. Друг проблем за бизнес средата в България това е   И тук можем да дадем примери: когато на заседание на Министерски съвет се взема решение за харчене на огромен обществен ресурс – на бюджетен излишък, и то милиарден, за половин час без ясни критерии и дебат; когато едни и същи фирми печелят последователно многомилионни обществени поръчки за водни цикли и магистрали, служебно, т. е. всички останали отпадат по документи, да речем, от десет фирми остава една; когато продължава да се влага упорито огромен обществен ресурс в една, според мен, дълбоко несправедлива програма за саниране, която стартира с необосновано високи цени в нарушение на закони, както отчете и докладът на Сметната палата, без механизми за обществен контрол, без задълбочен реален анализ за ефективност и безопасност, без алтернативни разчети за финансова и екологична ефективност, ако същите средства биха се вложили в други неща, да речем в битова газификация или пък в съвременни високотехнологични енергийни програми. Има ли разчети, колко повече домакинства, колко повече обществени организации, малки и средни предприятия биха се възползвали от такива програми и дали те няма да бъдат по-справедливи. Друг пример. Когато  На този фон   Може да речем да си поставим за   Имаше такива издигнати цели – да достигнем 60% от средното европейско равнище, даже 70. Спомням си, че Естония си беше поставила за цел да стане най-богатата европейска държава и в момента е някъде около средата. Какви критерии да използваме, за да измерим тази цел, и какво означава да бъдем богати? Според мен крайната цел е важна. Но не по-малко важен е механизмът, по който ще я достигнем, а това определено е   Аз не съм икономист и изобщо не смея да давам някакви съвети, рецепти как точно да постигнем тези цели, как точно да разгърнем този механизъм. Но си мисля, че думите на един велик писател, философ и хуманист, предсмъртните му думи ще бъдат особено актуални за строителите на съвременна и бъдеща България. Има ли сред вас възпитаници на немски гимназии? Добре, тогава трябва да ви е ясно на кого са думите „Licht, mehr Licht“. Добре, ще помогна малко, Йохан Волфганг Гьоте: „Светлина, повече светлина“. Защото, според мен,   Други хора наоколо прокарват пътища и магистрали. Но нещо бъркат пропорциите и след тях остават веднага дупки, защото е тъмно. Не се знае кои са реалните собственици, реалните строители, реалната стойност на обекта и какво точно и на кого се плаща, защото е тъмно. Медиите не казват истината, защото не могат да я видят в тъмното или защото не искат да я видят. Но едно е ясно.   Да има прозрачност на собственост, на управленски решения, на харчене на публичен ресурс. Да има ясно установени правила, които да важат за всички.  Когато изискваме и установим ясни и прозрачни правила и демократични принципи, когато върнем доверието в държавата и държавността, то тогава абсолютно съм сигурен, че инициативата и предприемчивостта на българина много бързо ще доведат до желаните икономически резултати. Така разбирам основната роля на държавата, а и участието на всеки един от нас. Трябва да осъзнаем, че сега, повече от всякога, е необходима непримиримост към произвола и престъпленията и активна гражданска позиция. Как ще се реализира това, определено вече времето показва, че   От вас зависи бъдещето и ваша е отговорността за него.  И ще ви споделя моите виждания за образованието. Приветствам всяка политика и решения, които водят до повече средства за образование. Но само с повишаване на учителски заплати и ремонт на училищна инфраструктура няма да постигнем качественото образование, от което се нуждаем. А то трябва да бъде конкурентоспособно. В някои държави например вече изучават информационни технологии, програмирани в детските градини. Как нашите деца ще се конкурират с тези деца след 15-20 години. Искам да дам и един малко по-страничен поглед към образователната система. Извънучилищните форми на образование, които могат и трябва да ангажират обществени организации, родители, държава. През февруари, по време на посещението си в Ереван, разгледах Центъра за креативни технологии ТУМО, създаден по обществена и частна инициатива, но с огромната подкрепа на държавата. За мен това беше смесица от емоции. Възхищение от размаха на мисълта и действията на домакините и смущение при сравнение с това, което правим ние тук. Представете си една огромна красива сграда със зали, пълни с последно поколение компютърни станции. Не казвам компютри, а компютърни станции, с киносалони, със звукозаписни студиа. И деца, стотици деца, които видях този ден, организирани в групи и проекти от млади ентусиазирани инструктори. Всеки ден след училище и в почивните дни хиляди деца преминават през този център, доброволно и безплатно. Каква е разликата с училище. Тези скъпи компютърни съвременни станции със съвременен, последно поколение, лицензионен софтуер, какъвто няма в училище. Тези прекрасни млади инструктори, високоподготвени в своята област, каквито няма в училище. Тези проекти, специално разработени, и програми, с които децата усвояват важни компетенции в най-различни области, примерно програмиране, моделиране, компютърна графика, анимации, дизайн, фотография, режисура и т.н., каквито професионално не могат да се изучават в училище, и с тези компетенции тези деца стават абсолютно конкурентоспособни на световния пазар. И още нещо важно – част от инструкторите бяха млади арменци, които се връщат периодично от Силиконовата долина, от Холивуд, от Гугъл, от други световни корпорации, и с огромно удоволствие споделят знанията си и опита си с тези деца, на възраст от 12 до 18 години. Такива центрове се изграждаха вече и в други арменски градове. В момента се изграждат и в Париж, Москва, Дубай, Бейрут. Да се изградят подобни центрове във всеки по-голям български град, няма да струва много. Но ние даваме, както вече споменах, милиарди за саниране. Не упреквам никого. Това е извънучилищна форма. Но  Няколко думи за висшето образование. И ще ви споделя моя опит от два различни модела, през които съм преминал. Първият, това е Военновъздушното училище и Военна академия „Раковски“. Как да ви кажа, въпреки изключително натоварените програми, по време на семестъра можеш да си позволиш и по-лек режим. Важно е обаче, когато дойде сесията, да имаш конспекта с всички въпроси. Да вземеш всички лекции, всички записки, всички учебници, да се затвориш, да изчетеш всичко, да го запомниш, да го възпроизведеш без грешка на изпита. Ставаш отличник. Може би ви звучи познато. Не знам как е в момента при вас. Другият модел. След това заминах за Air War Cоllege – Стратегическата академия на Военновъздушните сили на САЩ. Още в началото, за да си направя живота по-лесен, да се ориентирам в обстановката, поисках конспектите за изпитите. Оказа се, че не можем нещо да си уточним понятията. Не могат да разберат за какво говоря. Пак обяснявам, пак не можем да се разберем. Оказа се, че няма нито конспекти, нито сесии, нито изпити, но има друго нещо. Всички теми, лекции, занятия са уточнени за година напред с абсолютна точност. Всички материали за четене са раздадени. Всяка вечер трябва да ги четеш. Налага ти се около 100 стр. по тема, която е утре. На следващия ден сутринта в аулата пристига изтъкнат лектор – министър, учен, генерал, собственик на банка или на голяма корпорация, изтъкнат журналист, общественик и т.н., който обръща с главата надолу всичко това, което си изчел. След това се разпадаме по семинари, затваряме се в семинарите, поне четири часа пълен анализ и дискусии на това, което е преминато. В същото време двама преподаватели са постоянно с нас и провокират с въпроси и регистрират всеки час, всяка минута за всеки един. Участие, активност, формулиране, отстояване и налагане на тези, лидерство. Между другото текат програми с есета и си принуден да пишеш непрекъснато есета с различен обем, по различни теми, с различни срокове за предаване. Второ закъснение и напускаш. Една изключително конкурентна среда, много напрегната, в която трябва на базата на знанията да формираш, отстояваш своите тези, своите виждания. Конкурентна казах, защото само на първите 20 се издава отлична диплома и това е абсолютна гаранция за бляскава кариера във военновъздушните сили или държавната администрация на САЩ. И  Абсолютно съм убеден, че нашата система за висше образование, и не само тя разбира се, трябва, освен да предлага необходимите знания, но и да възпитава личности и лидери с необходимите компетенции за предизвикателствата на бъдещето. А бъдещето принадлежи на тези, които успеят да изградят ефективна система, която да им позволи да добиват първи необходимата информация, да трансформират информацията в знание и да прилагат това знание преди своите опоненти. Явно така е устроен и така работи светът.   И с това ще завърша. Ще ви дам пример за информацията. През последните години два пъти посетих Държавата Израел. Първия път, преди три години, бях по покана на техния командващ на военновъздушните сили и видях система за придобиване и анализ на информация за обекти. Посещението включваше и запознаване с базата за безпилотни летателни апарати – 6 ескадрили, но не с играчки, огромни самолети с 15 метра размах, със съвременна разузнавателна апаратура на борда в широк електрооптичен спектър, които общо летяха над тази малка държава 250 часа в денонощие всеки ден,  пълна информация не само за неподвижните, но и за всички обекти, включително хора, които са обект, интерес за сигурността на обществото. А тази информация се ползва и за стопански и екологични нужди. Втория път, миналия месец, имах възможност да се запозная със система за придобиване и анализ на информация за процеси в областта на икономиката, на банковото дело, на енергетиката, на киберсигурността. Това стана в т. нар. CyberCity, създаден по инициатива на премиера Нетаняху и обединил в себе си интересите и капацитета на държавата, на бизнеса, на образованието и науката. Между другото, когато се срещнахме с Нетаняху, той започна срещата с интересен слайд. Показа ми топ 10 на най-мощните световни компании – 2006 и 2016 г. През 2006 г. 7 компании от водещите бяха в областта на енергетиката и само една в областта на информационните технологии. През 2016 г. същите цифри, само че обратно - абсолютна доминация на корпорациите в областта на информационните технологии и Израел участваше активно в тях. Вие съответно може да си направите справка за България и да анализирате сами за себе си резултатите. Те са интересни. Та за CyberCity. Външно прилича на български техно парк, ама не съвсем. Вътре работят млади хора – инженери, учени, експерти в IT, финансовия сектор, анализатори, студенти, защото е изграден до университета. Един от центровете, който посетихме, беше за енергетиката. Но преди това да ви кажа, че в CyberCity постъпва огромно количество информация от цял свят. Обработва се по специални критерии. Неутрализират се кибератаки и, много важно, формулират се печеливши стратегии за управление и за защита. Та в залата за енергетиката – един огромен екран, дежурен екип. На този екран на сателитна карта са показани в реално време всички електроцентрали, енергопреносната мрежа, електроразпределителните центрове, по-големите консуматори. И в реално време се следи не просто физическото състояние на цялата енергийна система, но какви кибератаки се извършват в момента по нея и как върви тяхната неутрализация. Влязохме и в друг център. Една голяма електронна карта на света, където в интересни диаграми се представяше информация за хода на кибератаки в реално време по целия свят и други интересни процеси. Запитах се защо му е на малък Израел да следи обстановката и да има информация от Хонконг, през Париж, до Сиатъл. Логичният отговор е защото Израел развива експортноориентирана икономика и съвместни предприятия с много държави и затова е важно да знае обстановката в регионите и тези държави. За мен обаче истинският отговор е следният:  Пожелавам ви високи амбиции – лични и за България. И много сили и вяра да ги осъществите. На добър час!", "date": "2018.04.16", "title": "Радев пред УНСС: Да включим прожекторите! Да осветлим процесите в държавата! (пълен текст)"}
{"url": "http://epicenter.bg/article/Prof--Ivo-Hristov-za-udarite-v-Siriya--/151971/11/0", "text": "Атракция, която устройва всички. Така депутатът от \"БСП за България\" проф. Иво Христов коментира по БНТ ударите в Сирия. Много от говорителите по темата с ударите над Сирия, не са запознати със ставащото на терен, смята той. Уж целите бяха химически обекти, а бяха бомбардирани летища, подчерта анализаторът. Битката между президента Тръмп и \"дълбоката държава\" продължава, смята проф. Христов. Според него такъв удар устройвал и Русия, защото не били засегнати нейни обекти. Дори и Сирия може да бъде доволна, защото под ударите на САЩ, президентът Асад се е разправил с анклава на опозицията в град Гута, подчертава Иво Христов. \"На пръв поглед удар, който е в противоречие с всякакви принципи на международното право. Но т.нар. „международно право“ отдавна няма и стойността на хартията, на която е написано. Всички знаят римския принцип Vae Victis - „Горко на победените“, каза проф. Иво Христов. Великите сили се \"калибрират\" за Трета световна война, заяви още той в националния ефир. И прогнозира, че предстои светът да стане свидетел на нов световен сблъсък до 2030 година. Според Христов е трудно да се предвиди какво ще последва след ударите на САЩ, Великобритания и Франция над Сирия. Той обаче направи паралел на настоящите събития със събитията от преди началото на Първата световна война - тогава великите сили са се \"калибрирали\" преди началото на конфликт. Сблъсъците преди войната групирали държавите в съюзи.", "date": "2018.04.16", "title": "Проф. Иво Христов за ударите в Сирия: Видяхме атракция, която устройва всички!"}
{"url": "http://epicenter.bg/article/Bezrabotnite-namalyavat-s-15-hil--ot-nachaloto-na-godinata/151953/4/0", "text": "От началото на годината до момента броят на безработните, регистрирани в бюрата по труда, е намалял с над 15 хил., като през март те наброяват 221 600 лица. Спрямо февруари регистрираните безработни са с 9 011 души по-малко, а спрямо година по-рано – с 40 171, съобщава Агенцията по заетостта. Данните сочат устойчива тенденция за намаляване на безработицата, като през март регистрираното равнище в страната продължава да намалява и достига 6,8% .    Новорегистрираните безработни през месеца са 21 741, като в тази група младежите заемат дял от 24%, лицата над 50 г. – 27%, самоопределилите се като роми са 13%, а лицата с увреждания – близо 5%. В резултат на дейността на трудовите посредници над 5 500 безработни са активирани да ползват предлаганите услуги от Агенцията по заетостта. Спрямо месец по-рано прави впечатление нарастването с над 50% на регистриралите се неактивни, чийто брой достига 1 304 лица. Обявените свободни работни места от реалната икономика през март са 23 131, бележат данните на Агенцията по заетостта, а сравнението с месец по-рано показва съществен ръст от близо 45% в потребностите от работна сила. Данните говорят за явно оживление на трудовия пазар, като традиционно над 80% от местата са обявени от частния сектор. Най-много са работните места в сферата на: Хотелиерството и ресторантьорството – 5 449 или 23% от заявените; Преработващата промишленост - 4 746 или 20% от заявените; Търговията - 3 692 или 16% от заявените. Най-търсените групи професии през март обхващат работещите в сферата на персоналните услуги, продавачите, работниците в добивната и преработваща промишленост, работниците по събиране на отпадъци, работниците в селското стопанство, водачите на МПС и подвижни съоръжения, операторите на стационарни машини и съоръжения и др.  ", "date": "2018.04.16", "title": "Безработните намаляват с 15 хил. от началото на годината"}
{"url": "http://epicenter.bg/article/Goranov--Nyama-sakrashteniya-v-NAP--samo-prestrukturirane/151978/4/0", "text": "Ще има преструктуриране, а не съкращения в щаба на НАП, заяви на събитие днес министърът на финансите Владислав Горанов по повод новината, че Националната агенция по приходите ще съкрати 250 служители, закривайки отделите \"Оперативни проверки\".   Функцията на \"Оперативни проверки\" се закрива като структура и дейността ѝ ще премине към звено \"Фискален контрол\". Всеки достоен и добро образован български кандидат може да кандидатства в приходната администрация, ако отговаря за изискванията на работа в нея, коментира той.   \"В този смисъл не виждам никакъв драматизъм. Това е управленското решение на ръководството на НАП, което не крия, че подкрепям\", заяви финансовият министър. \"Инициативата дойде от тях, тя беше консултирана с мен и аз я подкрепям\".   Голяма част от служителите, които в момента работят в НАП и основателно се притесняват за своето бъдеще, не са постъпили в приходната агенция чрез надлежни конкурси, които ще бъдат организирани в момента, допълни Горанов. \"Това е шанс за тях да докажат нивото, на което трябва да отговарят за работа в НАП\".   \"Всички служители, които са работили в \"Оперативни проверки\", могат да кандидатстват, ако отговарят на критериите за работа във \"Фискален контрол\", подчерта отново той, като броят на служителите на отдела ще бъде увеличен с 256 бройки. Държавата няма никаква полза да отслабва, а напротив – целта ѝ е да усилва капацитета на приходната агенция и да контролира изпълнението на бюджета, коментира Горанов.   Припомняме, че в петък стана ясно за закриването на отделите „Оперативни проверки“ в териториалните структури на НАП, докато договорите на всички служители от това звено ще бъдат прекратени от 1 май 2018 г. Според синдикатите уволнените служители ще бъдат поне 300.   Говорителят на НАП Росен Бъчваров коментира днес, че причините за сериозните съкращения в агенцията се крият в доста сериозен корупционен риск, но в същото време и в добрата възможност за подобрение и в момента другото звено, което извършва проверки.  ", "date": "2018.04.16", "title": "Горанов: Няма съкращения в НАП, само преструктуриране"}
{"url": "http://epicenter.bg/article/Mikrobus-s-12-detsa-se-preobarna-na-patya-Sofiya---Varna/151907/3/0", "text": "Микробус с 12 деца се преобърна снощи на главния път София - Варна в района на военния завод в Лясковец, съобщи БНР.  Бусът е бил блъснат странично от лека автомобил, управляван от 20-годишен мъж от Горна Оряховица.  Децата са били извадени от автобуса и откарани в „Спешна помощ“ Горна Оряховица. Всички са били с охлузни рани, оказана им е медицинска помощ и са освободени за домашно лечение, съобщиха от полицията във Велико Търново.  Алкохолните проби на двамата водачи, взети с дрегер, са отрицателни.", "date": "2018.04.16", "title": "Микробус с 12 деца се преобърна на пътя София - Варна"}
{"url": "http://epicenter.bg/article/Koshuta-predizvika-tezhka-katastrofa-s-edna-zhertva/151937/3/0", "text": "21-годишен мъж е загинал при катастрофа на главен път Добрич – Варна, съобщиха от полицията.   На 14 април около 01.25 часа е получено съобщение за възникнало пътнотранспортно произшествие на главен път Добрич – Варна в района на село Стожер. На място е установено, че лек автомобил „БМВ” с английска регистрация удря внезапно излязла на пътното платно кошута. Вследствие на удара водачът губи контрол над автомобила и се удря последователно в крайпътни дървета.   На място загива водача на автомобила 21-годишен мъж от град Генерал Тошево. Возещата се в автомобила С.М. (16 г.) от град Генерал Тошево е настанена в МБАЛ - Добрич с травма на главата, контузия на бял дроб, фрактура на долен крайник, без опасност за живота. По случая е образувано досъдебно производство.", "date": "2018.04.16", "title": "Кошута предизвика тежка катастрофа, младеж загина на място"}
{"url": "http://epicenter.bg/article/Aktsiya--quot-Skorost-quot--zapochva-po-patishtata-v-tsyalata-strana-/151939/3/0", "text": "Акция \"Скорост\" започва по пътищата в цялата страна. Операцията е под егидата на ТИСПОЛ - европейската мрежа на службите на пътна полиция. Целта е намаляване на катастрофите, предизвикани от бързото шофиране, съобщи bTV.  Пътни полицаи и технически устройства ще има по магистралите, както и по първокласните и третокласни пътища. Операцията е планирана и не е свързана със зачестилите в последните дни тежки пътни инциденти.  Според властите у нас има тенденция за увеличаване на шофирането с несъобразена скорост.  Щом се стъмни, столичните пътни полицаи включват камерата. Дават толеранс от 20 км.  Камерата се поставя на високоскоростните булеварди в столицата и всяка минута заснема по един нарушител. Всяка нощ е на различно място – на „Цариградско шосе”, Околовръстното или бул. „България”, където се организират и гонки.   Скоро КАТ ще се снабди и с още камери, които ще следят за високи скорости и в кварталните улици.  „Досега нямаше възможност да разполагаме камерите заради колата, но тази камера на тротоара я качваме и осъществява контрол”, посочва служител на столичния КАТ.  Когато шофьорите видят поставянето на камерата веднага си съобщават, че на това място има техника. Скоро камерата ще снима и нарушения в бус лентите.  Операцията ще приключи в неделя 22 април.", "date": "2018.04.16", "title": "Акция \"Скорост\" започва по пътищата в цялата страна "}
{"url": "http://epicenter.bg/article/Sotir-Tsatsarov--Okonchatelnoto-reshenie--shte-e-tova-na-ekspertite/151945/3/0", "text": "Прокуратурата ще внесе искане за вземане на постоянна мярка за неотклонение „задържане под стража” на водача на леката кола, която участва в тежката катастрофа с автобус на АМ „Тракия”. Това каза пред журналисти в Пловдив главният прокурор Сотир Цацаров, предаде радио „Фокус” - Пловдив.   В момента е постановено 72-часово задържане под стража. „Обезпечени са всички доказателства, включително и надлежно съхраняване на автобуса и лекия автомобил”, каза Цацаров.   „Ключът, или окончателното решение, ще е това на експертите”, добави главният прокурор. По думите му в момента са работи с версии, които са на базата на свидетелски показания и на външни доказателства.   „Експертното заключение на автотехническата експертиза ще е това, което ще даде механизма на произшествието”, добави Сотир Цацаров.   Той каза още, че шофьорът и стюардът в автобуса, който е снабден с колани, не могат на сила да задължат пътниците да ги използват. Това е въпрос и на лично съзнание на самите пътници.   В петък, при ужасяваща катастрофа между пътнически автобус и лека кола на автомагистрала “Тракия“, бяха убити шестима души, а повече от 20 бяха тежко ранени.    Сотир Цацаров допълни, че Прокуратурата е задържала за 72 часа и жената от Пловдив, която блъсна 10 автомобила на паркинг след употреба на алкохол и наркотици. Ще и бъде поискано и постоянно задържане под стража.", "date": "2018.04.16", "title": "Сотир Цацаров: Окончателното решение, ще е това на експертите"}
{"url": "http://epicenter.bg/article/Shureyat-na-Mityo-Ochite-iztezaval-mladezh--snimal-go-chisto-gol/151968/3/0", "text": "Шуреят на Митьо Очите- Христос Янулис, който бе арестуван преди дни заедно с още трима свои авери, е участвал в чудовищно издевателство над 19-годишен ученик. Момчето е било държано принудително и насила в таванска стая, съблечено чисто голо и снимано. Под заплаха, че ще публикуват голите фотоси в интернет, насилниците го принудили да им разпише две записи на заповеди, че им дължи пари, разказва „Монитор“.   Групата бе закопчана при зрелищна спецакция миналия петък на централната поморийска улица \"Княз Борис\". Двама от арестантите вече са освободени, но прокуратурата настоява 26- годишния Янулис и съучастникът му Богдан Рупанов, на 22 г., да бъдат задържани за постоянно. Засега двама са обвинени в упражняване на принуда над жертвата да извърши нещо против волята си. Твърде вероятно е обаче обвинението да бъде променено и двамата да бъдат подведени под наказателна отговорност за отвличане.   Според събраните до момента по случая доказателства, шуреят на Митьо Очите и авера му Рупанов са отвели 19-годишния Георги Т. в таванско помещение в Поморие, като употребили сила и заплахи. След като останали насаме с жертвата, двамата бабаити го принудили да съблече всичките си дрехи и го снимали с телефоните си. После го накарали да падне на колене и да се моли за милост, като заснели и видеоклип. Близо час те го малтретирали психически и физически, а накрая го принудили да подпише безусловно, че им дължи пари. За какви суми ученикът е подписал записи на заповед, от разследването отказаха да уточнят. Не е ясно и какви са били отношенията между насилниците и жертвата. Една от версиите, по които работят разследващите е, че момчето е било принуждавано да пласира марихуана и друга дрога. Не е изключено обаче да е имало и неуредени финансови отношения, които са станали причина за издевателството над младежа.   Срещу двамата са повдигнати обвинения по чл. 143, ал.1, лаконично съобщиха от прокуратурата. Антимафиоти с качулки и въоръжени с автомати обсадиха Поморие в петък след обяд, само ден след извращенията над момчето. След масовите арести в района на поморийската бензиностанция, ченгетата обискираха няколко къщи, сред които и тази на Христос Янулис. До момента от полицията отказват да съобщят дали по време на акцията в арестантите са открити наркотици.", "date": "2018.04.16", "title": "Шуреят на Митьо Очите изтезавал младеж, снимал го чисто гол"}
{"url": "http://epicenter.bg/article/Rumen-Radev--Badeshteto-ni-e-v-evrozonata--no-pri-silna-politika-vatre-v-stranata/151959/2/0", "text": "„Нашето бъдеще със сигурност е в еврозоната. Иначе самият ЕС в дългосрочен план губи смисъл.   Въпросът е кога и с каква степен на готовност ще влезем там.    Това заяви президентът Румен Радев в отговор на въпрос за бъдещето членство в еврозоната и трябва ли българските граждани да се притесняват от тази стъпка. Това стана след лекцията му пред студенти от УНСС на тема „Социално- икономическо развитие на България – предизвикателства и перспективи“.  По думите на държавния глава България и сега е готова за европейския валутен механизъм. \"Вече 20 години страната ни е във валутен борд. Някои от вас са родени след началото на този период“, обърна се Радев към студентите.  „Имаме амбицията да подадем молба за членство,   Решението не е политическо, не е на Европейската комисия, а на Европейската центрана банка. Но винаги има и политически нюанс“, каза президентът и припомни думи на еврокомисаря Валтер Домбровски и на немската канцлерка Ангела Меркел, че  „Индексът на реална конвергенция е изключително нисък и това смущава нашите партньори. Усилията трябва да отиват не толкова за борба навън и за политическо лобиране, а за силна политическа и социална политика тук, така че да достигнем този индекс на конвергенция“, заяви държавният глава.  Той подчерта също, че „ние трябва да си направим ясен план кога какво ще постигаме. Без тях само да пледираме за членство, ще бъде леко рисковано.“ Студентите от УНСС питаха държавния глава и за бъдещето на кохезионната политика.  „Най-фундаменталните принципи за ЕС са единство и солидарност. Кохезионната политика е висше проявление на солидарността. Тя определено има бъдеще, но то зависи от нас. Колко агресивно и аргументирано ние като държава бенефициент ще работим така, че да продължава кохезията. Трябва да има много добър баланс между инфраструктура и човешки капитал.    Президентът отново се обърна към кандидат-висшистите в аудиторията: „Вие, като хора, които се занимавате с икономика, трябва да отчитате и рисковете за бъдещето.   А това означава да си много отговорен за това, което правиш, и да работиш много здраво, за да можеш да си връщаш кредитите“, заключи държавният глава.  Припомняме, че в лекцията си пред студентити от УНСС президентът сложи акцент върху връзката между успешната политика и успешната икономика: „Никоя икономика не може да се развива успешно, ако държавата, в лицето на законодателната, изпълнителната и съдебната власт, не създаде необходимите благоприятни условия. Както и никое държавно управление не може да успее, ако няма зад гърба си работеща, устойчива икономика. Една политика може да бъде представена за успешна чрез ПР-блъфове, да речем. Но това не може да трае дълго, тъй като тя трябва да донесе реални ползи. А реалните ползи винаги се измерват с висок жизнен стандарт и качество на живот“.  Той сравни България със строителна площадка, където нещо се строи, но не знаем точно какво, защото е тъмно. „Някакви хора носят строителен материал и се връщат за нов. В това време други хора го крадат, защото е тъмно. Някакви хора ръководят строежа, размахват карти, чертежи, но други хора съвсем от тъмното всъщност управляват тях“, посочи Радев и призова: „Крайно време е да включим прожекторите!“", "date": "2018.04.16", "title": "Румен Радев: Бъдещето ни е в еврозоната, но при силна политика вътре в страната"}
{"url": "http://epicenter.bg/article/Deloto-sreshtu-Petar-Moskov-za-vaksinite-ne-tragna/151960/2/0", "text": "Специализираният съд не даде ход на делото срещу бившия здравен министър в правителството Борисов - 2 Петър Москов, съобщава News.bg.  Причините са отсъствието на юридически лица от страна на Министерство на здравеопазването и на фирмата \"Бул Био НЦЗПБ\" ЕООД.  Освен това от защитата изтъкнаха, че на практика не са имали реален срок за запознаване с материалите по делото, които са 95 тома, тъй като уведомлението за днешното разпоредително заседание е получено едва на 10 април.  Преди заседанието бившият министър Петър Москов заяви, че и до този момент не съжалява за извършения от него внос на ваксини и е убеден, че истината ще излезе наяве в подкрепа на обществения интерес. Той коментира и че трябва да се прецени дали държавата е внесла ДДС в републиканския бюджет.  Припомняме, Петър Москов и заместника му Адам Персенски са обвинени във връзка с вноса като дарение на ваксините \"Пентаксим\", \"Еувакс Б\" и \"Тетадиф\". Подсъдими са и трима от \"Бул Био НЦЗПБ\" ЕООД.  Съдът не уважи исканията на защитата за оттегляне на прокурор Емил Петров с аргумент, че той е незаконно командирован от СГС и е в нарушение на Закона за съдебната власт.  Съдът насрочи следвата дата за делото за 18 юни 2018 от 10 часа.", "date": "2018.04.16", "title": "Делото срещу Петър Москов за ваксините не тръгна"}
{"url": "http://epicenter.bg/article/Borisov-se-sreshtna-s-rakovoditelya-na-delegatsiyata-na-ES-i-spetsialen-pratenik-na-ES-v-Kosovo/151966/2/0", "text": "Министър-председателят Бойко Борисов проведе среща с ръководителя на делегацията на ЕС и специален пратеник на ЕС в Косово Наталия Апостолова. Това съобщиха от правителствената пресслужба. Обсъден беше напредъкът на страната по пътя на европейската интеграция и подготовката на срещата в София за Западните Балкани.   Премиерът е на еднодневна визита в Прищина, където се срещна с президента на Косово Хашим Тачи.  ", "date": "2018.04.16", "title": "Борисов се срещна с ръководителя на делегацията на ЕС и специален пратеник на ЕС в Косово"}
{"url": "http://epicenter.bg/article/Tsvetanov-otnovo-napadna-prezidenta-/151969/2/48", "text": "Макар и президентът да е посещавал различни общини в България, колко от проблемите им е решил? Уважавам президентската институция, но за съжаление Румен Радев, заедно с БСП, има антиевропейско поведение. Това заяви пред журналисти в Смолян председателят на ПГ на ГЕРБ и заместник-председател на партията Цветан Цветанов.   „ Най-хубаво е да си президент в България. Нищо не зависи от теб, само намираш кусури “, отбеляза Цветанов. Той припомни случая в Свищов, когато беше изолиран от срещата на Радев с кмета на града. „Когато обаче после стана време за същинското решаване на проблемите, кметът дойде при нас. Той бе независим кандидат, подкрепен от БСП, но това означава ли, че не трябва да работим заедно? Не е важно от коя партия си, а дали те е грижа за хората“, категоричен бе председателят на ПГ на ГЕРБ.   Последната атака на Цветан Цветанов бе на 30 март, когато в декларация от името на ГЕРБ, той нападна президента за „облужване на чужди инетреси“. Преди това вторият гочевк в ГЕРБ обвини държавния глава, че иска да ни въвлича в постоянни конфликти.   Цветан Цветанов коментира и зачестилите инциденти по пътищата. „Бяхме намалили сериозно броя на жертвите, но за съжаление през последните години се връщаме към стойности от най-черните времена. Във всички препоръки от ЕС пише едно – манталитетът на българския водач трябва да се промени. Това съветвам и аз – да се уважават всички участници в движението“, посочи той. По думите му глобите в България са високи, като единственото, което може да се подобри, е събираемостта им. „Не бива да очакваме обаче от МВР да бъдат пъдари на пътя. Най-важна е превенцията. Затова още от ученическа възраст децата трябва да бъдат възпитавани като толерантни бъдещи водачи и да им се дават лошите примери на недобросъвестните шофьори“, обясни той.   Цветанов каза още, че проблемът в Смолян с улица „Проф. Асен Василев“ стои от 30 години. „Поздравявам кмета на града Николай Мелемов за това, че преди две години направи проект и вече се предприемат стъпки по реализирането му. Има вероятност обаче средствата да не стигнат и да се търси допълнителна финансова подкрепа от държавата“, уточни зам.-председателят на ГЕРБ. Той коментира, че само допреди 4-5 години в Смолян е имало много проблеми, като най-сериозни са били тези със спортната инфраструктура. „Само за няколко години Николай Мелемов успя да преобрази града. За нас е важно Смолян и Родопите да се развиват, да има къде да работят хората“, допълни Цветан Цветанов. Той коментира, че в България има достатъчна свобода за малкия и среден бизнес, като през последните години компетентните органи са успели да редуцират злоупотребите до минимум.   „Наскоро имаше заседание при премиера във връзка с усложнената международна обстановка. Позицията, с която излязохме впоследствие, кореспондираше с тази на ЕС. Не бива да обслужваме чужди интереси. Гарантирането на сигурността ни минава през членството в ЕС и НАТО. Който си мисли друго е в голяма заблуда“, подчерта Цветанов.", "date": "2018.04.16", "title": "Цветанов нападна Радев: Най-хубаво е да си президент. Нищо не зависи от теб, само намираш кусури"}
{"url": "http://epicenter.bg/article/Protestite-nyama-da-sprat-chistkata-v-NAP/151970/2/0", "text": "Въпреки насрочения протест на служителите от \"Оперативен контрол\", от Националната агенция по приходите няма да се откажат от съкращаването на служителите в него, съобщи говорителят на данъчните Росен Бъчваров след срещата на част от засегнатите с изпълнителния директор на агенцията Галя Димитрова.  Всички съкратени ще получат полагаемото им се по закон обезщетение плюс изплащане на всички неизползвани отпуски досега. Служителите ще имат право да участват във външен конкурс за попълването на други звена в НАП.   Протестът обявен за 17,30 часа ще се състои въпреки проведената среща.   Съкращенията предвиждат звеното „Оперативни проверки” да бъде закрито, а договорите на всички близо 300 служители, работещи в него, да бъдат прекратени от 1 май.   Решението е в отговор на акцията на специализираната прокуратура в края на март, при която бяха арестувани 20 данъчни служители от същото звено по обвинение за участие в организирана престъпна група и изнудване на търговци.", "date": "2018.04.16", "title": "Протестите няма да спрат чистката в НАП"}
{"url": "http://epicenter.bg/article/Stefan-Danailov-predstavya-knigata-za-svoya-zhivot-tazi-vecher-v-Stara-Zagora/151973/2/0", "text": "Любимият на поколения българи актьор Стефан Данаилов ще представи тази вечер книгата \"Романът на моя живот\" в Държавна опера - Стара Загора.   Проявата е организирана със съдействието на Община Стара Загора и депутата от БСП Драгомир Стойнев. \"Стара Загора е един от градовете, които най-много обичам. Помня, че съм играл в пиесата \"Коварство и любов\" на Шилер на сцената на Операта, преди да изгори. После съм идвал с Мариус Донкин, даже и абитуриентски балове съм водил, прерязах лентата и на пресклуба на БТА\", припомни на пресконференция Стефан Данаилов. \"Познавам кмета на Стара Загора Живко Тодоров още като депутат, поздрави ме за рождения ми ден тогава с много хубаво послание, сега за юбилея ми изпрати още по-мило\", сподели Стефан Данаилов.   Актьорът е решил да дари 140 книги \"Романът на моя живот\" на библиотеки и читалища в цялата Старозагорска област, само в областния град те били над 30. За зрителите довечера пък книгите, които ще се предлагат, ще бъдат на минимална цена от 10 лв.   На премиерата ще присъстват всички студенти от неговия клас в НАТФИЗ, както и актьорите Силвия Лулчева, Ненчо Илчев, братята Дарин и Деян Ангелови, Божидар Мицев. \"Не изпадам в униние. Надявам се да изиграя още веднъж Пигмалион, още не съм слязъл от сцената\", категоричен бе Стефан Данаилов.   \"Аз съм най-кроткият зам.-председател на опозиционната БСП, призна още прочутият актьор и добави, че \"не се е превърнал от политик в урунгел\".", "date": "2018.04.16", "title": "Стефан Данаилов представя книгата за своя живот тази вечер в Стара Загора"}
{"url": "http://epicenter.bg/article/Tsvetanov-kritikuva-opozitsiyata--Zanimavate-se-s-intrigi--a-ne-s-gradivna-kritika/151974/2/48", "text": "Родопите са сериозен приоритет за държавата. Инфраструктурата е сериозно подобрена, което личи от големия поток от туристи. Това заяви зам.-председателят на ГЕРБ  и  председател на ПГ на партията Цветан Цветанов по време на среща с кметове на населени места от община Смолян. На нея присъстваха още кметът на община Смолян и областен координатор на ГЕРБ Николай Мелемов, депутатът д-р Красимир Събев и областният управител Недялко Славов.   „Убеден съм, че контактите между нас са много важни, затова провеждаме тези срещи в цялата страна, а и същевременно трябва да започнем да говорим за предстоящите местни избори. Аз смятам, че не е рано, защото динамиката на събитията е изключително голяма. Една година от началото на мандата на кабинета „Борисов 3“, а виждате, че нашите опоненти не се занимават с градивна политика, градивна критика или с търсене на алтернативни решения, а с интриги“, коментира Цветан Цветанов.   Той каза, че през миналата година повечето общини от Смолянска област са получили държавна финансова подкрепа - недостатъчна на фона на желанията, но пък помощта е отпускана без значение от политическата принадлежност на кмета.   Пред кметовете, чиито основни искания бяха за ремонт на селските пътища, Цветанов заяви, че ще се използват всякакви възможности за целеви средства, с които да се помогне на община Смолян, защото общината не може да кандидатства по селската програма. За Широка лъка зам.-председателят на ГЕРБ каза, че е поет ангажимент да се ремонтира килийното училище, което е в църквата и е собственост на Пловдивската митрополия. „Ние смятаме, че както за митрополията, това ще е подкрепа за едно емблематично училище за региона“, подчерта Цветанов. Той добави още, че с предстоящата реализация на водния цикъл в Смолян ще се решат много въпроси от висока степен на важност за жителите на града.   Според кмета на Смолян Николай Мелемов са много важни добрите отношения както в структурата на регионално ниво, така и с правителството, защото на всички кметове е нужна държавна подкрепа. „Ние станахме европейци по взискателност и е нормално хората да искат сега да живеят добре, а не да им се обещава да живеят добре. Като местна власт ние опитахме да изпълним най-важното за всяко населено място, а както знаете, в Смолян има много населени места, голяма пътна мрежа, а малко хора“, допълни Мелемов.   Той посочи, че основното, което искат кметовете и жителите на града и селата, е по-добра инфраструктура. „Хората харесват климата и природата в нашия регион, но достъпът трябва да бъде хубав. Ние очевидно няма как да развиваме тежката промишленост, а ще продължим да развиваме туризъм“, допълни Мелемов.   Според областния управител Недялко Славов реализираните в предишния мандат големи инвестиции в приоритетни обекти е затвърдило становището,че по подобен начин трябва да продължи да се работи. Той е убеден, че всяка смислена инвестиция в инфраструктурата се оценява високо от хората.  ", "date": "2018.04.16", "title": "Цветанов критикува опозицията: Занимавате се с интриги, а не с градивна критика"}
{"url": "http://epicenter.bg/article/Vavezhdaneto-na-standart-za-kachestvo--quot-Planinski-produkt-quot--se-podkrepya-ot-61--ot-balgarite/151975/2/0", "text": "20% от българите не вярват на биопродуктите. Въвеждането на термин за качество \"планински продукт\" може да обърне тази негативна тенденция.  61% от българите категорично подкрепят въвеждането на термина за качество \"планински продукт\", други 27% са склонни да възприемат въвеждането на един такъв стандарт.   Това показва изследване на АФИС, поръчано от Партията на европейските социалисти, представено от евродепутата Момчил Неков, съобщи Dir.bg. То е национално представително и е проведено в средата на март сред 1038 пълнолетни български граждани.  \"Тези продукти да участват конкурентноспособно на пазарите. Над 40% от територията ни е планинска. България може да е една от първите държави-членки в ЕС - петата, която да въведе този термин за качеството на планинските продукти. Основните пазари са в равнините. България има много добра кулинария, но не предоставяме качествен продукт. Ако продължаваме по същия начин, ще загубим българския вкус и ще продължим да потребяваме полски ябълки, турски домати, македонски дини\", отбеляза евродепутатът Момчил Неков.  Стандартите при храните са важна тема през последните години не само в Европа, но и в България. Индустриалното хранително производство и големият бум на добавки и заместители, съчетани с ниско качество и съмнителен произход, доведоха до няколко съществени трансформации на нагласите през последните години, сочат изводите от проучването на АФИС.  Все повече хора търсят автентични вкусове и хранителни продукти, произведени по естествен начин. На мода се върнаха малките ферми и локалните земеделски производители, които предлагат по-високо качество.  Големите хранителни вериги и супермаркети започнаха да отстъпват на квартални магазини и мандри, малките сергии за плодове и зеленчуци.  Този процес обаче се случва с някои съществени уговорки.  Цените на тези продукти обаче често са в пъти по-високи от останалите, а хората, които могат да си ги позволят са отчетливо малцинство – жителите на по-големите градове и столицата, имащи доходи, значително над средните за страната.  Не е за пренебрегване факта, че въпреки държавния контрол и въвеждането на стандарти за качество за някои хранителни групи, то имитациите и фалшификациите на тези норми се превърнаха в масова практика, което даде отражение и върху общото качеството на продуктите в хранителния бранш, както и върху доверието на масовия клиент.  В същото време редица производители, намиращи се в планински райони, се опитват да реализират своята продукция. Това обаче е относително по-труден процес, ако се сравни с производителите от равнинните райони.  По-лошата пътна инфраструктура, метеорологичните особености, както и различните възможности от ползване на земеделски субсидии са само част от обстоятелствата, които превръщат планинските земеделски производители в специфична група.  Всичко това дава сериозно основание за провеждане на първото по рода си за България задълбочено проучване на обществените нагласи спрямо планинското земеделие и по-специално потенциала за въвеждане на термин за качество \"Планински продукт\", гарантиращ качеството на храни идващи от планински райони.  Процесът по обсъждане и обмисляне въвеждането на идентичен или сходен термин и/или норма, гарантираща качеството на определени продукти вече се води и в други европейски страни.  Подобни обсъждания и конкретни стъпки вече са предприети в Италия, Франция, Австрия и Румъния.  Хранителните продукти от планински и полупланински райони имат репутацията на здравословни и притежават естествени вкусови качества;  Всеки четвърти българин постоянно или често купува пряко от производител. Делът за планински храни е двойно по-малък.  Българите си дават сметка, че неблагоприятни почвено-климатични условия и неразвита инфраструктура водят до това, че влагането на труд за единица добив има по-висока цена.  Значителна част от потребителите са срещали специални текстове, обозначаващи произхода или начина на производство на продукта, но не знаят какво точно означават и са скептични за тяхната достоверност.  Мнозинството от българите подкрепят идеята за въвеждане на термин за качество \"Планински продукт“, докато отявлените противници са малко.  Основните привърженици на това нововъведение са живеещите в столицата, по-заможната част от населението, хората с високо образование и добро здраве; това са и хората, склонни да плащат повече за подобен тип продукти.  България има едни от най-големите дялове планински площи в ЕС. Съчетано с нарастващото недоверие към продуктите на глобализираната и индустриализирана агроиндустрия, това определя съществуването на значителен пазарен потенциал за планинските и полупланински продукти.", "date": "2018.04.16", "title": "Въвеждането на стандарт за качество \"Планински продукт\" се подкрепя от 61% от българите"}
{"url": "http://epicenter.bg/article/Plevneliev-/151977/2/0", "text": "Президентът Румен Радев трябва да се определи, а не да стои разкрачен – дали е с Русия или с Европейския съюз. Това каза бившият държавен глава Росен Плевнелиев пред bTV.   Според него, ако настоящият президент продължи да се държи по същия начин, няма да има тежест в ЕС. „Ако реши да върви на изток, трябва да се определи\".   Плевнелиев каза още, че „не един и двама президенти от ЕС” са му звъняли да му кажат, че Радев се опитва да разделя в ЕС. „Едно от нещата, които казаха е, че Радев говори едно с тях на четири очи, а се случва съвсем друго на гласуванията по повод санкциите срещу Русия”, поясни Плевнелиев. Той не пожела да каже точно с кого е разговарял.   Той критикува и изказването на Радев, че от срещата с руския патриарх Кирил няма протокол. „Държавността започва от президентската институция, която е гарант за баланса и спазването на правилата от всички. Когато президентът не води протокол от срещата с патриарха, когато българският президент коленичи и целува ръка, това тотално разрушава устоите на българската държавност”, коментира Плевнелиев. Той коментира също, че „Радев бос, по мускули, по потник, роклята на първата дама” също са неща, които не помагат на българската държавност.     „Съюзниците удариха с пълно право. Когато се използват химически оръжия, трябва да се носи отговорност. Това е урок както за Асад, така и за всеки диктатор, който използва такива оръжия.  По думите му има данни за над 30 химически атаки, извършени от режима на Башар Асад в Сирия. Цялата история в Сирия има много логична обосновка в миналото. Президентът Обама не искаше повече САЩ да играят роля да световния полицай и искаше да изтегли войските от Сирия. Междувременно американският данъкоплатец не иска да плаща за всички тези войни. Обама тръгна да изтегля войските, но заяви червени линии – каза, че използването на химическо оруъжие е червена линия. Когато обаче това се случи, той не направи нищо. Сега президентът Тръмп печели точки във вътрешен план с този удар, коментира Плевнелиев.   Според него една от основните причини за войната в Сирия омразата между трите регионални сили - Саудитска Арабия, Иран и Израел. За пръв път имаме регионални сили, които водят война на територията на трета държава – Сирия, посочи той. По думите му следващ удар в Сирия е възможно да има, ако отново се използва химическо оръжие. Не сме в Трета световна война или в Студена война. В много отношения обаче ситуацията е много по-опасна – тогава имаше две идеологии, а днес и в Русия има капитализъм, и то див капитализъм, в който парите са съсредоточени в 100 олигарси. Наричам сегашната ситуация студен мир, заяви експрезидентът.   Българската позиция беше много ясно изразена. България трябва да работи за единството на НАТО. Не знам защо президентът Радев не е знаел за ударите в Сирия. Аз не мога да преценя дали той лъже. Българският президент има канали за директна комуникация с НАТО. Ако държавният глава продължи да играе така – ден за ден, той ще остане в историята като един от най-големите популисти. Той трябва да се определи – не може да продължава тази негова разкрачена позиция във външнополитически план.    Плевнелиев подчерта, че ситуацията в момента повече прилича на времето преди Първата световна война и коментира, че световните сили трябва да внимават да не започне нов конфликт по случайност.", "date": "2018.04.16", "title": "Плевнелиев за президента Радев: Той играе ден за ден, ще остане в историята като популист"}
{"url": "http://epicenter.bg/article/Gotvyat-kmeta-na-Vitosha-za-lider-na-SDS/151980/2/0", "text": "Оставката на лидера си Божидар Лукарски ще гласува утре Националният съвет на СДС, който ще се проведе в Културен дом Красно село. За поста противниците на сегашната политика на Съюза на демократичните сили стягат кмета на район Витоша Теодор Петков.   Срещу Лукарски са и двамата зам.-председатели Румен Христов и Емил Кабаиванов. Над 50% от участвалите в анкета за политиката на водената от Лукарски синя партия са против той да остане на поста. Точните данни ще бъдат оповестени утре на форума, твърдят още източници на OffNews.     Днес в битката за стола на лидера се включиха и платежни нареждания за внесен членски внос на структури, които по информация от преговорния екип на СДС са били заплашени от лишаване от право на глас на утрешния НС.        Платежни нареждания са изпратили структурите на СДС в Смолян, Хасково, Кърджали, Ямбол и Разград.  \r\n \r\n Преди дни от преговорния екип обвиниха Лукарски и Кирев, че си служат с апаратни фалшификации и трикове.        Оставката на председателя на СДС Божидар Лукарски ще бъде поискана на 17 април на заседание на Националния съвет, обяви още на 20 март Николай Александров, областен председател на СДС-Стара Загора. Решението е взето на съвещание на партийните структури от Югоизточна България, което се проведе в областния град.   Хората по места не са доволни от изолацията на партията от останалите десни формации и от липсата на активна политика спрямо правителството и яснота за бъдещето на СДС. Лукарски води никаква политика, каза тогава неговият заместник и бивш лидер на сините Емил Кабаиванов. Той и колегата му Румен Христов са в преговорната група, която проучи нагласите за членовете на СДС за партньори в дясно и възможни коалиции.", "date": "2018.04.16", "title": "Готвят кмета на Витоша за лидер на СДС"}
