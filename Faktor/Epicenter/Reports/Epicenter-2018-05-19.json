{"url": "http://epicenter.bg/article/Dragomir-Stoynev--Nadyavam-se-restartat-na-AETs--quot-Belene-quot--da-ne-e-piar-na-pravitelstvoto/154808/2/0", "text": "Силно се надявам рестартът на проекта за АЕЦ \"Белене\" да не е пиар на правителството. Дано то построи тази централа, тя е важна за българската енергийна система. България има нужда от нови ядрени мощности. Това каза бившият енергиен министър и депутатот БСП Драгомир Стойнев в предаването \"Офанзива\" по Канал 3.   Жалко е, че чакахме толкова много. Държавата трябва да участва в сделката за АЕЦ \"Белене\" с апортна вноска в бъдещата централа с оглед на площадката и оборудването, което имаме, смята Стойнев. Китайската компания, която има интерес към строителството на АЕЦ \"Белене\" е сериозна компания, която явно има готовност за високотехнологични инвестиции извън Китай, отбеляза бившият енергиен министър. Този проект ще получи силна подкрепа от опозицията. БСП е била категорично \"за\" развитието на ядрената енергетика, категоричен бе той.   Не стана ясно кой е дал писмото на премиера, което беше засекретено в Народното събрание, каза той във връзка с временната парламентарна комисия за изясняването на обстоятелства и факти около продажбата на ЧЕЗ.   Преговори за покупката на ЧЕЗ от страна на държавата не са стартирани от правителството на г-н Орешарски, но аз като министър на икономиката съм заявил интерес към евентуална продажба на дяловете на дружеството в ЧЕЗ в България. Искането нямаше официален отговор. Нашето желание бе когато ЧЕЗ се продава, държавата да го закупи. Българската държава трябваше да се състезава на пазарен принцип, разкри Стойнев. ", "date": "2018.05.19", "title": "Драгомир Стойнев: Надявам се рестартът на АЕЦ \"Белене\" да не е пиар на правителството"}
{"url": "http://epicenter.bg/article/Lilyana-Pavlova--Sreshtata-be-istoricheska--vsichki-lideri-si-tragnaha-ot-Sofiya-sploteni/154747/2/0", "text": "Изминалата седмица бе изпълнена с много горещо теми, които бяха обсъждани по време на европредседателството ни. Лидерската среща ЕС- Западни Балкани беше важна исторически. Всеки дойде със своите проблеми и приоритети, а си тръгнаха по-сплотени. Това каза министърът за Българското председателство на Съвета на ЕС Лиляна Павлова в предаването „Панорама“ по БНТ.   „Постигнатото в София може да се обобщи така: Резултатите за българските граждани - самочувствие, че сме достоен пълноправен член, че нашият глас има значение, че ни уважават. Може все още да сме далеч от желания европейски стандарт, но сме на прав път. За правителството е добра оценка за свършената работа. За Западните Балкани - оптимизъм, за лидерите това е обединение. Те си тръгнаха от София заедно. Всички казаха не бързайте, има дълъг път да се извърви, но посоката е вярна“, обясни Павлова.   „Същността на ЕС е съюз, в който да си помагаме, който ни помага и обединява. Европа е различна, тя не е такава каквато беше. Никога не сме обещавали лесни решения и бърз път. Първият пробив бе това че всички заедно говорехме – едни си проговориха, седнаха на една маса. Това показа, че успяхме, постигнахме целта“, подчерта министърът за Българското председателство на Съвета на ЕС.   „Убедена съм, че всички ще запомнят срещата в София, защото приятелството е път, по който трябва да вървим всеки ден. Една година по-късно ние имаме ясната подкрепа, визия и пътят напред. Преди това темата я нямаше в дневния ред на Европа изобщо“.     \"Западните Балкани получиха ясен знак, че са част от Европа. Няма колебание дали да бъдат приети в съюза, а кога. Те направиха първата стъпка тук в София“, заяви Лиляна Павлова.   „Оценките, които получихме през последните дни са красноречиви. Остава още много работа, която трябва да свършим до 1 юли.   Благодаря на всички, които помогнаха за организацията и провеждането на председателството. Благодарение на всички тези хора, ние показахме, че София е един красив и спокоен град. Благодаря и за търпението на гражданите през последните дни, но всичко си струваше“, обобщи Павлова.", "date": "2018.05.19", "title": "Лиляна Павлова: Срещата бе историческа, всички лидери си тръгнаха от София сплотени"}
{"url": "http://epicenter.bg/article/Prof--Bozhidar-Dimitrov--Savsem-seriozno-predlagam-Makedoniya-da-prieme-imeto-Iliriya-/154748/2/0", "text": "Досега предлагах на шега Македония да се казва Югозападна България, но сега сериозно им предлагам името Илирия. Това каза историкът и бивш директор на Националния исторически музей проф. Божидар Димитров в интервю за Агенция „Фокус“ във връзка с информацията, че възможен вариант за името на Македония е Илинденска Македония.   „Когато Кипър получи независимост, получи това си име, но хората, живеещи там, са гърци и се наричат такива. Следователно не е важно името, а същността на населението, което живее там. Същото е и с Австрия, тя се нарича Австрия, но в нея живеят немци. Същото и с Молдова, където 4, 5 млн. души са румънци. Следователно ние за това се съгласяваме с името Македония. Не е важно как ще се казва държавата, а каква ще бъде същността на населението и неговата национална идентичност. 10 % от македонците са вече българи, дори по паспорти. Това е хубаво, те ще стават все повече и повече“, каза проф. Димитров и предложи името Илирия за Македония.  „Някой ще подскочи и ще каже,че албанците така ще се израдват. Да, защото в най-ново време някой реши, че албанците са потомци на илирите. Това въобще не е вярно или по-точно няма доказателства за това. Самите те, както е известно се наричат шиптъри, а републиката си „Шиптариа Албано“. Това е по-скоро италианско име, което означава „хората, откъм изгрева на слънцето“, коментира проф. Димитров.  Той обясни, че Илирия в древността е била огромна територия, обхващаща целите Западни Балкани, включително Хърватска и Словения.  „В ХVI век, когато тези народи започват да се озъртат какво да правят след като се освободят от турско и австрийско владичество, решават, че са потомци на илирите, живеещи там и издигат така наречената илирийска идея. Това е обединение на всички народи в една държава, наречена Илирия. За това работят както хървати като Рафаел Левакович, така и българи като Петър Богдан и Петър Парчевич“, обясни историкът.  Проф. Димитров посочи, че Ватикана приема идеята им и основава един Илирийски колеж в град Сполето, Италия, където завършват голяма част както от хърватските, така и българсите католици.  „По-късно, когато на остров Корфу през 1916 г. се взема решение от имигранти от Хърватия, Словения и т.н. да се направи държава на южните славяни, се обсъжда и тази идея Илирия, но не се стига до решение и тя се кръщава безлично Сръбско-Хърватско-Словенско кралство. След време приемат името Югославия. Името Илирия според мен в момента е свободно“, изтъкна професорът.  Според него това име е историческо и е принадлежало на един славен народ, за когото не знаем има ли потомци или е изчезнал като траките.  „Според мен е изчезнал напълно и албанците не са негови наследници. Името Илирия би задоволило Гърция, тъй като то не съдържа името Македония в себе си и ще задоволи амбициите на македонците да са наследници на една велика държава през Античността“, допълни проф. Димитров.  Името Илинденска Македония не е удачно, защото не отразява историческата същност на земите, които си търсят име, твърди проф. Божидар Димитров.  „Илинден е въстание, което е избухнало на 2 август, но само в един от седемте революционни окръга. По принцип на 4 януари 1903 г. е решено това въстание да избухва през две седмици във всеки един от седемте революционни окръга на ВМРО. Въстанието в 7-ми революционен окръг избухва на 19 август, както ви е известно, в Странджа, а Горноджумайското избухва на 1 септември. Какво ще ги правим тези окръзи? Ще ги отпишем от историята?“, попита историкът. Според него това е невъзможно.  Проф. Димитров обърна внимание, че въстание е избухнало и в Скопско, но там не е масово, а с чети.  „Така е решено поради огромния брой мюсюлманско население, не само турско, но и албанско“, коментира историкът. Според проф. Димитров и гърците няма да се съгласят с името Илинденска Македония, защото една от най-активните части на въстанието са в районите на Леринско и Костурско.  \"Именно там населението въстава най-масово, водят се най-тежки сражения и се дават най-тежки жертви. След това обезселването към България, Канада и САЩ е най-голямо. Затова не бива да бъде Илинден. Гърците просто няма да се съгласят, сигурен съм в това. Леринско и Костурско сега са в Гърция. Пак криви индикации към определени райони на Гърция\", добави проф. Димитров.  Вече 120 хил. души в Македония определят себе си като българи, все едно как се нарича държавата им, подчерта историкът. По думите му не е важно името, а съдържанието, и националната идентичност на хората, които живеят там.  \"Ако хората там имат българска национална идентичност, все едно е как ще се нарича държавата им. Никой не смята, че кипърци са различен народ от гърците, както и че австрийците, че са различен народ от немците\", коментира проф. Димитров.  \"Преди 30 години, когато влязох за първи път в Македония, само един българин ми каза, че е такъв. Другите отричаха, че са. Това беше Панде Ефтимов\", каза проф. Димитров. Той разказа, че наскоро е минавал по главния площад пред езерото в Скопие, където на кафе са били седнали местни хора, които очевидно са го познали, защото му махали с ръце. \"Казаха ми: „Ела тук, професоре, ние тук всички сме българи“. Може ли да си представите каква е разликата? 120 хил. души вече са българи. Не е вярно, че вадят паспорти само, за да заминат за чужбина. Много от тях са в България, други са си в Македония, а една част от тях, разбира се, като целия български народ е отишла на Запад да печели пари\", обясни историкът.  От тази гледна точка, професорът посочи, че държавата ни не трябва да изразява мнение по името на Македония.  ", "date": "2018.05.19", "title": "Проф. Божидар Димитров: Съвсем сериозно предлагам Македония да приеме името Илирия "}
{"url": "http://epicenter.bg/article/Yotova-podari-na-predsedatelya-na-cheshkiya-Senat-kirilitsata--izpisana-ot-detsata-ot--Duhovno-ogledalo-quot-/154781/2/0", "text": "Вицепрезидентът Илияна Йотова подари на председателя на Сената на Чешката република Милан Щех кирилските букви, изписани от децата от сдружение „Духовно огледало“. Това съобщиха от прессекретариата на държавния глава.  Двамата обсъдиха отличното двустранно сътрудничество и културните връзки между Република България и Чешката република.  Акцент в разговорите и бяха предизвикателствата пред Европа и проведената в София среща ЕС-Западни Балкани.  ", "date": "2018.05.19", "title": "Йотова подари на председателя на чешкия Сенат кирилицата, изписана от децата от „Духовно огледало\""}
{"url": "http://epicenter.bg/article/Radev-izrazi-saboleznovaniya-na-kubinskiya-si-kolega-za-katastrofata-na-patnicheski-samolet-kray-Havana/154782/2/0", "text": "Президентът Румен Радев изразява съболезнования на своя кубински колега президента Мигел Диас-Канел по повод катастрофата на пътнически самолет край Хавана, при която загинаха над 100 души. Това съобщиха от прессекретариата на държавния глава.  Президентът Радев изразява съпричастност и съчувствие от името на българския народ и от свое име към семействата и близките на загиналите, както и надежда за възстановяването на оцелелите при тежката катастрофа.  ", "date": "2018.05.19", "title": "Радев изрази съболезнования на кубинския си колега за катастрофата на пътнически самолет край Хавана"}
{"url": "http://epicenter.bg/article/Dzhebel/154783/2/0", "text": "Джебел отново показа мощта на ДПС в региона и маргиналното присъствие на ДОСТ. И отново обърна гръб на кмета Бахри Юмер. Днес е празникът на града, а на площад „19 май“ хилядно мнозинство изригна във възгласи, приветствайки лидера на ДПС Мустафа Карадайъ, когато той заедно с ръководство на партията, с депутати и кметове влязоха на площада. \"Тук сме, за да отбележим празника на Джебел. Честването обаче ще мине под знака на Рамазан Байрам\", посочи Мустафа Карадайъ.   В същото време Лютви Местан се промуши през множеството с малка група от ДОСТ видимо ядосан и съпроводен от полицаи.  Събралите се хора започнаха да ги освиркват, чуха се викове: „Предател“. За да не се стигне до сблъсък, полицията образува двоен кордон около тях. Пред погледа на Местан се белнаха стотиците бели шапки с логото на ДПС, които жителите на града носеха. Местан не успя да скрие недоволството си от тази картина, която явно показа, че е загубил влиянието си в региона.  Лидерът на ДОСТ пристигна на площада от кабинета на кмета на общината, който го посрещна заедно с други лица от националното ръководство на партията.  Припомняме, че Бахри Юмер бе избран за кмет на Джебел като кандидат от Движението, но след изгонването на Лютви Местан от ДПС той тръгна с него и стана един от учредителите на ДОСТ. И както миналата година, така и сега, не скриваше сервилното си отношение към Местан.   Както миналата година, така и сега, хилядното множество на „19 май“ в Джебел се обърна с гръб към трибуната, когато кметът Бахри Юмер взе думата за приветствие. Словото му бе прекъсвано от мощни възгласи: „ДПС“, „ДПС“. Хората енергично развяха знамена на ДПС и дълго не спираха със скандиранията.   Организаторите на Деня на Джебел позволиха на трибуната да се качи Зюрфетин Хаджъоглу и да произнесе реч. Той е председател на изселническа организация, но и член на националното ръководство на ДОСТ. Това партизиране на празника бе посрещнато с мощно освиркване от страна на присъстващите на площада.   Сред ВИП-гостите на тържествата в града са посланикът на Турция в България Хасан Улусой, генералният консул в Пловдив Хюсеин Ергани и други турски дипломати.   След края на официалното тържество ДПС проведе своя митинг. \"Демокрацията в България е в опасност, щом има сили, които искат излизането ни от НАТО и Европейския съюз\", заяви лидерът на ДПС Мустафа Карадайъ. \"Ние сме длъжни да бъдем на висотата на 1989 година и единни мощно да защитим демокрацията в България, на Балканите и в Европа\", каза още той. Карадайъ коментира и предстоящите президентски и парламентарни избори в Турция и заяви, че се надява те да доведат до победа на демокрацията в страната.   Над 200 полицаи и жандармеристи бяха блокирали площада.   ", "date": "2018.05.19", "title": "Джебел пак обърна гръб на кмета Бахри Юмер и освирка Местан"}
{"url": "http://epicenter.bg/article/Tretiyat-kongres-na-ABV-izbra-Rumen-Petkov-za-predsedatel-na-partiyata-/154787/2/0", "text": "Третият конгрес на АБВ избра Румен Петков за председател на партията, предаде Агенция „Фокус“. От общия брой на гласувалите 591 делегати, „против“ са били 3-ма, а 9 – „въздържали се“. На форума бе утвърден и Национален съвет в състав от 99 души. Избрани бяха и 15 членове на Изпълнителното бюро, които ще бъдат попълнени до 21. Преди това досегашният председател Константин Проданов обяви, че се оттегля.  Президентът на Република България (2002-2012 г.) Георги Първанов изнесе програмна реч, в която призова за единство в лявото политическо пространство.  Според Първанов конгресът трябва да даде мандат на ръководството за активни преговори със сродни партии и да се вземе решение за нова коалиция.  „Това ново обединение може да има краткосрочни тактически цели, но и по-дълъг хоризонт. Лево-центристкото съзнание е различно от старата левица, вторачена в миналото. Тя трябва да съхрани подкрепата на едно твърдо ядро, носталгично настроено. Моята, нашата позиция е известна отдавна. Преди повече от 20 години. Но и аз вярвам и всички вие отказваме днес да водим закъснели битки по миналото. Хората чакат от нас днес актуални действени, работещи решения по здравеопазването, по образованието, по демографската криза като цяло, а не безкрайни, измислени, фалшиви и по съдържание и по форма битки, каквито виждаме в българския парламент“, каза Първанов.  По голямата тема за коалициите в българската политика, Първанов заяви, че коалициите са неизбежни и преди изборите за мнозина, след изборите още повече.   „Със съжаление трябва да повторя, че в партийната централа на една от големите, голямата лява формация, неизменно следват линията на монопола и се опитват да сведат ролята на други леви формации до незначителни сателити“, посочи Първанов. Той поясни, че АБВ няма как да приеме това.   „Мераците, които се появяват периодично да се открадне един или друг член на лява формация са обикновен реваншизъм, без електорален и политически ефект. Този форум го потвърждава. Ние трябва да сме наясно, че и на предстоящите избори силата на техния стратегически удар ще е срещу АБВ. Те може би съзнават, че не могат да се преборят с големия си опонент и затова голямата им победата е да откраднат някой друг отстранен от нас партиен член или симпатизант. Това е меко казано сектантство. Това е неразбиране, недалновидност и то няма бъдеще в българската политика, особено в политиката на българската левица“, каза Първанов.  \"Трябва да покажем, че ще работим с всички, които имат готовността, волята, характера и капацитета да променяме България. Да проведем своята битка за България, за Отечеството, за всички българи, където и да са те. За всеки един наш сънародник“, коментира Първанов.   „Нека битката започне сега“, каза Първанов. „Струва си да възродим една идея, която някои от нас в по-далечното минало на прехода сме реализирали и то нескромно успешно. Тогава го наричахме „Клуб 100“, сега можем да го наречем по друг начин“, каза той и поясни, че АБВ може да е катализатора, която да мобилизира гражданския вектор при формирането на политики.   „Смятам това за особено важно, защото се чуват различни гласове. Някои казват - дайте да създаваме правителство в сянка. Това е една форма, модерна, утвърдена на запад, но не мисля, че за българските условия тя е работеща. Тя по-скоро показа партийния стремеж и то на парламентарната опозиция обикновено да се създаде едно ядро от експерти, което да опонира на управляващите“, допълни Георги Първанов.  ", "date": "2018.05.19", "title": "Третият конгрес на АБВ избра Румен Петков за председател на партията "}
{"url": "http://epicenter.bg/article/Visshiyat-advokatski-savet-ottegli-deklaratsiyata-si-v-podkrepa-na-Istanbulskata-konventsiya-/154788/2/0", "text": "Това стана само няколко часа след като Епицентър.бг публикува становището на Адвокатурата по отношение на Истанбулската конвения. В него се казва, че \"   \r\n Висшият орган на Адвокатурата е сред институциите, които бяха поканени да дадат своите аргументи и позиция по делото в КС, по което той трябва да извърши предварителен контрол за съответствието на конвенцията на българския основен закон. \r\n   \r\n . Оказа се, че текстът на становището е бил написан еднолично от няколко адвокати, приближени къв БХК. След като колегите им разбрали за скандалните определения за \"мъж\", който не е мъж и за \"жена\", която всъщност не е жена, се разразила истинска буря. Това накарало ръководството на ВАС да свали от сайта си становището. \r\n \r\n   \r\n Скандалът избухнал още по време на вчерашното заседание на адвокатския съвет. Наложило се становището да бъде прегласувано. Всички били против приемането на Истанбулската конвенция,  като само 2-ма от защитниците са се въздържали. Въпреки това, становището било публикувано. \r\n   \r\n Председателя на организацията - изтъкнатият адвокат Людмил Рангелов потвърдил пред Фрогнюз, че колегията им изцяло е против конвенцията. \r\n   \r\n \"Аз самия научих за това обстоятелство напълно случайно и реагирах веднага, когато разбрах, че Висшият адвокатски съвет е депозирал в конституционния съд становище, което всъщност не беше съгласувано и то е в подкрепа на тази конвенция\", коментира Людмил Рангелов.  \r\n   \r\n   Това бе поискано от Конституциония съд (КС), който по искане на ГЕРБ, разглежа дело дали Истанбулската конвенция противоречи на българската Конституция.  \r\n   \r\n \r\n   \r\n Епицентър.бг научи, че  . След изразено недоволство от висшите ни духовници КС е разрешил и Синодът да даде своето мнение. \r\n   \r\n На протест пред парламента граждани настояха България да оттегли подписа си от Конвенцията на Съвета на Европа срещу насилието над жени и домашното насилие. \r\n \r\n На протеста беше изразено мнението че Конституционният съд тенденциозно бави произнасянето си по въпроса, тъй като управляващите възнамеряват отново да я внесат документа за одобрение в Народното събрание. \r\n Правителството изтегли документа от Народното събрание, заради съпротивата от страна на коалиционния партньор на ГЕРБ - \"Обединени патриоти\" и на БСП. \r\n   \r\n По искане на ГЕРБ, до края на юли Конституционният съд трябва да се произнесе дали конвенцията противоречи на българския основен закон.  \r\n \r\n  ", "date": "2018.05.19", "title": "Висшият адвокатски съвет оттегли декларацията си в подкрепа на Истанбулската конвенция"}
{"url": "http://epicenter.bg/article/Barziyat-vlak-Sofiya-Burgas-avarira-na-gara-Verinsko-/154756/3/0", "text": "Бързият влак София-Бургас аварира в събота сутрин. Инцидентът е станал на гара Веринско, предаде Нова телевизия.  Локомотивът започнал да дими. Той бил ремонтиран наскоро, разказали машинистите пред наши зрители.  Само бързата реакция на машинистите предотвратила избухването на пожар.  Друга машина дошла от София, за да продължи композицията пътя си към морския град. Това обаче отнело час и 40 минути.  ", "date": "2018.05.19", "title": "Бързият влак София-Бургас аварира на гара Веринско "}
{"url": "http://epicenter.bg/article/Registriranite-rozoproizvoditeli-shte-poluchat-darzhavna-pomosht-zaradi-niskite-izkupni-tseni-/154780/4/0", "text": "Министърът на земеделието, храните и горите Румен Порожанов се срещна в Карлово с розопроизводителите и кметовете на населените места в региона. Поводът са протестите на земеделски стопани заради ниски изкупни цени на розовия цвят, съобщиха от министерството на земеделието.  “Държавата няма как да изкупи розовия цвят, нито пък да влияе на цените. И без протест на пътищата щях да дойда”, каза министър Порожанов. Той обеща розопроизводителите, които са регистрирани и са претърпели загуби ще получат държавна помощ “де минимис”.  Ще се работи и за приемане на Закон за розата, който да регламентира процеса от посадъчния материал до преработката в дестилериите.  „Ясно трябва да разграничим коректните дестилерии от тези, които работят с вносна суровина. Необходимо е в бърз порядък да се приеме този закон”, каза министърът на земеделието. В момента има нелоялни производители, които ползват вносни продукти от Иран, Турция и Тунис, смесват ги с българското розово масло и по този начин компрометират качеството и марката му на световните пазари. Това заедно с увеличените розови насаждения с по 10% годишно води и до намалението на изкупните цени тази година.  Министър Порожанов обяви, че утре в 11 ч в министерството на земеделието ще проведе среща и с дестилериите, които преработват розовия цвят. На нея са поканени и асоциациите на розопроизводителите и кметове на населените места в региона.  ", "date": "2018.05.19", "title": "Регистрираните розопроизводители ще получат държавна помощ заради ниските изкупни цени "}
{"url": "http://epicenter.bg/article/Yohanes-Han-sled-sreshtata-v-Sofiya--Zapadnite-Balkani-imat-evropeyska-perspektiva-/154752/11/34", "text": "     Тук, в София ние фокусирахме нашето внимание върху установяването на връзки, т.е. в тези сфери, където можем да развиваме и укрепване нашите отношения и контакти. Става дума за инфраструктура, енергиен сектор, за това, което можем да си предложим един на друг в сферата на цифровите технологии. Всичко това ще доведе до по-тесни връзки на балканските страни с Евросъюза. Ние предлагаме в рамките на тази европейска перспектива конкретни инвестиции в инфраструктурата.     Не, ние имаме стратегия за страните от Западните Балкани, която представихме през февруари тази година. Тя показва европейската перспектива за всички тези страни. Но много неща трябва да бъдат направени преди това. Постоянно си сътрудничим със страните от Западните Балкани, наблюдаваме постоянен взаимен обмен. Някои от страните-кандитатки за членство в ЕС са по-напред по пътя за евроинтеграцията, но напредък има във всяка една.  Един много важен аспект се състои в това, че за влизането на тези държави в ЕС в бъдеще, ние трябва да подготвим тяхната инфраструктура. Работим и по въпроса за регионална зона за свободна търговия, която ще ни позволи да имаме добри търговски отношения един с друг. Трябва да подобрим икономическите показатели на всички страни-кандидатки за членство в ЕС, да направим техните икономики по-стабилни, устойчиви на кризи, конкурентноспособни в Европа.     Струва ми се, че европейската перспектива много силно влияе на решението на политическите въпроси в този регион. Неотдавна станахме свидетели на това, как след две години и половина Македония и Косово решиха своя граничен конфликт. Вероятно, ние скоро ще видим как се решава спорът между страната-членка на ЕС Гърция и Македония за името. Динамиката на събитията от последните години е такава, че и между Белград и Прищина трябва да се развива диалогът. Ние винаги ясно сме заявявали и всички знаят това: няма да приемаме в своите редици нови страни-членки до тогава, докато те не уредят всичките си двустранни конфликти. И това вече подейства.     Това беше своего рода ориентировъчна дата. Решенията ще бъдат приети едва в хода на нашата следваща среща, която ще се проведе в края на юни. Наистина става дума за предварителна дата, която трябва да покаже сериозността на нашите намерения – и това, че проектът заслужава доверие. Ние се чувстваме задължени да изпълним своите обещания, но много зависи от това, дали страните от Западните Балкани ще успеят да покажат напредък.   ", "date": "2018.05.19", "title": "Йоханес Хан след срещата в София: Западните Балкани имат европейска перспектива "}
{"url": "http://epicenter.bg/article/Prof--Aleksandar-Marinov--Razklatiha-morkova-pred-magareto-Zapadni-Balkani--no-nishto-konkretno-/154754/11/34", "text": "   Не се знае ден ли е, нощ ли е, колко време ще продължи – ден ли, седмица ли. Обръщам внимание не само на декларацията. Имаше няколко знакови коментара на водещи европейски лидери. Най-вече ми направи впечатление изказването на Ангела Меркел – перспективи да, разширяване не. Тоест говорим за перспективи, а не за разширяване. А всъщност какво са перспективите, ако не някакъв вариант на разширяването. Хайде да кажем, ясно е, че 2025 година е абсолютно нереалистичен хоризонт, независимо че Европейската комисия се ангажира с него, но все пак аз смятам, че доста обтекаеми са фразите. Има някакво послание най-общо, но си личи, че то е продиктувано от не толкова конкретните намерения на страните от Евросъюза да се захванат с този въпрос, колкото с поддържането на едно добро отношение към ЕС в тези страни. Морковът се клати някъде пред муцуната на магарето да не го забравя, че го има, но нищо конкретно. Моето мнение е, че тези резултати от срещата малко отстъпват дори от реалистичните очаквания. Разбира се, има причини за това. Трупаха се много големи главоболия на главата на европейските лидери през последните седмици и дни, така че е нормално да остане по-встрани. Но с вас сме говорили много пъти. Виждате, докъде го докарахме с преекспонирането на този приоритет и с подценяването на другите приоритети. Ще мине председателството ни и ще видим, какво ще остане от срещата в София в историята. Може би тя ще остане с таз знаменита фраза на Доналд Туск, че европейците, ако имат приятели като Тръмп, нямат нужда от врагове.   Трудно е, поради няколко причини. Първо, бих отбелязал, че именно Макрон поставя най-категорично евентуалното бъдещо разширение в зависимост от реформирането на самия Европейския съюз в днешния му състав. И в този смисъл е много трудно да се направи стратегия, защото кой ще направи стратегията, след като самият субект на стратегията – Европейският съюз – трябва да премине през много съществени изменения. Вероятно трябва първо това да се случи, а после да се решава кога, как, дали с кого и при какви критерии ще се разширява. Освен това, втората основна причина е, че изключително е трудно да се направи стратегия за регион в толкова неустойчиво, аморфно, да не кажа насипно състояние. Тук, разбира се, хубавите думи сгряват, но те са недостатъчни. Има изключително много проблеми – днешни, остри, тежки проблеми и някои от тях просто обезсмислят опитите да се чертае далечно бъдеще. Има и други пречки, разбира се, но накрая ще ви кажа, че според мен, въпреки тези трудности, би могло да има такава добра, работеща стратегия. Очевидно няма желание тя да бъде създадена.     Вероятно има по-компетентни, по-тесни специалисти по европейските институции. Аз разсъждавам в един по-общ политически контекст. Първо, трябва да имаме предвид, че мандатът на европейските институции и техните ръководители изтича скоро. От тази гледна точка е логично да бъдат малко по-скромни, да не кажа по-предпазливи. Още повече, че предстоят сложни, трудно предвидими европейски избори. Положението в много от европейските страни е доста динамично. Второ, защото видимо има различия да не кажа по-силна дума, между ръководителите на европейските институции и лидерите на големите европейски държави. Виждате, че няколко пъти и Меркел, и Макрон, и други европейски политици остро реагират на определени послания да кажем на Юнкер или на Туск, особено примерно позоваването на анализа „Хоризонт 2025“, спомняте си, предизвика много остри реакции, особено от Германия. Така че не е лесно на европейските институции, при положение че те са в двойна позиция – от една страна имат някаква собствена линия и отговорност, а от друга страна трябва да се съобразяват с големите европейски държави.     Според мен са 27 наум. В този смисъл Бойко Борисов може би неволно се изрази изключително точно: „всеки си тръгна с едно наум“, със своето едно наум. Всеки се опитва да калкулира как тази ситуация ще се отрази на собствената му държава, какви са заплахите, какви са възможностите, откъде може да извлече някаква полза. Засилва се борбата за националните интереси и това не бива да се пренебрегва. Вероятно това е един от най-трудните въпроси, които ще трябва да се разрешават при реформирането на Европейския съюз, за което говори Макрон, защото виждате, че във всички стъпки, включително и в дискусионните стъпки – да вземем тази злополучна, нещастна история с Пакета за мобилност. Нещастна и злополучна за България, защото и тя не беше отработена, както трябва. Всъщност какво казва Макрон? Той се прикрива с някакви общи пожелания, принципи и така нататък. Той защитава преди всичко интересите на френския бизнес в дадения сектор. Същото ще правят и другите зад общите фрази за европейски ценности и политики – всяка от големите страни ще се стреми да разчисти пътя пред своя бизнес, първо, заради вътрешнополитически съображения и второ, защото се води ожесточена конкуренция за влияние в бъдеща Европа. Нещата са много по-сложни, отколкото се опитват да ни представят – идилични, щастливи и розови. Трогателни, приятелски. Уви, сложни са нещата. Сложни са нещата в Европа.     Ами доста уклончиво се изказа, че имало някакви положения, които могат да се обмислят. Аз не смятам, че Макрон ще даде заден ход от тази инициатива. Тя за него е знакова, тя беше първата му голяма европейска инициатива. Да не говорим, че не е само Франция, а и Германия, Холандия, Австрия. Тук разцеплението изток – запад е съвсем ясно. Те се борят за своите интереси. Според мен сериозно преразглеждане на тази политика няма да има. Но проблемът е, че ние изпуснахме много време и се разчиташе на някакви магически свойства на харизмата на Бойко Борисов. Че Бойко Борисов ще обсъжда през нощта последния ден този въпрос с лидерите на Европа. Преди всичко, вие си спомняте преди няколко дни министър Московски каза, че нямало оценка на въздействието на този проект. Добре, а къде е нашата оценка? Те общите словоизлияния, че това ще ни съсипе транспортния бизнес, не вършат работа. Ние трябваше да имаме наша аргументирана подробно с всички аналитични инструменти позиция, да търсим на основата на тази позиция съюзници – други страни застрашени, подобно на нас; да сложим на масата много солидни аргументи, а не вопли за приятелско съчувствие. Ние всичко правим по този начин – недовършено, некомпетентно, непрофесионално.     На юруш, да. Хайде, понеже сме големи приятели и се тупаме по гърба, прегръщаме и целуваме, някой ще ни направи специална отстъпка. Няма отстъпки от този характер в Европа. Няма. Когато имаш силна позиция, съгласувана със съюзници; когато е много трудно да се измъкнеш от аргументите, тогава има шансове. А така просто с призиви – хайде, моля ви се, ние сме бедни, слаби, помогнете ни, откажете се. Няма да стане това.     Ами все още не съм чел техни изказвания.     Предполагам. То, разбира се, лицата говорят повече от всичко останало. Не знам, какви ще бъдат коментарите, но не виждам особени поводи за въодушевление. Кошницата беше голяма, включително и ние, България, като председателстваща страна мисля, че създадохме по-оптимистични очаквания, отколкото би следвало.     Да, с вас сме говорили за това. Ще има упреци към България за това, че е обещавала, давала е големи анонси и т.н., а всъщност нищо особено не се е случило. Това е рискът на подобни изключително амбициозни, но изключително трудни приоритети.     Ами тези депутати от управляващото мнозинство, конкретно участващите в комисията и цялото мнозинство, имат главната заслуга комисията да завърши с резултат от типа „напъна се планината и роди мишка“. То беше ясно, че управляващото мнозинство възприе тази комисия като тактически ход да се потуши скандалът около ЧЕЗ и в същото време като желание да се канализира енергията, напрежението, възмущението, в познатото русло към нищото. Иначе аз имах възможност да се запозная с доклада в предпоследния му вариант и твърдя, че при наличие на необходимата воля парламентът можеше да направи констатации и изводи и да вземе решения, които чувствително да допринесат не само за конкретния казус, а въобще за изработването на политическа, стратегическа нормативна рамка, която да минимизира рисковете от подобни афери. Защото имаме една афера, тя рано или късно ще бъде извадена на показ, убеден съм. Самият факт, че подобно нещо се случи и въпреки усилията на комисията или на част от комисията, нямаме нито крачка напред към евентуалната по-голяма убеденост, че подобно нещо няма пак да се случи, това дава основание наистина да използваме определението ялова. Но тя е ялова, не защото не можеше по дефиниция да свърши работа, а защото не пожелаха да свършат работа и се опитаха по всякакъв начин да се ограничат, да се принизят всички съществени важни моменти, повтарям, в един работен материал, който можеше да доведе до много по-добри резултати.      Това е много интересен въпрос. Аз бих задал въпроса, защо БСП изведнъж някак рязко загуби интерес към тази тема? Оставен беше Жельо Бойчев да се пържи, в собствен сос да се вари, а БСП пошумя, пошумя и се ската. И няма вече проблем. Не знам, може би има някакво подобно пак засега неизвестно развитие, може би има вече някаква договореност за следващия купувач. Не знам. Но политически аз не мога да гадая, нямам надеждна информация, политически това е много слабо поведение на опозицията и в частност на БСП. Защото те бяха инициаторите на комисията. Хайде, не е минало решението поради това, че нямат мнозинство, но поне го развийте, аргументирайте го, посочете, кои са тези конституционни дефицити, които са точно тези слабости в работата на институциите? Защото те са конкретни. Докладът дава възможност да се набележат поне 4-5 конкретни предложения за промени със срокове, с отговорници, с варианти на решения и т.н. Защо мълчат? Това е наистина въпрос, който вие поставяте и който е много знаменателен.    ", "date": "2018.05.19", "title": "Проф. Александър Маринов: Разклатиха моркова пред магарето Западни Балкани, но нищо конкретно "}
{"url": "http://epicenter.bg/article/V-SASht-e-po-smartonosno-da-si-uchenik--otkolkoto-voenen/154760/7/0", "text": "През 2018 г. повече американци са загинали при стрелби в училища, отколкото на военна служба. Това се казва в коментар на вестник „Вашингтон пост“ по повод на поредната трагедия, разиграла се в училището на град Санта Фе, щат Тексас, предаде БГНЕС.  От 1 януари до 18 май в резултат на 16 различни инцидента със стрелба в училища са загинали 29 ученици и преподаватели. За същия период загубите на Пентагона – както военни, така и невоенни – са 13 души. На 15 март при катастрофа на вертолет в Западен Ирак са загинали 7 души, включително трима офицери.  На 18 май в Санта Фе 17-годишният ученик Димитриос Пагуртис откри огън в своето училище, убивайки 9 ученици и 1 преподавател. Много са ранените при стрелбата.  Американският президент Доналд Тръмп нареди да се спуснат наполовина знамената на всички американски правителствени сгради в страната и чужбина в знак на траур. Престрелките в американските училища „продължават прекалено дълго, много десетилетия“, заяви той в Белия дом.  След един от поредните трагични случаи със стрелба в щатско училище, президентът шокиращо предложи учителите да влизат въоръжени в клас.  На 24 март „Вашингтон пост“ публикува анализ за стрелбите в американските училища. От 1999 г. до деня на публикацията над 187 хиляди учащи се в 193 учебни заведения са се сблъскали с насилие по време на занятия. В страната ежегодно средно 10 училища стават арена на убийства с използването на огнестрелно оръжие, подчертава изданието.  ", "date": "2018.05.19", "title": "В САЩ е по-смъртоносно да си ученик, отколкото военен"}
{"url": "http://epicenter.bg/article/Ne-razreshiha-na-Atanas-Skatov-da-izkachi-Everest-bez-sherp-/154784/8/0", "text": "След няколко дни преговори в Тингри без успех Атанас Скатов е пристигнал на базовия лагер на връх Еверест с намерение да се опита да убеди службите на място да го пуснат да се катери сам към върха. Китайските власти не са разрешили той да тръгне без шерп, съобщава БНТ. Мерките за сигурност са засилени и те са категорични, че без шерп няма да допуснат алпинист до върха.  \"Базовият лагер е напълно празен, тъй като всички алпинисти са вече по горните лагери. Цял ден правя опити да намеря шерп на място, но удрям на камък. Накрая се намери един, който ми поиска 10 000 долара - сума, с която не разполагам. При това положение се налага да си тръгна от Тибет. Много исках да кача връх Еверест още веднъж с посвещение и този път без кислород. Познавам маршрута и съм добре аклиматизиран. Гледам го срещу мен, времето е прекрасно вече няколко дни и още няколко ще е подходящо за качване. Направих всичко,което зависеше от мен, пробвах всякакви варианти, но властите в Тибет са непреклонни\", каза българският алпинист.  Днес той трябва да се отправи към Катманду и признава, че съжалява.  Очаква се Скатов да прибере в България до дни.  На 13 май той осъществи изкачване на връг Чо Ою като част от проекта му за изкачване на 14-е осемхилядника на планетата без консумация на животинска храна.  ", "date": "2018.05.19", "title": "Не разрешиха на Атанас Скатов да изкачи Еверест без шерп "}
{"url": "http://epicenter.bg/article/Megan-i-Hari-shte-se-venchayat-paraklisa--Seynt-Dzhordzh--panteon-i-grobnitsa-na-angliyskite-monarsi/154706/10/0", "text": "Внукът на британската кралица Елизабет Втора принц Хари и годеницата му Меган Маркъл ще сключат брак в параклиса \"Сейнт Джордж\" на замъка Уиндзор след няколко часа. Размяната на обети ще бъде извършена от архиепископа на Кентърбъри Джъстин Уелби, а самата брачна церемония ще бъде ръководена от епископ Дейвид Конър, настоятел на храма в Уиндзор.  Замъкът „Уиндзор” в гр. Уиндзор, Бъркшир, е една от най-посещаваните туристически дестинации в Англия. Сградата е един от символите и стожерите на британската национална идентичност.  „Уиндзор” е   а със своите 1000 стаи може да се похвали с титлата „най-големият обитаван замък в света”. Общата площ на двореца и околностите надвишава 5 хектара/13 акра.  , които постепенно били заменени от масивни каменни отбранителни зидове, а отвътре крепостта набъбнала с постройки за най-различни цели.  Редица историци сочат обекта като  , ето защо замъкът е признат за най-скъпия светски строителен проект в Англия през Средните векове. От 900 г. до днес „Уиндзор” е устоял на обсади и граждански войни, но е съхранил историята на Англия чрез архитектура, богати архиви и огромна колекция от произведения на изкуството, събирани в продължение на девет века от кралските фамилии. Замъкът е бил убежище по време на чумните епидемии, както и скривалище през Втората световна война.  Всеки един от английските крале е оставил своя следа в градежа и богатствата на замъка.  Любопитен факт е, че   През 1916 г. крал Джордж V променя името на мястото, за да разграничи кралската фамилия от нейните германски корени (династия Сакс-Кобург и Гота).   пък вдига Кръглата кула и по-солидна външна крепостна стена. Строежът е в готически стил и се намира на хълма върху стара постройка от XII век, която е разширявана и издигана, за да покрие растящите нужди от нови помещения. Кръглата кула съхранява огромен обем кралски архиви, а в подземията се пазят средновековни гравюри и лъвски глави, традиционни символи на Англия от XIV в.   построява във вътрешността на крепостта първия луксозен кралски дворец, а Едуард III го разширява, като строи допълнителни сгради за администрацията на кралския двор.  Дворецът съчетава тежки барокови интериори с ефирен стил рококо и изящна готика.   а поради пищните си зали - и център за удоволствия - приеми, балове, блестящи спектакли. Замъкът се превръща в малък град, когато в близост се изграждат престижните колежи - Итън, Оксфорд и Кеймбридж.   Кралица Елизабет Втора обикновено идва в замъка \"Уиндзор\" през ранното лято и още веднъж през зимата – най-често за Коледа. Уиндзор е отворен за туристически посещения, но само ако върху масивните му кули не се вее знамето на страната. Развяващият се флаг означава, че кралицата в момента е там и не са възможни посещения.  , тъй като е прекарала голяма част от детството си там. Ето защо не е изненадващо, че нейните почитатели споделят мъката ѝ, когато през 1992 г. опустошителен пожар унищожава 100 стаи в апартаментите за церемониално и лично ползване. Възстановителните работи на стойност 53 милиона долара завършват пет години по-късно. При реставрацията са използвани същите техники, като тези при строежа на замъка от Уилям Завоевателя преди 900 години.  Най-интересните неща, които могат да се видят в замъка Уиндзор са   която се извършва дори когато кралицата не е в резиденцията (макар и с по-малка пищност и кралски знаци);  , един изключителен замък в миниатюра, проектиран през 1923 г. от архитекта сър Едуин Лътиънс;   създадена за Джордж IV през 1820 г.;   параклисът „Сейнт Джордж”, който заедно с Уестминстърското абатство е пантеон на много английски монарси.  Под плоския гроб на нивото на земята в центъра пък се намира   и неговата трета съпруга – Джейн Сиймур. В параклиса се провеждат и церемониите, свързани с Ордена на жартиерата.   се намира близо до Уиндзор. Там деца и възрастни с удоволствие са разхождат, возят се на атракциони, участват в конкурси и занимателни игри. В \"Миниленд\" може да се видят умалени копия на всички забележителности на Лондон. Преди седмица там бе изложен и умален модел на днешната сватбена церемония, заедно с кралското семейство, изработено от лего кубчета.  , където ще се проведе църковната венчавка на принц Хари и Меган Маркъл по-късно днес, е част от крепостта „Уиндзор”. Построен през XIV в. храмът се отличава със стилни високи колони и израстващи от пода букети от житни класове нежно докосват богатия таван.  Параклисът с красиви викториански цветни стъкла и дърворезби по столовете е седалище на Рицарския орден на Жартиерата, създаден от Едуард III през 1348 г., затова и над всеки стол се виждат личните знамена на кралските рицари.  Днес параклисът е църковен колеж, а заради уникалната си архитектура е признат за “едно от най-върховните постижения на късния английски вертикален готически стил”. Срещу параклиса са помещенията за воините рицари.   включително няколко сватби, кръщенета и погребения. Според списание People, първата кралска сватба, която се провежда в параклиса \"Св. Георги\", се е състояла през 1863 г., когато крал Едуард VII се жени за кралица Александра.   които се провеждат там, включват втората сватба на бащата на Хари - принц Чарлз, с Камила Паркър Боулс през 2005 г., както и сватбата на принц Едуард, граф на Уесекс, по-малкия брат на Чарлс, през 1999 г. Изборът на параклиса \"Свети Георги\" - като място за сватбената церемония, казва много за двойката, като той е сравнително ниско в стълбицата на провеждане на кралски събития.   каза говорител на британското кралско семейство пред репортери по-рано тази година. \"Те са доволни, че красивата територия на замъка Уиндзор ще бъде мястото, на което ще започнат живота си като семейна двойка\".", "date": "2018.05.19", "title": "Меган и Хари ще се венчаят сред викториански цветни стъкла и барокови дърворезби в „Сейнт Джордж” "}
{"url": "http://epicenter.bg/article/Tiyn-idolat-EVA-izbrodi-100-te-turisticheski-obekta-za-3-mesetsa--v-Dablin-50--ot-horata-nyamat-27-g--/154727/10/0", "text": "За слушателите на \"Покана за пътуване\" над 15 години името на певицата   може да говори нещо само ако са я гледали в мюзикъла „Кабаре” в оперетата или в някоя от постановките на частни театри, с които обикаля из България. За тийнейджърите, обаче ведрата усмивка на изпълнителката е повод за припадък от екстаз.    се прочу светкавично в интернет с  ролята  на Елизабет Мария – БЕТИ  в пародийния онлайн сериал “#КИФЛА”. За кратко тя се превърна в новия тийн идол на България с десетки хиляди последователи в мрежата и предизвиква истинска истерия при турнетата си из страната. Ева Теодорова Георгиева  започва да пее още на 3.   След 12 години в Детския радиохор да бъде дипломиран магистър по джаз и поп пеене от софийската музикална академия е логична развръзка.   Тя има вече 10 хита, които се въртят по всички  музикални телевизии и радиа. Песните й се разпространяват в Румъния, Гърция и Турция, където 2 поредни години участва във фестивали с 50 хилядна публика!   Победителката в миналогодишното издание на БГ мюзик фестивал, иска да повтори успеха си през юни в Сандански.  Признавам си,  когато научих, че при турнетата си из България EVA посещава по 10 града през уикенда ококорих очи. Истината, обаче се оказа още по-шокираща – понякога селищата са 20. А що се отнася до 100-те туристически обекта, Ева и баща й, певецът Теодор Георгиев са ги обиколили за три месеца като са правили импровизирани концерти на повечето места.     За какво се сещате, когато ви кажат  ? За нищо, предполагам. Ами когато чуете Дъблин? За тъмна бира, Джеймс Джойс, Свети Патрик и четирилистни детелини.   Оказа се, че Балъ Аахъ Клиъх се нарича ирландската столица на местния език.    беше в града на река Лифи, независимо как ще го наречем, и няма търпение да ни разкаже: „Пристигайки в Дъблин, знаех сухи факти за ирландската столица. Че е най-големият град в Ирландия, разположен в източната част на страната при вливането на река Лифи в Ирландско море. Че в Дъблин са родени редица влиятелни писатели и драматурзи, като Самюел Бекет, Оскар Уайлд, Джеймс Джойс, Джордж Бърнард Шоу. Че Дъблин е младежки град - 50% от населението е под 27 години.   Първата история започва с един исторически период, трагичен за народа на Ирландия.Страната по това време се крепи на земеделието, но земеделската система на острова е нестабилна и не е в състояние да се справи с продължителните периоди от лоши реколти. Основната храна на хората в Ирландия са картофите. Катастрофата настъпва през 1845г. когато картофената реколта е заразена с болестта „potato blight”. Тя буквално превръща картофите в гъста каша негодна за ядене. Проблемът се повтаря през следващите шест години. През 1849г.-1850г. освен от глада Ирландия е покосена и от холерна епидемия. Гладът и болестите принуждават хората да търсят спасение извън пределите на родината. През периода 1846 – 1850 година населението на Ирландия намалява с 2 млн. души, което по това време съставлява 25 % от населението на страната.   Всяка седмица в Ню Йорк слизали по 15 хиляди измъчени ирландски емигранти, които търсели нов живот в новия свят. Те пристигали в Америка на стари кораби, които били наричани „плаващи ковчези“, защото по време на дългото пътуване на борда им умирал всеки пети. Един от корабите е  Между 1848 и 1855 година, корабът прави 16 пътувания до Северна Америка, като превозва емигранти до Канада и Ню Йорк. Средната продължителност на едно пътуване траело 47 дни, а един курс превозвал между 100 и 250 пътника, много над допустимото за капацитета на кораба.   Независимо от тези обстоятелства, няма нито един загинал пътник или член на екипажа по време на всички пътувания на  Корабът имал изключителен капитан, подготвен екипаж и нещо много рядко за екипаж на кораб в тези времена  - професионален лекар.   През април 1848 година Маргарет Райли и съпругът й Даниел се качват на кораба \"Jeanie Johnston\" в Дъблин, за да отплават за Америка. Маргарет е бременна, но въпреки това капитанът поема риска да качи семейството й. Целият екипаж е безкрайно мил и много отзивчив към бременната жена. Бебето се ражда в открито море една седмица преди акостирането му в Америка и в знак на признателност към всички, Маргарет кръщава сина си със 17 имена - на всеки един от членовете на екипажа. В акта като място на раждане на детето е посочен - Атлантически океан.   Днес репликата на кораба „Jeanie Johnston” работи като музей, показва восъчни фигури на екипажа и най-интересните пътниции разказва техните съдби.   Другата история, която искам да споделя е за хитрия предприемач Уилям Уолш, който прави лимонада от поднесения му от живота лимон. Уилям Уолш е предприемач, собственик на фериботите, превозващи пътниците през река Лифи. Тъй като плавателните съдове били в лошо състояние – ръждясали и неподдържани, на Уолш поставили условие да ги ремонтира или да построи мост. През 1816 г. предприемачът построил мост, но с клауза в договора, че за средващите 100 години всеки преминал съоръжението ще му плаща по половин пени. Така и до днес колоритният мост над река Лифи носи името    А още колко истории се крият в дебелите книги на библиотеката в Тринити колидж, по тесните улички с ирландки пъбове, в паметта на хората. Ако се върна отново в Ирландия бих тръгнала по следите на елфите и леприконите, за да допълня легендата за приказната страна, където историите оживяват\", завършва разказа си Ириноа Люцканова.    ни отвеждат до Охрид, манастира „Свети Наум” и други български светини в околовръст.   Според всеобщата представа, българите от края на 19-и и началото на 20-и век са пътували главно на хаджилък до Светите места, поддържали са търговските си връзки с останките от Османската империя или са създавали нови с натъпкани с гюлово масло дисаги из Европа.  , обаче, събира в книгата „Българинът по света в началото на 20-и век” пътеписи, които доказват, че предшествениците ни са кръстосвали от Сандвичевите острови до Южна Арабия и от Балтимор до Япония. При това без да са баснословно богати.   При следващото издание на Покана за пътуване ви обещавам разказ за музей на човекоядството от Доника Ризова. А вие не забравяйте, че Голямата лятна игра и още много пътешествия ви очакват на страницата ни във Фейсбук ", "date": "2018.05.19", "title": "Тийн идолът EVA изброди 100-те туристически обекта за 3 месеца, в Дъблин 50% от хората нямат 27 г. "}
{"url": "http://epicenter.bg/article/Nepoznatata-Megan-Markal--Holivudskata-zvezda-ofitsialen-aktivist-na-OON/154700/10/0", "text": "Меган Маркъл не слиза от първа страница на светските издания в последно време, заради предстоящата си сватба с британския принц Хари. Информацията за бившата актриса е полюсна – от силна одобрение, през семейни скандали до тъмно минало.   Но не позволявайте на медиите да ви подведат, Маркъл е много повече от бъдещата съпруга на внука на кралица Елизабет Втора. Родена в Лос Анджелис, тя е най-известна с ролята си в сериала „Костюмари“, в който играе Рейчъл Зейн.   Освен това тя е създател на лайфстайл сайт и марката The Tig, а също и моден дизайнер. За съжаление, преди броени месеци на красавицата й се наложи да се откаже от това поприще, за да стане член на кралската фамилия. Работата си като активист, защитаващ правата на жените за програмата „Политическо участие и лидерство на жените“, тя обаче ще запази.   Business Insider, цитиран от Profit.bgразказва за разнообразните роли в живота и постиженията на Меган Маркъл.   Най-известна с ролята си на Рейчъл Зейн в сериала „Костюмари“, тя дебютира на малкия екран в сериала General Hospital през 2002 г. Участвала е също в сериали като „От местопрестъплението: Ню Йорк“ и „Касъл“, както и във филми като „Секс, наркотици и Лас Вегас“ и „Шефове гадняри“.   Преди да се премести в двореца Кенсингтън, тя живее в Торонто, където се снима сериалът „Костюмари“. Именно там се запознава с бъдещия си съпруг принц Хари през май миналата година, докато той е на посещение в града, за да представи спортната инициатива Invictus Games.   Макар че стана известна с роля в сериал, Маркъл е много повече от актриса. Тя бе и ще продължи да бъде официален активист на „Програмата за политическо участие и лидерство на жените“ на ООН. Освен това тя е произнасяла реч по време на честванията на Международния ден на жените през 2015 г.   През декември 2014 г. тя пътува до Афганистан с генерал Мартин Депсни, главнокомандващ на обединения щаб на армията на САЩ.   Тя също така участва на срещата на високо равнище „Един млад свят“ в Отава през септември, когато се срещна с канадския премиер Джъстин Трюдо.   До преди няколко месеца Меган имаше и собствен блог, в който пише за гражданските права и предоставянето на повече правомощия на жените.   Бъдещата Херцогиня несъмнено е привърженик на благотворителни каузи и защитник на правата на дамите по света. Бившата актриса използваше холивудската си слава за разпространение на подобни възгледи. Дейността й далеч надхвърляше суетата на звездния блясък, присъща на повечето актриси от Червения килим. Като годеница на принц Хари тя заяви, че ще доразвива дейността си, а бъдещите й планове обхващат широк мащаб от социални мероприятия.", "date": "2018.05.19", "title": "Непознатата Меган Маркъл: Холивудската звезда-официален активист на ООН"}
{"url": "http://epicenter.bg/article/Andrey-Raychev--Sreshtata-na-varha-mina-dobre--no-postignatoto-za-Zapadnite-Balkani-be-nula-/154746/2/0", "text": "Срещата на върха ЕС-Западни Балкани в София мина добре, но в никакъв случай не беше нещо особено. Това каза в предаването \"Панорама\" по БНТ социологът Андрей Райчев. За Борисов това е добра работа. Трупаме посреднически точки, това е най-хубавият път за кариерата.   Страните от Западните Балкани нямат лобисти. Никой няма да им каже \"няма да влезете\", но нещата се отлагат с поколения.   Причината не е, че Европа не ги иска, а че трябва да е единна по американския въпрос и никакви други разделителни въпроси няма да се допуснат, включително и влизането на България в Шенген. Не получихме традиционния подарък за домакина, заяви Райчев.   Конфликт между САЩ и    Големият въпрос е дали Европа ще води отделна политика към Русия, добави политическият анализатор.   Според политолога  . Имаме хоризонт – хоризонтът е 10-годишен. Имаме един планов период време, в което трябва да се свърши определена работа.   Политиците свършиха своята работа, по-нататък въпросът е на бизнес. В 10-годишния хоризонт е много важно кой какво ще направи и къде ще се позиционира.  Не казвам, че утре всички ще влязат в ЕС - реалистичният хоризонт, в който трябва да се свърши работа, е 10 години, посочи Гълъбов.    добави той.   Ако   заяви Андрей Райчев.   Българската администрация и българският политически елит влязоха в друг ритъм от края на миналата година. Този външен ритъм стабилизира вътрешно управлението, каза Антоний Гълъбов.   По думите на Андрей Райчев   Ако нещо трябва да се каже за Борисов, то е, че не изпада в крайности. Той води балансирана политика.   Атаката на правителството срещу хазарта не отива на кабинета, защото е крайна. \"Забранявам\" е любимата мелодия на масите. Валери Симеонов ходи и се прави на генерал, на добър началник, понеже е строг началник.   Вместо забрана, трябва да се говори за регулация. Тази забрана ще доведе до това, че телевизиите ще загубят цялата си печалба, ще минат на загуба. Нова телевизия и БТВ в момента се търгуват, а те са основа на свободата на слововото в България, защото чрез рекламите са финансово независими.   каза още социологът.", "date": "2018.05.19", "title": "Андрей Райчев: Срещата на върха мина добре, но постигнатото за Западните Балкани бе нула!"}
{"url": "http://epicenter.bg/article/Zaharieva--Imeto-Ilindenska-Makedoniya-e-potvarzhdenie-za-priznavane-na-obshtata-ni-istoriya-/154749/2/0", "text": "Ако името Илинденска Македония наистина е предложено от премиера Зоран Заев и анализаторите, го приемам като потвърждение, че признават общата история. Това каза външният министър Екатерина Захариева за информацията, че Илинденска Македония е възможен вариант за ново име на Македония в предаването „Събуди се“ по Нова телевизия.  „Илинденско-Преображенското въстание е на македонските и тракийските българи, участвали са над 70 офицери“, заяви тя.  „Чу се това име, за нас беше изненада. Други 5 имена бяха на масата“, посочи Екатерина Захариева.  „Дали това ще бъде името, не знам“, коментира тя.  „В София премиерите на Македония и Гърция си говориха доста дълго и оповестиха, че са направили голяма крачка в преговорите. Изрично подчертаха, че това не е краят на преговорите“, изтъкна външният министър.  ", "date": "2018.05.19", "title": "Захариева: Името Илинденска Македония е потвърждение за признаване на общата ни история "}
{"url": "http://epicenter.bg/article/Solomon-Pasi--Ima-ostra-nuzhda-ot-sreshta-na-varha-ES-SASht-/154750/2/0", "text": "На срещата за Западните Балкани стана ясно, че има остра нужда от засилване на диалога между ЕС и САЩ. Имаме нужда от такава среща на върха. Това коментира бившият ни външен министър Соломон Паси в студиото на “Тази събота” по бТВ.  По повод срещата с турския президент Ердоган във Варна, Паси коментира, че тя е била нещо сериозно, но не е било положително, че на срещата в София сега Турция не е била спомената.  “Тя е наш важен съсед. Нормално е да се говори и за целите Балкани. Като че ли позабравихме този стратегически приоритет”, каза той.   “С първото си председателство на Съвета на ЕС България стана наистина пълноправен член на ЕС. Може да се каже, че от 30 юни 2018 г. започва истинското членство в ЕС”, подчерта Паси. По повод сделката с Иран той посочи, че тя има един сериозен проблем - ограничена е във времето - до 2025 г.  \"Другото е, че сделката се занимава само с обогатяване на уран и ядрени бомби и не с далекобойните ракети на Иран. Обама държеше сделката да бъде сключена, за да защити своята Нобелова награда. Той я получи за нищо и направи редица действия, за да я защити - споразумението с Куба, което беше успех, но и провал като споразумението с Иран,” смята бившият министър на външните работи.  ", "date": "2018.05.19", "title": "Соломон Паси: Има остра нужда от среща на върха ЕС-САЩ (ВИДЕО)"}
{"url": "http://epicenter.bg/article/Rozoproizvoditeli-blokiraha-na-nyakolko-mesta-Podbalkanskiya-pat-/154751/2/0", "text": "Розопроизводители от цялата Розова долина блокираха на няколко места Подбалканския път София-Бургас и връзките към него. Те се обявяват срещу, по техните думи, картел на розопреработвателите, които са се договорили за ниски изкупни цени на розовия цвят, което на практика обрича розопроизводителите на фалит, предаде кореспондентът на БГНЕС в региона.  Розата не може да престои повече от няколко часа, след като е набрана и на практика трябва да бъде изхвърлена, ако не бъде отнесена в розоварна, за да бъде преработена. Изкупните цени в последните два дни са паднали до 1,50 лв. за кг набран розов цвят, което е няколко пъти под себестойността на производството.  Производителите плащат на розоберачите 1 лев за набран килограм розов цвят, както и 10 лева за осигуровки на ден.  Заплашват, че протестът им ще продължи цял ден, като поетапно ще отварят за малко пътя, за да може да преминат натрупаните колони с автомобили. За по-малко от 20 минути се натрупаха над 100 автомобила в двете посоки  ", "date": "2018.05.19", "title": "Розопроизводители блокираха на няколко места Подбалканския път "}
{"url": "http://epicenter.bg/article/Zhenata-do-Boyan-Petrov--Iskam-toy-da-ostane-edna-krasiva-legenda--VIDEO--/154755/2/0", "text": "„Искам Боян да остане в историята като една легенда, като нещо красиво. Не желая да има траур и черни ленти. Дори на мястото, където работи – в Природонаучния музей, помолих да не спускат черно знаме, а българското”. Това каза в ефира на предаването „Събуди се” по Нова телевизия жената до Боян Петров Радослава Ненова.  Тя сподели още, че иска да получи дневника на алпиниста, където той записвал абсолютно всичко, което преживява по време на експедиция.  „Искам да събера всичко, написано от него, и да направя една книга”, каза Ненова.  Тя е категорична, че след изчезването на Боян, не се сърди на планината, а напротив – обича я.  „Със сина ми ще ходим в Тибет като на място, където ще се срещаме с Боян, а не като пред голяма надгробна плоча”, казва още Радослава.  ", "date": "2018.05.19", "title": "Жената до Боян Петров: Искам той да остане една красива легенда (ВИДЕО) "}
{"url": "http://epicenter.bg/article/Tsvetanov-razgovarya-s-bivshiya-Varhoven-predstavitel-na-ES-po-vanshnata-politika-Katrin-Ashtan/154758/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря с Катрин Аштън - бивш Върховен представител на ЕС по въпросите на външната политика и политика по сигурност и понастоящем председател на програмата “Глобална Европа” към Международния център за изследователи “Удроу Уилсън”. Срещата се състоя в рамките на Международния форум „ГЛОБСЕК“, който се провежда в Братислава, съобщиха от пресцентъра на ГЕРБ.  Баронеса Катрин Аштън сподели задоволството си от успеха на Българското председателство да върне Западните Балкани в дневния ред на ЕС след 15 години, през които те не са били във фокуса на европейската политика.  „Срещата на върха между ЕС и Западните Балкани в София е голям успех“, категорична бе Аштън. Тя уточни, че след председателството има опасност темата за Западните Балкани да бъде изместена, ако не е на лице силна позиция и подкрепа на България. По този повод тя предаде поздравления за министър-председателя Бойко Борисов за усилията и успеха на българската инициатива.  Към разговора се присъедини и еврокомисарят по Енергийния съюз Марош Шефчович, който е сред говорителите на форума.  ", "date": "2018.05.19", "title": "Цветанов разговаря с бившия Върховен представител на ЕС по външната политика Катрин Аштън"}
{"url": "http://epicenter.bg/article/Prof--Angel-Dimitrov--S-makedonskite-istoritsi-shte-govorim-na-nauchen-teren--no-v-politicheski-kontekst-/154763/2/0", "text": "Това, което е много характерно за някои от страните от бивша Югославия е, че те все още не са изживели този дълбок катарзис - да подложат на един критичен анализ собственото си минало, да разберат къде са проблемите, за да имат едно по-добро настояще и по-светло бъдеще. Това каза в предаването \"Събота 150\" по програма \"Хоризонт\" на БНР проф. Ангел Димитров, историк и дипломат, бивш български посланик в Македония. Проф. Димитров оглави от българска страна екипа историци, които ще водят разговори с македонските им колеги в рамките на смесената научна българо-македонска комисия, създадена по силата на Договора за добросъседство от август миналата година.  В коментар на информацията, че е възможно консенсусното име на Македония да бъде Република Илинденска Македония Ангел Димитров отбеляза, че това е странно и необичайно име за държава. В света няма нито една държава, чието име да се свързва с народното назоваване на религиозен празник, допълни той и обърна внимание на факта, че името Илинденска Македония дава противоречиви сигнали:  „Изтичането“ на името стана по-скоро като опипване на терена, отколкото като подготовка на общественото мнение, че нещо е решено. Възможни са и други решения, някои могат да бъдат неочаквани, но не е изключено да се върнат към най-популярното - Горна Македония, което не е просто географски термин, а историко-географски.\"  „Ако приемем, че премиерът Зоран Заев, говорейки за креативност, говори за нов подход към представата за собственото минало, един нов прочит на историята, дори конкретно – към началото на XX век, тогава може да се замислим дали има някаква преоценка на официалната интерпретация на този период от това, което е наложено от македонската историческа наука“, подчерта проф. Димитров.  По думите му, това е име, което би било интересно и удобно за Гърция, която изведнъж ще хвърли горещия картоф в чужди ръце:  „Ако говорим за креативност, за готовност в Република Македония да поставят акцента в бъдещото политическо поведение и формирането на нова атмосфера в страната върху общото минало, тогава няма нито една причина да се притесняваме. Това означава, че в Македония се получава катарзис по отношение на идеята за поделеност и противопоставяне. Това би било добър знак, би било добра посока на развитие – не само на двустранните отношения, но и на регионалната атмосфера, и би ускорило пътя на Македония към ЕС и НАТО. Но ако действително в Република Македония има среди, които смятат, че по този начин преутвърждават старата интерпретация на миналото, тогава нещата няма да бъдат чак толкова приемливи за нас.“  Комисията ще работи на един научен терен, нейната задача не е да води преговори и да търси баланс на интересите на двете страни, а да работи въз основа на историческите научни принципи, възоснова на критерии, които могат да бъдат проверени с научния инструментариум, заяви проф. Димитров, визирайки предстоящата работа на комисията:  \"В този смисъл ще водим научна дискусия, разговори, които понякога могат да бъдат с малко по-висок градус, но това съвсем не означава, че ще бъде спор, който ще доведе до разрив в отношенията, а още по-малко, че отиваме на тези разговори с предварителна нагласа, че, виждате ли, очакваме някаква „безусловна капитулация“ от нашите колеги. Сигурен съм, че когато разговаряме сериозно, с научни аргументи, на базата на историческите извори, тогава нашите разговори никога няма да бъдат пречка в двустранните отношения. Ще водим тези разговори на научния терен, но в политически контекст. Разговаряйки в такъв контекст, ще водим разговор не само за намиране на общото в нашето минало, на общото в нашата история, не само за преодоляване на погрешни интерпретации, за корекции от страната, която има такава погрешна интерпретация, но в известен смисъл ще говорим и за бъдещето на Република Македония.“  Тръгваме към тези разговори като реалисти. Знаем, че някои от нашите колеги ще бъдат силно привързани към старата школа, ще бъдат първоначално дори негативно настроени, но трябва да създадем научна атмосфера, посочи още проф. Димитров.  ", "date": "2018.05.19", "title": "Проф. Ангел Димитров: С македонските историци ще говорим на научен терен, но в политически контекст "}
{"url": "http://epicenter.bg/article/Tsvetan-Tsvetanov-se-sreshtna-s-prezidenta-na-mozachniya-trast--GLOBSEK--Robart-Vas-/154764/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе среща с президента на мозъчния тръст „ГЛОБСЕК“ Робърт Вас. Двамата разговаряха по време на глобалния форум „ГЛОБСЕК“ в словашката столица Братислава, съобщиха от пресцентъра на ГЕРБ.  В рамките на работната среща Цветан Цветанов благодари на Робърт Вас за това, че темата Западни Балкани е добре застъпена в програмата на форума. Председателят на ПГ на ГЕРБ отбеляза, че в контекста на Българското председателство на Съвета на ЕС това е важно за получаването на обратна връзка от академичните среди.  На свой ред президентът на „ГЛОБСЕК“ подчерта, че Западните Балкани са важни като регион за сигурността на цяла Европа.  „По време на панела, посветен на ситуацията и бъдещето на страните от региона, още веднъж стана ясно, че за тях не съществува алтернатива на интеграцията в ЕС. Самият министър на отбраната на Черна Гора Н.Пр. Предраг Бошкович също бе категоричен, че за Западните Балкани европейското бъдеще е безалтернативно“, посочи Вас. Той сподели, че се надява Цветан Цветанов да продължи да участва в такива форуми и през следващите години.  ", "date": "2018.05.19", "title": "Цветан Цветанов се срещна с президента на мозъчния тръст „ГЛОБСЕК“ Робърт Вас "}
{"url": "http://epicenter.bg/article/Georgi-Harizanov--Balgariya-zasili-rolyata-si-na-mediator-i-partnyor-na-Bryuksel-na-Balkanite/154766/2/0", "text": "България засили ролята си на медиатор и партньор на Брюксел на Балканския полуостров след срещата на върха на 17 май. Това каза за обзорното седмично предаване „Метроном“ на Радио „Фокус“ политическият анализатор Георги Харизанов, във връзка с проведената в София среща на високо равнище ЕС-Западни Балкани. Той уточни, че страната ни е играчът, в чиито ръце е правенето на политика съвместно между Брюксел и проблемните държави на Балканите.  „Всъщност това е дипломацията – да успееш да накараш Ципрас и Заев да си подадат ръка пред камерите, или да успееш да накараш Тачи и Вучич да седнат на една маса – така изглежда дипломацията. От икономическа гледна точка разширяването на ЕС би било изцяло положителен процес – нови пазари, ново свободно движение на конкурентна работна ръка, нови държави, в които да се произвеждат по-евтини продукти. Политически риск винаги има в едно разширяване, но мисля, че от гледна точка на ползите този риск е напълно оправдан. Въпросът е, разбира се, че тези държави трябва да стигнат до определено ниво на развитие, поне, ако не и по-добро от нивото на България и Румъния през 2007 година, когато бяха приети в ЕС. Мисля си, обаче, че за съжаление страни като Босна и Херцеговина, както и Македония, са още твърде далеч от тези стандарти“, обясни политическият анализатор.  Георги Харизанов допълни, че ако обществеността или критиците на управляващите са очаквали конкретика в заключителната декларация след срещата – такава няма, тъй като тя по правило отсъства от повечето дипломатически документи на ЕС. Той обаче подчерта, че на срещата съвсем категорично е засвидетелствана подкрепа от страна на ЕНП към исканията на българското правителство по така наречения пакет „Мобилност“, който предстои да се гласува в Европейския парламент и срещу който протестираха превозвачите в страната.  ", "date": "2018.05.19", "title": "Георги Харизанов: България засили ролята си на медиатор и партньор на Брюксел на Балканите"}
{"url": "http://epicenter.bg/article/Tsvetanov-provede-rabotna-sreshta-s-bivshiya-darzhaven-sekretar-po-vatreshnite-raboti-na-SASht-Maykal-Chertof-/154769/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работна среща с бившия държавен секретар по вътрешните работи на САЩ Майкъл Чертоф. Това се случи по време на международния форум за сигурност „ГЛОБСЕК“, провеждащ се в Братислава, съобщиха от пресцентъра на ГЕРБ.  Двамата обсъдиха ситуацията в сектор „Сигурност“ в трансатлантическото пространство, включително и предизвикателствата пред региона на Западните Балкани. Майкъл Чертоф подчерта, че е важно България като фактор на стабилност да продължава да работи за силно присъствие на ЕС на Балканите.  „Макар и Съюзът да няма алтернатива като притегателен център на интеграция, на територията на страните се наблюдава съревнование за влияние между няколко геостратегически играчи“, обясни Чертоф и допълни, че това е особено видимо в контекста на хибридната война и фалшивите новини.  Същата тема бе засегната и в панела в проф. Джозеф Най от университета в Харвард. Професор Най коментира, че “меката сила” на Европа като ценности, начин на живот и развитие не бива да се подценява.  ", "date": "2018.05.19", "title": "Цветанов проведе работна среща с бившия държавен секретар по вътрешните работи на САЩ Майкъл Чертоф "}
{"url": "http://epicenter.bg/article/Parvanov--ABV-tryabva-da-promeni-taktikata---da-vodim-bitka-za-istinata--ne-da-badem-akademichen-klub/154773/2/0", "text": "АБВ трябва да си промени тактиката, трябва да водим битка за истината, не да бъдем академичен клуб. Това каза президентът на Република България (2002-2012 г.) Георги Първанов на Третия конгрес на АБВ, предаде репортер на Агенция „Фокус“.  По думите му е нужна радикална промяна за промяна на политическия модел на България. Първанов посочи, че най-важното послание за днешния форум е това, което е изписано като слоган „Време за битка“.  „Това в дългите ми продължителни, дългогодишни занимания като политик няма прецедент“, заяви Първанов. По думите му никой така безпардонно не е наричал нещата.  „Какво означава това? Може би трябва да върнем лентата малко назад, макар че сме една млада формация. Мога да кажа, че ние имаме един генетично заложен кусур и когато сме в опозиция мислим като управляващи. Не можем да се отърсим от държавническото. Някои други, както се вижда и когато са на власт, се държат постоянно като опозиция. Време е ние да осъзнаем, че е важно не само кой управлява, но и кой опонира. Особено при тази парламентарна опозиция, която аз по разбираеми причини няма да коментирам в дълбочина. Важно е да заявим, че като потвърждаваме своите неизменни, дългосрочни стратегически цели, ние радикално трябва да променим тактиката си. Това е най-важното, с което трябва да си тръгнем от конгреса. АБВ трябва да има ясна, твърда, активна, действена позиция по многобройните обществени конфликти“, заяви Първанов.   Слуховете и опитите за нашето преждевременно отписване са силно преувеличени, зяви още Георги Първанов. Той определи форума като внушителен.  „Внушителен по брой делегати, ако щете дори по тези опашки при регистрацията. Това идва да покаже за всеки от онези, които могат да гледат, че слуховете и опитите за нашето преждевременно отписване на българската политика са силно преувеличени. Радвам се, че присъстваме на един такъв форум, който по своето същество е работен. Той е един делови форум. Благодаря на всички онези наши гости, вътрешни и международни, които уважиха и пряко чрез присъствие и участие и чрез задочни приветствия, показвайки, че наистина са съпричастни към нашите усилия. С това ние даваме знак за това, че можем да бъдем заедно или във всеки случай можем да работим еднопосочно за една обща кауза. Това никак не е малко. Ние не сме сами“, заяви Първанов.  Той посочи, че АБВ ще се развива като трети път, не като трети полюс. \"Няма да водим само стратегически битки. Ще водим, ще участваме, ще инициираме и своите битки на деня\", посочи той.    АБВ е антивоенната партия на България, особено при колебливото поведение на управляващи и парламентарна опозиция, каза още Георги Първанов. Той поясни, че АБВ никога няма да подкрепи военна операция, която е без решение на Съвета за сигурност на ООН. Първанов допълни, че войната е твърде сложно нещо, за да се остави на американците.  „Очаквам в рамките на този форум ние да обявим своето действие, своята първа битка на деня – да покажем характер, воля. Това е битка не на отрицанието, това е битка за нещо съзидателно, градивно, за нещо перспективно. Искам да подчертая още един важен приоритет, който също е много актуален. Има го в документите. Сигурно няма да имаме много време да обсъждаме в дълбочина, но нека да се чуе от този форум и от всички вас на нашите приятели, на нашите сънародници – АБВ е антивоенната партия на България особено при онова колебливо, да не кажа по-силно поведение на управляващи и парламентарна опозиция. Днес повече от всякога ясно и категорично трябва да кажем, че ние сме против всички тези опити да се инспирира за щяло и нещяло военен конфликт“, каза Първанов.  Според него не може България да бъде постоянният член на така наречените коалиции на желаещите, образувани ад хок в името на неясни цели и интереси.  „Отдавна в АБВ заявихме и не бяхме достатъчно последователни, но аз възраждам, поставям отново на масата и като послание към новото ръководство – мисията на АБВ да водим битка с посредствеността на двуполюсния модел в Българската политика. Не може повече да се търпи това положение, при което двата полюса вегетират върху самоцелната конфронтация по дребнотемието, върху агресията и омразата“, каза Първанов.  ", "date": "2018.05.19", "title": "Първанов: АБВ трябва да промени тактиката - да водим битка за истината, не да бъдем академичен клуб"}
{"url": "http://epicenter.bg/article/Lilyana-Pavlova--Ne-sme-davali-falshivi-ochakvaniya-i-obeshtaniya-na-liderite-ot-Zapadnite-Balkani/154774/2/0", "text": "\"Вярвам, че лидерите на Западните Балкани си тръгнаха от София окуражени и с надежда. Те дойдоха с много ясна и точна перспектива какво трябва да очакват и какво не могат да очакват\". Това каза в предаването „Тази събота” по bTV министърът за българското европредседателство Лиляна Павлова след срещата ЕС – Западни Балкани.   \"Ние бяхме изключително честни и не им дадохме нито за момент фалшиво очакване или фалшиво обещание. Това не беше Среща на върха на тема \"Разширяване”, а на тема \"Европейска перспектива\" и те я получиха ясно, категорично и безапелационно”, подчерта Павлова.   Според нея срещата е завършила много позитивно, с ясни и конкретни ангажименти. \"Европа и европейските лидери си тръгнаха от България по-обединени и с добра перспектива”, убедена е Павлова. По думите й атмосферата е била искрена и конструктивна.   \"Да, може би си казахме някои неща „право куме в очи”, но имаше нужда да си кажем нещата искрено и директно, а не да се лъжем.   Срещата беше колкото искрена, толкова и прагматична, толкова и ясно полагаща накъде вървим. Аз съм по-голям оптимист съм, отколкото бях, преди да започне срещата”, обобщи Лиляна Павлова.   \"Ако Република Македония и Гърция довършат този огромен пробив, който направиха в София за името, и Република Македония влезе в НАТО, защо не две, а три държави през 2025 г. да не са следващите членки на ЕС\", посочи министърът за българското европредседателство. Тя потвърди, че едно от обсъжданите имена е Илинденска Македония, но не е единственото.   \"И Ципрас, и Заев казаха, че има поредица от имена на масата, но не пожелаха да ги споделят. Дори на самото заседание, попитани директно, помолиха да им дадем време да ги съгласуват”, отбеляза Павлова.", "date": "2018.05.19", "title": "Лиляна Павлова: Не сме давали фалшиви очаквания и обещания на лидерите от Западните Балкани"}
{"url": "http://epicenter.bg/article/Prof--Plamen-Pavlov--Otkazat-na-Sv--Sinod-da-prisastva-na-godishninata-v-Ohrid-e-antiistoricheski/154775/2/0", "text": "Отказът на Светия Синод да присъства на годишнината на Охридската архиепископия е антиисторически. Това каза историкът проф. Пламен Павлов в интервю за седмичното обзорно предаване „Метроном“ на Радио „Фокус“.  По думите му това решение дава възможност на някои граждани и митрополити в Македония да говорят, че те са съвсем отделна църква и че нямат нищо общо с нас, което е дълбоко невярно. Според проф. Павлов участието на наши представители в тържествата в Охрид за 1000-годишнината на Охридската архиепископия ще даде възможност да се каже открито, че става дума за част от българската църковна история и че Българската патриаршия е единствената църква, която може да бъде църква-майка на Охридската архиепископия или на Македонската православна църква.  “Това, което аз си мисля, че може да бъде направено все още, е Светият Синод на Българската православна църква да свика заседание и да отмени това за мен наистина непонятно и да не кажа - позорно решение. Още повече, гласовете са осем на пет, и то - при отсъствието на Негово светейшество патриарх Неофит. Т. е., ако той присъстваше, гласовете щяха да бъдат вероятно по някакъв друг начин. Ние не можем да приемем, че Българската църква може да решава такива морално-етични исторически въпроси с разделение, тъй като осем на пет – това си е абсолютно разделение. Такива въпроси трябва да се решават със съгласие. Така че, тези приказки, че ще изпаднем в схизма, че едва ли не ще отпаднем от световния живот на Православието, за мен са абсолютно несъстоятелни. Няма никакви индикации за подобно нещо”, каза той.  Проф. Пламен Павлов призова Светия Синод да преразгледа решението си и да участва достойно в отбелязването на 1000-годишнината от учредяването на Охридската епископия, тъй като тя е важна част от историческия път на Българската православна църква.  ", "date": "2018.05.19", "title": "Проф. Пламен Павлов: Отказът на Св. Синод да присъства на годишнината в Охрид е антиисторически"}
{"url": "http://epicenter.bg/article/Tsvetan-Tsvetanov-razgovarya-s-baronesa-Nevil-Dzhons-ot-Kamarata-na-lordovete-na-Velikobritaniya-/154779/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работен разговор с баронеса Невил-Джонс - член на Камарата на лордовете и бивш министър по сигурността и борбата с тероризма на Великобритания (2010-2011 г.). Двамата се срещнаха в рамките на глобалния форум за сигурност „ГЛОБСЕК“ в Братислава, съобщиха от пресцентъра на ГЕРБ.  Председателят на ПГ на ГЕРБ и баронеса Невил-Джонс обсъдиха предстоящото участие на Цветанов на форум, посветен на сигурността на Западните Балкани, който ще се проведе в Камарата на лордовете в Лондон в края на юни. Двамата коментираха и доклада на Камарата за ролята на Великобритания в региона след излизането й от ЕС.  Баронеса Невил-Джонс подчерта важността, която Великобритания отдава на региона и потвърди, че е осъзната нуждата от ангажираност със страните на Балканите след Брекзит, особено по отношение на сътрудничеството в сектор „Сигурност“.  Цветан Цветанов акцентира върху необходимостта от запазване на високо ниво на сътрудничество между Великобритания и системите за обмен на информация на ЕС между правоохранителните служби.  „Така няма да има загуба на оперативни способности, които биха могли да навредят на колективната сигурност на ЕС“, посочи председателят на Комисията по вътрешна сигурност и обществен ред.  ", "date": "2018.05.19", "title": "Цветан Цветанов разговаря с баронеса Невил-Джонс от Камарата на лордовете на Великобритания "}
{"url": "http://epicenter.bg/article/Kralskite-svatbi-prez-poslednite-godini---skandali-i-pogazvane-na-traditsiite--Snimki-/154704/10/0", "text": "На днешния, 19 май, британският принц Хари ще се венчае за американската си годеница – актрисата Меган Маркъл. Жители на Великобритания и почитатели на кралската фамилия от цял свят тръпнат в очакване на големия ден.   В деня на сватбата на годината ви представяме няколко монархически съюза от последните години. Млади европейски принцове и принцеси избират да съчетаят живота си с обикновени хора без синя кръв, а традицията отстъпва място на модата от XXIвек.   - Синът на принц  от  - 32-годишният Кристиан, се ожени за дългогодишната си приятелка - 25-годишната  . Двамата си казаха „да“ на 16 март тази година на пищна церемония в Лима,  , откъдето е красивата булка. Церемонията се състоя в бароковата църква „San Pedro” в присъствието на кралското семейство и много именити гости. Хиляди хора бяха излезли от домовете си, за да поздравят прекрасните младоженци.   бе облечена в класическа сватбена рокля, с високо деколте, покрита с нежна дантела и дълъг шлейф. На главата й блестеше тиара, покрита с диаманти.   Принц  пристигна под ръка със своята майка, която бе облечена в цикламена рокля. От своя страна принцът привлече погледите с интересния избор на вратовръзка – тъмносиня на бели точки, която идеално допълваше визията му.   , който е втори в линията на наследяване на трона, и  , която сега е адвокат, се запознават през 2005 година, когато той е на екскурзия в Перу, а тя е негов екскурзовод. Но любовта им пламва по-късно. Първото им официално появяване като двойка бе през 2011 година. Двамата сключиха граждански брак през ноември 2017 година в  .   - По-големият брат на принц Кристиан и   Екатерина Малишева през октомври миналата година.   Сватбата се състоя в семейното имение на династията - Хановер, въпреки несъгласието на баща му - Ернст Аугуст-старши. На церемонията в църквата Маркткирхе в Хановер присъстваха много знаменитости и представители на аристократични семейства от цяла Европа.  Младоженецът беше придружен от брат си принц Кристиан и сестра си принцеса Александра. Присъстваха и децата на принцеса Каролин Монакска, която е омъжена за баща му, принца на Хановер.  Булката беше с класическа бяла рокля с перлени бродерии и шлейф, създадена от ливанската дизайнерка Сандра Мансур.    Сватбата се състоя, въпреки че бащата - принц Ернст Аугуст Хановерски, се противопостави на този съюз, разтревожен за съдбата на семейни имоти в Германия, по-специално земи и гори в Долна Саксония.    , един от тримата синове на престолонаследника Александър, се венча в Белград на 8 октомври миналата година. Той спази обичая, като взе за жена дама с потекло - принцеса Даница Караджорджевич.   На сватбената церемония присъстваха испанската кралица София, представители на кралските фамилии от Гърция, Дания и Лихтенщайн, председателката на сръбския парламент Мая Гойкович, американският посланик в Белград Кайл Скот, представители на религиозните общности и на дипломатическия корпус. Кумове на сватбата бяха по-големият брат на принца Петър Караджорджевич и шведската принцеса Виктория. Принц Филип има и брат близнак - принц Александър. Тримата братя са деца на принц Александър II, син на последния сръбски крал Петър II.    Тогава  в Опленац.     каза „да” на годеницата Елиа Захария на пищна венчавка с много именити гости и представители на около 20 кралски семейства от целия свят.   Това е   тъй като албанското кралско семейство бе прогонено през 1939 г., след нахлуването на италианските фашисти. След Втората световна война, когато комунистите вземат властта, крал Зог и семейството му са обявени за предатели, лишени са от властта и са премахнати от учебниците по история.   - Покрай еуфорията около сватбената церемония на  , плувкинята от Африка Чарлийн Уитсток, през 2011 г. в медиите се прокрадна и скандална \"новина\". Чарлийн безмалко щяла да се превърне в булката беглец и да зареже сватба за 80 милиона. Но според слуховете предвидливият жених скрил паспорта на любимата си.   Африканката се опитала да избяга от Монако, узнавайки, че нейният бъдещ съпруг е осиновил третото си незаконнородено дете.   Още през 2011 г. адвокатът на 53-годишния принц, естествено, отрече информацията, но детектив, разследващ странната находка, подтвърдил, че \"на Чарлийн са й взели паспорта”, а в ръцете й е намерен еднопосочен билет за родината.   -   ще се омъжи през есента за дългогодишния си годеник. Сватбата на принцеса и Джак Бруксбанк ще бъде организирана в параклиса \"Сейнт Джордж\" в замъка Уиндзор, където утре ще се оженят принц Хари и годеницата му Меган Маркъл.    27-годишната внучка на кралица Елизабет Втора е  . Юджини е по-малката от двете дъщери на херцозите на Йорк Андрю и Сара.    Мъжът, който предстои да стане най-новия член на английското кралско семейство, е бивш сервитьор, който се отказва от висшето си образование и от работа във финансовата индустрия в Лондонското сити, за да се занимава със заведения.   След брака си с Бруксбанк   и също така ще има възможността да приеме презимето на съпруга си.    Принцеса Мако, най-голямата сред внуците на японския император Акихито и императрица Мичико,   По закон  . След сватбата на Мако японското императорско семейство ще наброява едва 18 души.   По-малкият брат на принцесата, 10-годишният принц Хисахито, е единственото момче сред внуците на императора и потенциален наследник на Трона на Хризантемата. Мако и Хисахито имат още една сестра, принцеса Како. Техни родители са по-малкият син на императора принц Акишино и съпругата му принцеса Кико. Престолонаследникът принц Нарухито и съпругата му принцеса Масако имат 15-годишна дъщеря, принцеса Аико.    Принцеса Мако и Кей Комуро оповестиха годежа си в началото на септември миналата година, след като получиха одобрението на император Акихито. Двамата ще се венчаят на 4 ноември 2018 г.    ", "date": "2018.05.19", "title": "Кралските сватби през последните години – скандали и погазване на традициите (Снимки)"}
{"url": "http://epicenter.bg/article/Kralitsa-Viktoriya-vavezhda-modata-na-byalata-bulchinska-roklya/154693/10/0", "text": "Сватбата на принц Хари и избранницата му актрисата Меган Маркъл е във фокуса на днешния ден. Събитието на годината се подготвя от месеци, а медийния и обществен интерес не стихват. Фенове на кралското семейство от цял свят тръпнат в очакване на церемонията и сватбените детайли.   Основната въпросителна обаче остава тоалетът на младоженката. Дизайнът на   Дворецът Кенсингтън обяви единствено дизайнера, но не даде никакви подробности за модела и шлейфа на американката.    Оказва се, че традицията на днешната булчинска рокля е въведена именно на Острова и от кралицата – Нейно Величество Виктория.   Въпреки че съвременната традиция повелява сватбената рокля да бъде в бяло, в миналото булчинските тоалети са били в ярки цветове.    Почти до средата на XIX век булчинските рокли на благородниците били червени, златисти, сребристи с характерна пищност. Съществуват обаче и редки изключения.    се омъжва за краля на Дания, Норвегия и Швеция Ерик III в бяла копринена рокля. Около век по-късно и принцесата  с бяла булчинска рокля.   Но тази, която наистина превръща бялата сватбена рокля в тренд, е кралицата на   За сватбата си с принц Алберт фон Сакс-Кобург-Гота през 1840 година тя избира бяла рокля, като по онова време изборът на въпросния цвят се е възприел не като символ на невинност, а като доказателство за богатство, пояснява пише woman.bg.  Това е така, тъй като през онези години една бяла рокля трудно можела да се поддържа чиста и следователно не би се носила често, следователно притежанието ѝ е убедително доказателство, че булката има възможност да си позволи лукса да притежава дрехи, които повече няма да ѝ влязат в употреба...   Съвременниците на кралица Виктория са силно впечатлени от избора ѝ на сватбен тоалет и то до толкова, че само за 2-3 десетилетия бялото се превръща в характерния цвят за булчинските рокли в Европа. Интересна подробност е, че дори и жените от бедни семействата започват да се омъжват в бяло, но после пребоядисват роклите си в друг цвят, за да бъдат по-практични и да могат да се носят и след големия ден.   Една от булчинските рокли, които остават в историята, е тази, с която два пъти разведената американка –  , се жени за британския принц Едуард, който избира любовта пред трона и за да бъде с любимата си абдикира от престола. Церемонията, на която те се вричат, е необичайно скромна и на нея присъстват едва 16 гости. Скромна е и роклята на булката, потопена в синьо, цветът, който е символизирал чистота през Средновековието, тя е с изключително семпъл и минималистичен дизайн – нещо доста нехарактерно за тогавашната мода в сватбените рокли.    Тя се омъжва за принц Филип на 20 ноември 1947 година, когато все още не е кралица. На церемонията младата дама носи величествена рокля, дело на британския дизайнер сър Норман Хартнел. Дрехата се откроява с цвят слонова кост, изработена е от копринен сатен, а шлейфът, който я придружава, е с кристални и перлени инкрустации и е дълъг няколко метра.   Няма как да не включим в днешната селекция и роклята, с която се омъжи  Нейната сватба е през 1960, а роклята ѝ, отново дело на британския дизайнер Норман Хартнел, се откроява с пленителна елегатност и изчистеност на дизайна.   Всяка епоха има големите си личности, всяко време и своите дами, на които подражават всички жени. Такава е   Мохамед Реза Пахлави. Полугерманка, полуперсийка, тя е красавицата с тъмни коси и зелени очи, която се омъжва за един от най-влиятелните мъже в арабския свят.   На сватбата, която е през 1951 година, Сорая е едва на 16 и е облечена в рокля на Chrisitan Dior, чийто дизайн, открояващ се с щедро разголени рамене, и в наши дни би се сторил скандален на някои представители на арабския свят - да не говорим как е изглеждал в очите на аристокрация на Близкия изток в средата на миналия век. Ето защо тази венчавка остава завинаги в историята.", "date": "2018.05.19", "title": "Кралица Виктория въвежда модата на бялата булчинска рокля"}
{"url": "http://epicenter.bg/article/S-topoven-gram-startira-parviyat-karving-festival-v-Borovets/154753/10/0", "text": " Творци от цяла България се събраха в елитния курорт, за да покажат висш пилотаж в обработката на дърво, като под резачките и длетата на 13 майстори излизат неповторими произведения на изкуството.   Съревнованието във ваканционно селище \"Ягода\"в Боровец стартира с топовни изстрели и хайдушки джепанета, като в продължение на три дни най-сръчните и популярни ваятели на дърво си дадоха среща в благородна надпревара.   Победители и победени няма да има, а само съревнование на умения, на идеи и на желанието да се обединят в арт уъркшоп българите, благодарение на които в цяла България красиви пластики от дърво украсяват паркове, градини, хотели и частни домове.   Рокерите в изкуството, както наричат творците с резачки в ръце, умеят да вдигат адреналина с мирис на бензин, но скоростта и майсторската навигация е по стеблото, от което отделят кората и ненужната дървесина, за да сътворят всякакви фигурални композиции.   „Това е първият карвингфестивал и съм щастлив, че намерих подкрепа и се събрахме на едно място творците, които резбоваме скулптури от никому ненужни дървени трупи с резачка“, сподели Крум Велев - организатор и участник във фестивала от Самоков.   Малцината са творците в страната, които практикуват карвинг и преобразяват дървените трупив пластики – ще го направят и в трите фестивални дни: Митко Русев от Велинград, Данислав Добрев от с. Ресен, Сергей Печинови Антон Александров от Велико Търново, Васил Говедарски от с. Овчарци, Николай Кръстев от Плевен, Димитър Димитров от Самоков, Георги Найденов от София, Петър Игнатов от Нови Искър, Тодор Колев от Габрово и Милен Василев от Враца.   Сред участниците са и Цветомир Христов от Велико Търново, който с длето извайва стъблото и Петко Минков от Троян, известен с творбите си от дървесни корени.   Повалените дървета, неугледните дънери и трупи, благодарение на карвинг творците се превръщат в уникалнидървени пластики, които смайват с изяществото си.   През уикенда всеки гост на курорта освен на чистия въздух и на красивата природа може да се полюбува и на арт шоуто. Дори човек да не успее да дойде на карвинг фестивала, ще може да се наслади на дървените пластики, тъй като те остават част от екстериорната украса на вилно селище „Ягода“.  ", "date": "2018.05.19", "title": "С топовен гръм стартира първият карвинг фестивал в Боровец"}
{"url": "http://epicenter.bg/article/Prezervativi--molitvi-i-sushi--chudatiyat-svyat-na-kralskata-svatba/154697/10/0", "text": "Днешната сватба на британския принц Хари и американската актриса Меган Маркъл в Уиндзор предизвика редица любопитни истории и странни жестове на почит.   Производителят на презервативи \"Crown Jewels\" предлага „великолепен” нов продукт, за да отбележи случая. Тази серия презервативи е „изработена за кралски особи” и обещава на потребителите „кралски съюз на удоволствие и стил”. Продуктът идва в „красива сувенирна опаковка”, която свири „музикална композиция, сливаща God Save the Queen и The Star Spangled Banner” при отваряне, украсена е със снимка на щастливата кралска двойка и надписа „твоят принц ще дойде”.   Марката Мини Купър създава специална нова версия на класическия автомобил, съобщава БГНЕС. Покривът на колата е украсен със знамената на Великобритания и САЩ, а върху жабката пише „Меган обича Хари” и „любовта е всичко, от което имаш нужда”. Лимитираният автомобил Мини Hatch ще бъде дарена на благотворителна организация по избор на кралската двойка.   19 май не е специален само за зрителите на кралската сватба, но и за десетки други английски двойки, които се женят на същия ден.   „Искам да кажа ‘да’ по същото време като Меган и Хари”, казва една от щастливите бъдещи младоженки. Тя добавя, че няма търпение да види булчинската рокля на Меган, но е приела, че едва ли ще може да се сравни с бъдещата принцеса.  Ако искате да знаете всичко за кралското семейство и техните сватби, и също така имате 2500 британски лири (или 2800 евро), тогава можете да се насладите на осемдневен тур на най-символичните места за английската монархия, да се срещнете с кралски експерти и да празнувате деня на кралската сватба.   Англиканската църква създава молитва от девет стиха за кралската двойка, която започва така: „Боже на любовта, благослови Хари и Меган, и всички, които встъпват в брак … да живеят и растат в твоята любов.” Кентърбърийският архиепископ Джъстин Уелби, главата на англиканската църква, ще води брачната церемония.   Американският телевизионен канал Лайфтайм в неделя излъчи филма „Когато Хари срещна Меган: Кралски романс”, вдъхновен от класиката „Когато Хари срещна Сали”. Филмът се фокусира върху развиващата се любовна история и загърбването на традициите, а в главните роли са Париса Фиц-Хенли и Мъри Фрейзър.   Веригата суши ресторанти itsu отбелязват случая със специалното комбо „Когато Хари срещна Меган”. То съдържа сьомга, нигири риба тон, авокадо, настърган морков, маки със зелен боб и мента, бял джинджифил и соев сос.   Лондонска сладкарница отдава почитта си с класически американски капкейкове, украсени в цветовете на американския и британския флаг.   За тези, които търсят нещо по-сериозно, английски пивовар е създал специална бира за случая, комбинирайки английски и американски хмел с дрожди за шампанско.   „Викай на децата, забрави за зъболекаря, ругай некадърния английски футболен отбор, пий джин преди закуска” са само някои от съветите, които Доминик Грийн от \"Уикли Стандарт\" дава на калифорнийката Меган Маркъл, за да и помогне в интеграцията към британския начин на живот. „Акцентът ти може да остане, харесваме американците”, добавя той.", "date": "2018.05.19", "title": "Презервативи, молитви и суши: чудатият свят на кралската сватба"}
{"url": "http://epicenter.bg/article/Kralitsata-prisadi-titli-na-prints-Hari-i-Megan-Markal/154761/10/0", "text": "Кралица Елизабет Втора   съобщиха световните информационни агенции. Те ще използват Титлите на принц Хари са хе . Втората и третата титла се използват в  \" , а Меган Маркъл след сватбата ще стане \", уточниха от двореца. Както се очакваше, Днес б . Двамата ще си кажат „да“ в параклиса \"Сейнт Джордж\" на замъка Уиндзор. Размяната на обети ще бъде извършена от  , а самата брачна церемония ще бъде ръководена от   бъдещият свекър на Меган Маркъл, ", "date": "2018.05.19", "title": "Кралицата присъди титли на принц Хари и Меган Маркъл"}
{"url": "http://epicenter.bg/article/Semeystvata-Kluni--Bekam-i-bratat-na-Dayana-pristignaha-na-svatbata/154768/10/0", "text": "\r\n Първите гости на кралската сватба на годината вече се събират в църквата \"Сейнт Джордж\". \r\n \r\n Серина Уилямс и съпругът ѝ Алексис Оханян пристигнаха за церемонията. \r\n   \r\n Освен роднини като брата на принцеса Даяна и съпругата му, сред гостите са и известни лица на американския шоубизнес като Опра Уинфри и Идрис Елба. \r\n   \r\n Малко след тях пристигнаха и Пипа Мидълтън със съпруга си Джеймс Матюс, както и брат ѝ - Джеймс Мидълтън. Родителите на Кейт - Керъл и Майкъл Мидълтън, дойдоха заедно с тях. \r\n   \r\n Малко преди 12:30 се появиха и Джордж и Амал Клуни в жълт тоалет, а непосредствено след тях пристигнаха и семейство Бекъм. \r\n   \r\n Сър Елтън Джон вече разговаря с останалите гости. \r\n   \r\n Навсякъде присъства бели рози - любимите цветя на принцеса Даяна. \r\n   \r\n Принц Хари и бившата американска актриса Меган Маркъл се венчават днес в рамките на церемония, съобразена с традициите на Англиканската църква. На церемонията двамата младоженци, прехвърлили 30-те, ще внесат усещане за модерни времена. \r\n   \r\n Сватбата ще се състои в готическия храм \"Сейнт Джордж\" в замъка Уиндзор, близо до Лондон. Влиянието на двойката би трябвало да се почувства повече в атмосферата и избора на участниците, сред които главата на Епископалната църква в САЩ Майкъл Брус Къри, отколкото в самия ход на церемонията. \r\n   \r\n Принц Хари и Меган Маркъл ще се оженят, спазвайки традициите на Англиканската църква - важен елемент в монархията, откакто по настояване на Хенри Осми Църквата на Англия се отделила от Римокатолическата през 1534 г. \r\n   \r\n Церемонията ще бъде водена от преподобния Дейвид Конър, настоятеля на храма в Уиндзор. На нея ще присъстват около 600 гости. \r\n   \r\n Кентърбърийският архиепископ, духовният лидер на Англиканската църква Джъстин Уелби ще води размяната на обети. Меган ще произнесе имената на бъдещия си съпруг - Хенри Чарлз Албърт Дейвид. Принц Хари и Меган ще си кажат \"Да\" и архиепископ Уелби ще ги обяви за законни съпруг и съпруга. \r\n   \r\n Церемонията ще продължи един час и ще започне точно в 14 часа българско време. \r\n   \r\n В 13:40 принц Хари и принц Уилям ще влязат през западните врати на \"Сейнт Джордж\" \r\n   \r\n В 13:45 ще пристигне Дория Рагланд - майката на Меган Маркъл. \r\n   \r\n В 13:52 Кралицата ще влезе в църквата \r\n   \r\n В 14:00 ще започне церемонията пред очите на 600 гости \r\n   \r\n В 15:00 младоженците ще преминат с открита карета през града Уиндзор в рамките на 25 минути. \r\n   Източник:Дир.бг \r\n     \r\n \r\n", "date": "2018.05.19", "title": "Семействата Клуни, Бекъм и братът на Даяна пристигнаха на сватбата"}
{"url": "http://epicenter.bg/article/Na-zhivo-svatbata-na-godinata--Megan-Markal-shte-kazhe--da--na-prints-Hari--VIDEO-/154772/10/99", "text": "Днес е сватбата на  и американската актриса  . Двамата си казват „да“ в параклиса \"   \" на  .  Американската телевизионна водеща Опра Уинфри, футболната звезда Д , актьорът  сред знаменитостите, пристигнали в   за сватбата на принц Хари и Меган Маркъл, съобщиха световните информационни агенции, цитирани от Дарик.   , бъдещият свекър на  , ще я заведе до олтара, тъй като баща ѝ се възстановява след сърдечна операция.  ще бъде кум на брат си Хари, а  избра да няма кума. На сватбата ще има десет малки шафери, сред които племенниците на принц Хари –  и  . Церемонията ще  . Известната британска госпел певица Карен Гибсън и хорът и ще изпълнят соул класиката \"Stand by Me\" на церемонията. Ще свири също челистът Шеку Кане-Мейсън. В програмата е и уелското сопрано Елин Манахан Томас.   Сватбата на  и  на живо можете да гледате в официалните канали на британското кралско семейство.", "date": "2018.05.19", "title": "Сватбата на годината: Меган Маркъл каза „да“ на принц Хари (ВИДЕО)"}
{"url": "http://epicenter.bg/article/Prints-Hari-narushava-traditsiyata--slaga-brachna-halka/154778/10/0", "text": " на безименния си пръст на лявата ръка, съобщиха Ройтерс, цитиран от Дарик. Обикновено    . Прабабата на принц Хари, кралица Елизабет и по-късно кралица-майка, е първата, чиято халка е изработена от уелско злато, когато се омъжва за бъдещия крал Джордж Шести през 1923 г. Нейният пример е последван от сегашната кралица Елизабет, когато се омъжва за принц Филип през 1947 г. След това включително и от принц Уилям. Халката на Меган Маркъл е изработена от   в лондонската им работилница. През 1981 г. компанията \"Клогау\" подари на кралицата кюлче уелско злато от една от двете си мини, от което да бъдат изработвани халките на бъдещите кралски булки. Б  Венчалните п я в параклиса \"Сейнт Джордж\" на", "date": "2018.05.19", "title": "Принц Хари нарушава традицията: слага брачна халка"}
{"url": "http://epicenter.bg/article/Kak-shte-se-promeni-zhivotat-na-Megan-sled-svatbata--Eto-i-chast-ot-ofitsialnite-y-zadalzheniya/154702/10/0", "text": "След бляскавата церемония и сватбени вълнения най-новият член на британската кралска фамилия бившата актриса Меган Маркъл трябва да поеме върху плещите си цялата отговорност на новото положение.   Още докато бе само годеница на принц на американката й се наложи да загърби досегашния си начин на живот. Актрисата промени изцяло навиците си, натоварвайки се с множество обществени изяви и социални ангажименти.   Припомняме, че същата промяна сполетя и Кейт Мидълтън преди десетина години, когато стана равноправен член на кралското семейство и бе удостоена с титлата Херцогиня на Кеймбридж. Още през 2006 г. тя напусна работата си във фирмата за кетеринг на семейство Мидълтън и се премести в Лондон, за да е по-близо до бъдещия си съпруг. Там тя работеше в скъп магазин за дрехи, където организираше доставки на бижута, но това не продължи дълго, тъй като скоро принц Уилям й предложи брак и на младата Кейт й се наложи да поеме доста голямо количество обществени ангажименти.    и едва шести в линията за онаследяване на престола.   Американската актриса вече е истинска принцеса и следва да се държи като такава, спазвайки всеки детайл от дворцовия протокол. Избранницата на Хари вече усети бъдещия товар на новото си обществено положение, когато изтри всички свои профили в социалните мрежи, включително и личния си блог. В името на любовта тя загърби и успешната си кариера в Холивуд, която замени с множество благотворителни каузи.   - Актрисата от \"Костюмари\" трябва да усвои до съвършенство начинът на седене, който е от съществено значение. От последните й обществени изяви ясно личи, че Меган полага огромни усилия, но позицията на тялото трябва да стане заучена, а изпълнението й – леко и с финес.   , която в началото имаше известни затруднения, но  . При едната херцогинята стои с колене срещу камерите, като краката са дискретно свити назад, за да се избегнат неприятни кадри в неподходящ момент. Ето защо рядко можем да забележим Кейт с кръстосани крака - това не е нещо странно, а просто стриктно следване на етикета.   Другият вариант е краката отново да са свити, но този пък напред и с кръстосани глезени. Тази поза демонстрираха и двете принцеси при последната си обща публична поява.    Преди тя ръкомахаше по-скоро импулсивно, с високо вдигната ръка и разперени пръсти. Днес обаче пръстите й са събрани, а ръката е по-близо до тялото и леко настрани.    Надали от нея ще се очаква да изкорени акцента си, но със сигурност ще трябва да промени изказа си из основи. Причината е, че британският и американският английски имат своите различия.    Малката дамска чанта или клъч се държат пред тялото с две ръце, никога на рамото или под мишница. Като холивудска звезда Меган рядко се подчиняваше на посочените норми. Но вече това ще е част от ежедневието й.    Принцесите не трябва да слагат предизвикателни цветове на устните си, фалшиви мигли, очна линия или да се разкрасяват с ефекта \"опушен поглед\" - похвати, нормални за Червения килим, които обаче Меган трябва да загърби в новото си амплоа на снаха на кралицата.   Принцесите и другите кралски особи обикновено посещават различни събития, част от които могат да бъдат провеждани на открито. Някои от тях могат да продължат с часове. А докато траят, гримът на дамата не трябва да се размазва. Решението е водоустойчив, но лек грим, които да придава свеж вид на лицето.    Новата Херцогиня трябва да подбере семпла визия. Запазената марка на Кейт Мидълтън, например, са вълни, падащи нежно покрай лицето й.   Освен това в кралския двор няма място за изтощени, неподредени и неподдържани коси. Не е тайна, че Херцогинята на Кеймбридж по няколко пъти седмично ходи на професионален сешоар. Така косата й е гладка, блестяща и на място. Тя също така редовно боядисва косата си, за да се увери, че няма бели косми. Кейт също така се подстригва веднъж на няколко месеца, за да може косата й винаги да изглежда свежа и здрава. Като годеница на принц, красивата Меган се справяше повече от успешно, превръщайки публичните си изяви в истински фурор. Предстои да разберем дали и занапред актрисата ще следва утъпкания път от Кейт Мидълтън и дали между двете дами ще се зароди конкуренция за титлата „любимка на Великобритания”.      ", "date": "2018.05.19", "title": "Как ще се промени животът на Меган след сватбата? Ето и част от официалните й задължения"}
{"url": "http://epicenter.bg/article/Bitkata-na-kralskite-svatbi--Modernata-venchavka-na-Hari-i-Megan-vs-traditsionnata-na-Uilyam-i-Keyt/154770/10/99", "text": "Сватбата на десетилетието във Великобритания предизвика истински бум, а сравненията между двете кралски снахи Кейт Мидълтън и Меган Маркъл заваляха скоропостижно.   Изводите са ясни - венчавките на внуците на Кралица Елизабет Втора си приличат по основните елементи, но церемонията на Хари и Меган се отличава със съвременен привкус.   Преди всичко нека отбележим, че Меган Маркъл е първата дама със смесена кръв, която става част от кралското семейство. Тя е родена от връзка между бял мъж и афроамериканка. Въпреки обществения натиск, отказва да се отрече от корените си и гордо се самоопределя като мулатка. Освен това актрисата има един неуспешен брак зад гърба си – неприемливо обстоятелство за кралската династия, което обаче любовта все пак победи.   Кейт Мидълтън също е с обикновен произход. Дори след появата на Меган тя остава първото и единствено обикновено момиче, което се жени за принц, толкова близо в реда за наследяване на трона от повече от 350 години насам.   Преди минути Меган Маркъл стана Херцогиня и законна съпруга на британския принц Хари. И по-малкият син на Лейди Даяна избра да се венчае през пролетта, следвайки примера на големия си брат Уилям, който заведе до олтара избраницата си на 29 април 2011 г. Изящната сватбена одежда на   бе дело модна къща „Живанши”. Дрехата е ушита на ръка и обсипана с хиляди скъпоценни камъни - ето защо цената й надвишава 300 000 британски лири. Говорител на двореца заяви, че сумата е платена частно от семейството на принц Хари.    Линията на роклята е изчистена с деколте тип лодка, покрити рамене и дантелени детайли. Броят на камъните пък е знаков - 10 000 перли е имало по сватбения тоалет на принцеса Даяна.   През 2011 г.  също впечатли целия свят с красотата си. Съпругата на принц Уилям заложи на модел на главния дизайнер на британската модна къща Alexander McQueen - Сара Бъртън. По-късно херцогинята дори призна, че е работела по модела редом с моделиерката, а част от детайлите са по нейна идея.   За церемонията в параклиса „Сейнт Джордж” на замъка Уиндзор Меган бе избрала „традиционно елегантната” рокля на „Живанши”, която ще смени с друго, „по-ефектно творение” за приема, организиран от престолонаследника принц Чарлз тази вечер. Очаква се моделът да бъде на една от модните къщи \"Бърбъри\" или \"Ердем\". тя носеше елегантна рокля, напълно отговаряща на протокола, която смени с изискан модел от бял сатен и деликатен колан, отново дело на дизайнерката Сара Бартън. Кейт обоснова решението си с пищността на воала, чиято дължина от няколко метра не би й позволила да се движи свободно.    на двете дами бяха доста различни един от друг. Този на Кейт бе от плътната материя на роклята, докато Меган подбра ефирен съвременен модел, дълъг около 7-8 метра, завършващ с бродерия. Той бе носен от две малки момчета, внуци на бившия премиер на Канада Малоуни и синове на най-добрата приятелка на булката.   Освен това дължината на шлейфа на Кейт бе впечатляваща, докато този на Меган й позволяваше значителна свобода. Изборът на всяка от тях е типичен пример за    бе от средата на XIV век, а централният камък има още по-дълга столетна история. В сравнение с тази на Кейт от церемонията й през 2011 г. короната е доста по-скромна.   Съпругата на принц Хари предпочита пролетни цветя, което пролича и в избора й. Сватбеният й букет бе елегантно съчетание на нежни майски китки, характерни за Великобритания.    Параклисът \"Сейнт Джордж\" също бе украсен със сезонни растения, включително клонки от бук, бреза и габър, както и бели градински рози, божури и боровинки.   За своята сватба  чисто бял букет, изработен от дребни цветчета, поставени в стегната връзка. Херцогинята нарочно бе подбрала любимите цветя на кралица Елизабет Втора.    Днешната младоженка спази традицията, като остави цветята на паметника на Незнайния воин в Лондон, вместо да ги хвърли зад себе си. Същото стори и Херцогинята на Кеймбридж преди седем години.    последва вековната кралска традиция и се ожени във военен мундир. Но все пак внесе модернистичен елемент, като избра да не обръсне брадата си. Младоженецът и кумът принц Уилям се появиха в черни шинели, украсени с военни значки.   Днес принц Уилям върна услугата на малкия си брат, заставайки плътно до него. Както се очакваше, младоженецът поиска от батко си да му окаже честта и на свои ред да кумува на сватбата му. Наскоро родилата третото си дете Кейт пък бе кума на девера си.      Тя обясни решението си с факта, че има много близки приятелки и не желая да поставя една от тях над останалите, възлагайки й тази важна задача.   Традицията повелява бащата на булката да отведе дъщеря си до олтара, предавайки я в ръцете на бъдещия си зет. Обичаят се спазва стриктно и на кралските венчавки. Ето защо таткото на Кейт я отведе по пътеката на църквата. Майкъл Франсис Мидълтън изпълни задачата си с великолепието, достойно за повода.   На днешната церемония обаче , като важната роля да отведе булката до олтара се падна    , принц Чарлз. Според канцеларията на двореца заявиха, че престолонаследникът е приел молбата на снаха си с огромна радост.   Сърдечна операция стана причина 73-годишният Томас Маркъл да не може да присъства на сватбата на дъщеря си и принц Хари. Преди броени дни лекарите имплантираха три стента в кръвоносните съдове на мъжа.    следвайки примера на Херцогинята на Кеймбридж Кейт и покойната си свекърва, принцеса Даяна. При венчавките си двете погазиха вековната традиция, като обещаха само   за съпрузите си,    На кралската сватба младоженецът слага на пръста на любимата си халка от валийско злато, което от векове се добива от една и съща мина. Уилям и Кейт, Хари и Меган, разбира се, спазиха обичая.   В завършен вид сладкишът за сватбата на   преди седем години представляваше 8-етажен кулинарен шедьовър, „изграден” от вишна, лимон, гръцки орех, френски коняк и кора от портокал.   пък избраха торта с пролетна украса, изработена от калифорнийска сладкарка, работеща в Лондон. Двойката бе поръчала на шеф Клеър Птак да приготви „торта с лимон и сироп от бъзов цвят, която ще съчетава вкусовете на пролетта. . . покрита с маслен крем и украсена със свежи цветя”.   Несъмнено, вниманието на всички присъстващи бе приковано към очарователните деца на принц Уилям и Кейт –  Двамата носеха традиционни одежди в пастелни нюанси, като непрестанно се усмихваха и махаха с ръце.   Това не е първата подобна „работа” за тях, миналата година Джордж и Шарлот бяха шафери на сватбата на леля си Пипа.    бяха поканили  , сред които редица кралски особи, премиерът Дейвид Камерън и още 50-има държавни глави, служители в благотворителни организации и ветерани от войната, любимото семейство на Острова Дейвид и Виктория Бекъм, певецът Елтън Джон и още десетки светски знаменитости.    бе уважена от   три пъти по-малко от гостите на церемонията на принц Уилям. Поканените на днешната церемония в параклиса „Сейнт Джордж” на замъка Уиндзор присъстваха и на обяд след това, даден от нейно Величество Кралицата. По-късно вечерта само 200 от тях ще бъдат посрещнати на частен прием в намиращия се наблизо Фрогмор хаус. Домакин ще бъде бащата на Хари принц Чарлз.   Любопитен факт е, че още преди месеци говорителят на принца заяви, че сред поканените ще са    Ето защо сред присъстващите на тържествената церемония бяха бившият президент на САЩ Барак Обама и съпругата му Мишел, с които принцът поддържа изключително топли приятелски отношения. Но настоящия президент на САЩ – Доналд Тръмп и премиерът на Великобритания Тереза Мей не бяха поканени.   Бляскавото събитие удостоиха с присъствието си още и канадският премиер Джъстин Трюдо, принцесата на Швеция Виктория и цялото кралско семейство на Испания.   Сред височайшите гости бяха и цяло съзвездие имена от сферата на шоубизнеса, близки на младоженката - актрисата Марго Роби, певците Елтън Джон, Ед Шийрън,  индийската актриса Приянка Чопра, както и колегите на кралската невеста от сериала „Костюмари“ - Патрик Джей Адамс и Абигейл Спенсър. Списъкът с поканените гости продължава с тенисистката Серина Уилямс, стилистът Джесика Мълроуни, дизайнерката Маша Наноу. Изненадващо, но факт, на тържеството присъстваха и     Полусестрата и полубрата на булката така и не се сдобиха с покани,     спрямо тази на принц Уилям и Кейт Мидълтън - параклисът „Сейнт Джордж” в замъка Уиндзор е значително по-малък от Уестминстърското абатство, където по-големият брат на Хари се ожени през 2011 г.    Около 900 от тях бяха част от ОН, а локацията им позволяваше лукса да наблюдават пристигането и заминаването на булката и младоженеца.  , която беше ранена при терористичния атентат в Манчестър Арена миналата година. Момичето е страстен почитател на кралското семейство.   И двете двойки – Уилям и Кейт, Хари и Меган предпочетоха да поемат към безкрайния хоризонт, качвайки се в открита каляска.   През април 2011 година принц Уилям и Кейт Мидълтън минаха по лондонските улици до Бъкингамския дворец, за да получат поздравления от събралото се множество.    Тук  Седем години след Уилям и Катрин двойката измина същия път, споделяйки радостта си с британския народ. Младоженците се качиха в една от петте „Ascot Landau“ от кралската колекция, които се използват от кралица Елизабет II за нейното шествие на конните надбягвания „Роял Аскот“, теглена от четири сиви расови коня.    Според анализатори липсата й е част от модернистичното влияние над монархията от страна на най-новия й член, американката Меган Маркъл.   Първата целувка винаги е незабравим момент от всяка сватба, особено кралската. Въпреки че   на балкона на двореца, те демонстрираха доста повече ласки от позволените за кралски особи.   Както и при предишни кралски сватби, фенове от цял свят организираха своеобразни улични партита, за да се присъединят към тържеството на младоженците. Търговците пък предлагаха разнообразни сувенири за повода, сред които официални брачни благословии, чаши, кесии, чинии и чайници с ликовете на Хари и Меган.        ", "date": "2018.05.19", "title": "Битката на кралските сватби: Модерната венчавка на Хари и Меган vs традиционната на Уилям и Кейт"}
{"url": "http://epicenter.bg/article/Kralski-svatbeni-gafove--Prints-Uilyam-edva-ne-zaspal-pred-oltara--Dayana-pak-obarkala-imeto-na-zheniha-/154699/10/0", "text": "Днешната венчавка несъмнено бе сред най-бляскавите церемонии, определяна дори за сватба на годината. Принц Хари и избранницата му актрисата Меган Маркъл не бяха пожалили усилия да превърнат своя ден в незабравим за цяла Великобритания.   Подготовката за сватба, особено ако е на кралска особа, продължава месеци, а големият ден струва баснословна сума пари. Но дори това не е гаранция, че церемонията ще премине безоблачно. Факт е, че до момента не видяхме сконфузни ситуации, но тържествата след сватбата тепърва предстоят, а неловките моменти рано или късно излизат наяве.     - Оказва се, че   Причината е, че вечерта преди нея е успял да дремне едва половин час. Силното напрежение в комбинация с крещящи от вълнение поданици под прозореца не му дали покои. \"Те празнуваха цяла нощ, това съчетано с моето вълнение не ме остави да мигна\", искрен бе Уилям дни след сватбата си преди седем години.    Един от конете в кралския ескорт от Уестминстърското абабство до Бъкингамския дворец, подплашен от навалицата и шума, хвърля от гърба си офицера, който го язди. За щастие, няма пострадали, а еуфорията около бракосъчетанието е толкова голяма, че до края на деня инцидентът е забравен.   - И като споменахме въодушевлението около сватбата, няма как да не подчертаем, че колкото и да бе голямо, явно не успя да обхване всички, пише Woman.bg. Или поне това не се случи с една от малките шаферки, която бе снимана да притиска с ръце уши в опит да заглуши огромния страничен шум.    Младоженецът обърква брачния обет, а булката името на жениха си. Според медиите на острова, гафът на принцесата бие по точки, но бързо бива забравен.   - Проблем възниква и при  Всичко изглежда готово, докато сутринта на големия ден   Украшението носи столетна история – изработено е за кралица Мери през далечната 1919 г., но се разпада в ръцете на фризьора на Елизабет. Налага се тиарата бързо да бъде поправена за церемонията. Бижуто е изнесено с полицейски ескорт извън двореца и върнато навреме за сватбата.    Налага се кралската особа да чака цели десет минути пред църквата, докато донесат нов. Вътре пък особи със синя кръв от цял свят и високопоставени политици стоят на крака, неразбиращи защо церемонията не започва.    Истината е, че едва ли някой е предполагал, че венчавката ще мине добре, след като младоженецът и булката са братовчеди, никога допреди деня на бракосъчетанието не са се виждали и всъщност кралят се жени само защото е затънал в дългове.   Затова съвременниците му не са били учудени от факта, че по време на големия ден той е толкова пиян, че не може да стигне сам до олтара и трябва да бъде придържан. Не стига това, ами по някое време дори избухва в неудържим плач.   Всъщност булката, принцеса Каролин, също има проблеми с придвижването. Тя едва, едва ходи, но не заради алкохол, какъвто е случаят с жениха, а заради тежестта на булчинската си рокля.    за най-възрастния син на крал Джордж II  - Фридрих Лудвиг фон Хановер, тя е едва на 15, току-що е пристигнала в страната и всъщност не знае и дума английски. Ето защо едва ли някой я вини, че от притеснение започва да повръща върху бъдещата си свекърва.  ", "date": "2018.05.19", "title": "Кралски сватбени гафове: Принц Уилям едва не заспал пред олтара, Даяна пък объркала името на жениха "}
{"url": "http://epicenter.bg/article/Fenovete-na--quot-Livarpul-quot--i--quot-Real-quot--masovo-se-otkazvat-ot-finala-na-Shampionskata-liga-v-Kiev-/154790/8/0", "text": "Голяма част от феновете на \"Ливърпул\" и \"Реал\" Мадрид се отказват да присъстват на финала на Шампионската лига заради високите цени на хотелите в Киев. Това съобщава местният вестник \"Вести\", цитиран от бТВ.  Финалът на най-престижния турнир в Европа ще се състои на 26 май на Олимпийския стадион в Киев, който има капацитет от 70 хиляди места. Дълго преди този мач местните хотели повишиха цените си за тази дата между 5 и 10 пъти.  Според изданието, феновете на двата отбора са спрели да резервират билети за финала, въпреки че техния жизнен стандарт е няколко пъти по-висок от този в Украйна.  Привържениците на \"Ливърпул\" не могат да си позволят да дойдат или да останат в Украйна за двубоя за титлата Шампионската лига. Те считат това за \"най-скъпия финал в историята\" и се оплакват от измами\", пише още \"Вести\".  Изданието цитира английски запалянко, който казва, че пътуването в двете посоки струва 1700 лири, а настаняването в хотел може да се окаже 2-3 пъти по-скъпо от полета.  Според друг фен най-ниската цена за нощувка в хотел в периода 25-27 май е 900 лири, а за три нощувки тя варира между 3000 и 1800 лири.  Властите в Киев все пак обявиха, че очакват около 35 хиляди привърженици от чужбина да присъстват на мача.  ", "date": "2018.05.19", "title": "Феновете на \"Ливърпул\" и \"Реал\" масово се отказват от финала на Шампионската лига в Киев "}
{"url": "http://epicenter.bg/article/ES-izliza-sas-spisak-na-amerikanski-stoki--koito-da-oblozhi-s-po-visoki-mita-/154762/7/0", "text": "ЕС е депозирал в Световната търговска организация списък с американски стоки, които ще бъдат обложени с по-високи мита. Така Брюксел възнамерява да отговори на очакваното от Съединените щати въвеждане на наказателни мита върху вноса на стомана и алуминий от Европа, предава БНР.  Американските продукти, които ЕС е изброил в списъка си до Световната търговска организация, са портокалов сок, уиски, тютюн, дънки, фъстъчено масло и мотори. Вносът им в Европа ще бъде обложен с 25% от 20 юни, ако в края на месеца Вашингтон включи и ЕС в списъка с държави, срещу които президентът Доналд Тръмп въведе наказателни мита. Те са в сила от 23 март в размер на 25% върху стомана и 10% върху алуминий, но до 1-ви юни ЕС остава извън ограничителните мерки.  Общият размер на допълнителните мита, които ЕС би въвел след тази дата, е 1,4 млрд. евро. В Брюксел все още се изчисляват щетите за европейската икономика, в случай, че Вашингтон все пак наложи наказателните мита върху европейския внос на стомана и алуминий.  На срещата на върха в София лидерите на ЕС се обединиха около четири точки, по които биха водили търговски преговори със Съединените щати. Ако Вашингтон се откаже от ограничителните мерки, Брюксел е готов на компромис за реформата на Световната търговска организация, реципрочност при пазарния достъп на индустриални стоки и участието в обществени поръчки, както и възможност за американски доставки на втечнен газ за Европа.  ", "date": "2018.05.19", "title": "ЕС излиза със списък на американски стоки, които да обложи с по-високи мита "}
{"url": "http://epicenter.bg/article/Putin-shokira-NATO--Vaorazhavame-armiyata-s-novi-yadreni-raketi--/154767/7/0", "text": "До няколко години руските въоръжени сили ще започнат да получават нови ядрени оръжия, съобщи в петък президентът Владимир Путин, цитиран от ТАСС.  През 2020 г. се очаква армията да бъде снабдена с руски стратегически ракетни комплекси от пето поколение, изстрелващи междуконтинентални балистични ракети \"Сармат\". А още през 2019 г. ще започнат доставките на ракетни комплекси \"Авангард\" с хиперзвукови междуконтинентални ракети.  Продължават изпитанията и на други перспективни комплекси за руските стратегически сили, посочи Путин на съвещание с ръководствата на министерството на отбраната и на предприятия от отбранително-промишления комплекс.  \"Сармат\" използва тежки междуконтинентални ракети с течно гориво, изстрелвани от шахти. А комплексите \"Авангард\" се очаква да бъдат приети на въоръжение в Русия вместо остаряващите мобилни ракетни комплекси \"Топол-М\", напомня \"Комерсант\".  Ракетите с твърдо гориво, изстрелвани от \"Авангард\", могат да доставят бойни глави на разстояние от 2000 до 6000 км. Това е един от поводите САЩ да обвиняват Русия, че нарушава договора за ликвидиране на ракетите със среден и по-малък обсег от 1987 г., предвиждащ всички ракети с обсег под 5000 км, способни да носят ядрен заряд, да бъдат унищожени.  Кремъл обаче системно отрича да нарушава този договор, отбелязва изданието.  ", "date": "2018.05.19", "title": "Путин шокира НАТО: Въоръжаваме армията с нови ядрени ракети! (ВИДЕО)"}
{"url": "http://epicenter.bg/article/Rusiya-ofitsialno-otkri-parvata-v-sveta-plavashta-atomna-tsentrala-/154777/7/0", "text": "Русия обяви в събота официално пускането в действие на първата плаваща атомна електроцентрала в света на церемония в пристанището на северния град Мурманск, където ще бъде заредена с ядрено гориво, преди да се отправи към източен Сибир.  Построеният в Санкт Петербург \"Академик Ломоносов“ пристигна в Мурманск в четвъртък, където беше закотвен в пристанището и бе представен на медиите в събота, предаде Канал 3.  Построен от държавната компания по атомна енергетика \"Росатом\", корабът с дължина от 144 метра и ширина 30 метра притежава два реактора по 35 мегавата, които са подобни на тези, използвани за захранване на ледоразбивачите.  Шлепът с водоизместимост 21 000 тона ще бъде теглен през лятото на 2019 г. до пристанище Певек в автономния район Чукотка в крайната североизточна част на Русия, на 350 километра северно от арктическия кръг.  Плаващата АЕЦ може да произвежда достатъчно електричество, за да захрани град с 200 000 жители, далеч повече от 5-те хиляди, които живеят в Певек, най-северния град на Русия.  Електроенергията от \"Академик Ломоносов“ ще бъде използвана предимно за захранване на петролните платформи, тъй като Русия навлиза все по-навътре в Арктика да прави сонди и да добива нефт и газ, за което се нуждае от електроенергия по тези отдалечени места.  Виталий Трутнев, който отговаря за изграждането и експлоатацията на плаващи атомни електроцентрали в \"Росатом\", каза, че тези блокове ще \"доставят електроенергия и топлинна енергия за най-отдалечените райони, като подкрепят растежа и устойчивото развитие\".  Той каза, че използването на такива плаващи реактори може да спести 50 000 тона емисии от въглероден двуокис/диоксид годишно.  Шлепът първоначално е трябвало да бъде зареден в Санкт Петербург, но тази работа е била преместена в Мурманск поради загриженост за сигурността сред страните на Балтийско море.  ", "date": "2018.05.19", "title": "Русия официално откри първата в света плаваща атомна централа (ВИДЕО)"}
{"url": "http://epicenter.bg/article/Opozitsiyata-v-Gartsiya-othvarlya-imeto--Republika-Ilindenska-Makedoniya--/154786/7/0", "text": "Гръцките партийни лидери са отхвърлили името „Република Илинденска Македония“, а опозиция към името има и в управляващата партия „Сириза“, пише Ekathimerini, цитирана от Агенция \"Фокус\".  В телефонни разговори с премиера на страната Алексис Ципрас, лидерите на „Нова демокрация“, „Движение за промяна“, „То Потами“ и гръцките комунисти „ККЕ“ са отхвърлили предложеното име, което според докладите е направено в петък от премиера на Македония Зоран Заев по време на разговорите в София.  Това предложение, обаче, се счита от гръцкото правителство за база за разговори, които могат да доведат до решението на въпроса.  Пред лидерите на политическите партии Алексис Ципрас е повторил правителствената позиция за съставно име за всестранна употреба, конституционна ревизия и прилагане на същата като предпоставка за интеграцията на Македония в международните организации. Ципрас е информирал председателите на партиите, че правителството няма да пристъпи към конкретни дискусии, ако първо не са изпълнени предпоставките.  Гръцкият премиер Алексис Ципрас е информирал и президента на страната Прокопис Павлопулос за хода на преговорите за решаване на спора за името.  „Ние представляваме линията, която имаме вече две десетилетия и се поддържа от по-голямата част от политическите сили“, заяви Ципрас. Той допълни, че предпоставка за решение е конституционната ревизия в Македония, при която да не се допуска всяка форма на иредентизъм и че правителството търси възможно най-голям консенсус.  Прокопис Павлопулос също е подчертал необходимостта от широк консенсус. “Политическите сили имат различия, но за националните въпроси необходим най-големият възможен консенсус, за да бъде устойчиво решението и Гърция да има по-голяма сила за преговорите“, допълни той.  Ципрас смята, че е безсмислено да се говори за всяко име, ако преди това не са изпълнят двете ключови условия, поставени от гръцка страна. Гръцкият премиер смята, че преговорите са в критична фаза за намиране на взаимно приемливо решение, проблем, който според него натоварва гръцката външна политика в продължение на десетилетия.  ", "date": "2018.05.19", "title": "Опозицията в Гърция отхвърля името „Република Илинденска Македония“ "}
{"url": "http://epicenter.bg/article/Sergey-Lavrov-otmeni-vizitite-si-v-Arzhentina-i-Kuba-/154792/7/0", "text": "Министърът на външните работи на Русия Сергей Лавров отмени визитите си в Аржентина и Куба, заради мерки свързани с новосформираното правителство в Русия, заявиха от руското външно министерство пред ТАСС, предава Агенция \"Фокус\".  От министерството съобщиха, че на срещата на външните министри на страните от Г20 в Аржентина, Русия ще бъде представена на ниво заместник-министър на външните работи.  „Заради редица събития свързани с новосформираното правителство, визитите на външния министър в Аржентина и Куба на планираните дати, няма да се състоят“, заявиха от министерството.  „На срещата на Г20 в Буенос Айрес, Русия ще бъде представена на ниво заместник-министър“, допълниха от министерството.  ", "date": "2018.05.19", "title": "Сергей Лавров отмени визитите си в Аржентина и Куба "}
{"url": "http://epicenter.bg/article/Karvava-drama-v-Checheniya--Dvama-politsai-i-edin-grazhdanin-zaginaha-sled-teroristichna-ataka-v-Grozni-/154797/7/0", "text": "Двама полицаи и един гражданин са загинали в резултат на терористична атака срещу църква в чеченския град Грозни, заяви източник от местното полицейско управление, цитиран от Sputnik, предава Агенция \"Фокус\".  Лидерът на Чечения Рамзан Кадиров заяви пред журналисти, че четирима терористи са успели да влязат в църквата „Свети Михаил“ в столицата Грозни с намерение да вземат заложници.  В резултат на намесата на специалните сили, четиримата терористи са били елиминирани.   Ранени са още двама полицаи и един гражданин.  ", "date": "2018.05.19", "title": "Кървава драма в Чечения! Двама полицаи и един гражданин загинаха след терористична атака в Грозни "}
{"url": "http://epicenter.bg/article/Melaniya-Tramp-se-zavarna-v-Beliya-dom-sled-operatsiyata-na-babrek-/154801/7/0", "text": "Първата дама на САЩ Мелания Тръмп се завърна в Белия дом в събота сутрин, след като претърпя операция на бъбрека, заявиха от офиса ѝ, предава Reuters, цитирана от Агенция \"Фокус\".  Съпругата на президента Доналд Тръмп се възстановяваше в болницата от понеделник, 14 май, насам.  „Тя си почива и остава в добро настроение“, заяви говорителката ѝ Стефани Гришам.  “Получихме стотици обаждания и имейли с пожелания за добро здраве и благодарим на всички, които отделиха от времето си да ни се обадят\", добави говорителката.  ", "date": "2018.05.19", "title": "Мелания Тръмп се завърна в Белия дом след операцията на бъбрек "}
{"url": "http://epicenter.bg/article/Zoran-Zaev---Republika-Ilindenska-Makedoniya--e-vazmozhno-reshenie-na-spora-za-imeto-/154803/7/51", "text": "Премиерът на Македония Зоран Заев заяви след лидерската среща между него и президента Георге Иванов, че е информирал държавното ръководство за всички подробности около преговорите с Гърция, които са се водили с пълна отговорност и посветеност към държавните интереси, предава македонската „Нова ТВ“, цитирана от Агенция \"Фокус\".  „Правителствата на Република Македония и Гърция обсъждаха вариант и решение, което може да бъде приемливо и за двете страни. Република Илинденска Македония е името, за което е възможен компромис от страна на Гърция. На английски: Republic of Ilinden Macedonia. Това предложение подсилва основата на нашата република, а Илинден показва историческия континуитет на нашите стремежи, нашата държавност и гордост“, заяви Заев, който допълни, че с това възможно решение „запазваме нашето достойнство, потвърждаваме нашата македонска идентичност и гарантираме мултиетничността на Македония“.  Заев също е изпратил послание до Гърция, че с това решение се прави цялостно разграничение от региона „Македония“ в Гърция.  „Илинденското въстание е за социални права и свободи, а ние нямаме никакви териториални претенции към нито една съседна държава, включително и Гърция. Потвърждавам, че и аз, и моят народ нямаме никакви териториални претенции и потвърждаваме неприкосновеността на границите и почитането на наследството на Гърция и гръцкия народ“, допълни още Заев.   Президентът на Македония Георге Иванов заяви, след срещата с премиера Зоран Заев в Скопие, че докато не получи писмен документ относно предложението за име, не може да говори какво мисли и да заема позиция.  Иванов поясни, че това, което е чул, е само устна информация, а за името „Република Илинденска Македония“ той ще може да говори едва когато получи писмен документ, тъй като „не можем да изграждаме държавна политика и нагласи на базата на хипотетични ситуации и устна информация, които понякога може да са емоционални.“  \"Това беше среща от информационен характер, на която премиерът и министърът на външните работи ме уведомиха за последния развой на събитията, свързани с процеса на намиране на решение на проблема, който нашият съсед има с конституционното ни име. За първи път бяхме информирани за нещата, които сега чуваме. Те са предадени устно и очаквам всички предложения и идеи да получат писмен документ, за да изградят позиция. Ние очакваме, че в бъдеще няма да бъдем избирателно и непълно информирани и че ще имаме представа за предложението, което е направила гръцката страна, за да знаем какви въпроси се обсъждат. До сега съм бил принципен и съм се придържал към предишните позиции, които са следвали президентите на Република Македония, а те са, че процесът трябва да се води в рамката, установена от процеса на Обединените нации и всеки документ трябва да бъде предмет на анализ и за това трябва да се консултират експерти по международно право и международни отношения \", заяви Иванов след срещата на лидерите.  ", "date": "2018.05.19", "title": "Зоран Заев: Илинденското въстание е за социални права и свободи!"}
{"url": "http://epicenter.bg/article/Kevork-Kevrokyan--Entusiazam---za-smetka-na-prozortsite/154757/11/33", "text": "Бойко се разсърди, че медицинските сестри протестирали под прозорците му.  Давал 5 милиарда за здравеопазването, ако продължавал така, накрая щял да счупи държавата – от щедрост.  Прав е, но се усеща, че повече мисли да не счупят прозорците му.  И, разбира се, проблемът не е в това, колко даваш, а как се харчи даденото.  Бойко няма да го запомнят с това, че е бил „председател“ на Европа, а с нещо далеч по-дребно – ако успее да постигне някакъв ред в здравеопазването.  Но зает с Европа, той прехвърля проблема на други.  И сякаш не разбира, че го търсят/ще го търсят за всичко, защото сам се постави в ролята на Арбитъра.  Да си пази прозорците тогава.  Здравният министър Ананиев тия дни каза, че лекарите от Врачанската и Ловешката болници били виновни, понеже „търпели порочни практики“ – след такава глупост как да не замерят заместничката му с яйца.  Ананиев не знае ли, къде, всъщност, изтичат парите?  Знае, разбира се, но не смее да каже.  Цецка Ц. пък си трае – а Бойко ѝ даде срок от три месеца, за да изпълни препоръките на Европейската комисия за съдебната реформа.  Камбаните на „Ал. Невски“ не биха тържествено, обаче трите месеца минаха. И?  Цецка най-сетне схвана, колко ценно в нейния случай е мълчанието.  За разлика от Захариева, която отдавна няма никакъв контрол над дърдоренето си.  Авторитетни икономисти казват, че „българите ще настигнат по доходи средния европеец след 24 години“.  Нашата бърборана обаче казва, че това ще стане след само 10 години.  И сякаш не е чела годишния доклад на Еврокомисията, според който ние сме първенци в ЕС по неравенство на доходите.  Най-големият майтап на Прехода е, как узряват нашите „управници“-скорозрейки.  Сещам се сега и за министъра на културата Банов: емнаха го преди време, че е поздравил Криско за рождения му ден.  А той чистосърдечно си призна за зреенето: когато бил 15 години директор на театъра в Хасково, тръпнел някой министър на културата да го поздрави за рождения ден!  Щял да лети тогава и да е мотивиран да прави много повече неща! Да ти имам летенето!  На тоя спокойно могат да му чупят прозорците – и така да ускорят летежа му.  Личната биографка на Бойко направи равносметка на първата година на третия му кабинет – заглавието беше: “Успехи навън и крехък баланс в коалицията“.  Да ти се не види и коалицията, скъпа.  Мерим лигавенията на „коалицията“ – докато българите умират най-млади в ЕС /а и в Европа изобщо/ и сме с най-висока смъртност в ЕС.  Същата авторка написа, че „Борисов е човекът, на когото всички разчитат да е мирен регионът“.  По този начин и тя се опита да счупи няколко джама на Бойко.  Надявам се, че той изобщо не й е повярвал, или поне не изцяло. Това би било много опасно: освен, че си Арбитър на тираджиите, да се мислиш и за първи миротворец на Балканите.  Трябва да си луд, за да се нагърбиш с тази роля.  Преди време Костадин Филипов, един истински познавач на „региона“, написа крайно интересна дописка за „балканското лидерство“, подзаглавието й беше „Биографиите на водачите – крайно подозрителни на младини, умело прикривани в настоящето и забравени в бъдеще“.  Ясна ви е картинката. Да се надяваме, че тя е ясна и за Бойко.  Той, за негова чест, си призна, когато започна третия си мандат, че „Няма радост в управлението“.  Нямало и тщеславие – но това да го пропуснем, за да не ми счупят прозорците.  Тия дни Любен Дилов – Син коментираше твърдението на Бойко, че „няма нищо общо с цензурата“; и разказа следната история, цитирам я дословно: „За цялата ми журналистическа кариера, особено докато бях главен редактор на „Новинар“, премиерът веднъж е упражнил натиск. По следния начин: обади ни се с Миро Боршош да пита нарочно ли сме му пуснали толкова грозна снимка… Ние казахме: „Нарочно“ – защото как да пуснеш снимка, без да искаш?! „Добре“ – каза той и затвори телефона. А можеше да каже „Лошо“, например…“ /край на цитата/  След този мил спомен, на Любчо Дилов явно няма да му чупят прозорците.  Бойко има обаче доста по-големи ядове, в сравнение с една „грозна“ снимка.  Медиите на/край Прокопиев разпространиха новината, че мон шери Макрон внезапно наритал Бойко, казал му: „Така е Бойко, ще вървят заедно европейските държави, които спазват общите правила и искат веднага бързи реформи. Не можем да чакаме онези, които правят малки крачки, в последния възможен момент“.  Въпросните медии представиха нещата така, сякаш Макрон е издърпал ушите на самия Бойко – а пък услужливите, засега, медии си замълчаха.  Наложи се нашият човек да уточнява, че критиката е адресирана към кандидатите за ЕС от Западните Балкани и да се оплаче, че го щавят с фалшиви новини.  Сигурно вече е наясно, че далеч по за предпочитане е да ти сложат грозна снимка.  Пак тия медии навремето му направиха номера с фалшивата дописка на „Франкфуртер алгемайне цайтунг“.  Това беше прекрасен пример, как автори с претенции /“Дойче веле“/ се препитават с файтонджийски масали.  Но и Бойко си заслужава компроматите, поне от това естество – докато се ослушва за финансирането на някои медии от чуждестранни фондации.  Виж какво прави Орбан, бъди Опако Момче и ти.  Тъй или иначе, българското Европредседателство приключва. Опозицията доста време гледаше на боб, какво може да го провали. Нищо, разбира се.  Тези процедури са намислени така, че да няма провали.  Идеята да се вдигне шум за Западните Балкани беше добра, още повече, че членството им в ЕС е видение от далечното бъдеще.  Никога балканските лидери не са се ласкаели толкова обилно помежду си.  Следва поетапно чупене на прозорци.  „Моншеритата“ не изневериха на себе си – те са царе в поощряването на миражи, салонни кавалери и дами, на които не бива прекалено да се вярва.  Но пък никога не сме били толкова добре с Турчина, двамата с Падишаха са чик до чик.  Да се надяваме, че Нашият не си губи времето с Иван Кръстев, според когото няма да има „студена война“.  И понеже тя е в разгара си, да си налягаме парцалите.  Междувременно, съобщиха ни, че Бойко е „минал“ Стамболов и вече е най-дълго управлявалият демократичен премиер.  А според Валери Найденов, на когото може да се вярва, „Чукне ли 10 години на поста, Борисов може да изкара и 20“.  Преди време Бойко се похвали, че е построил повече от Живков – и не му счупиха прозорците.  Почти в същото време стана ясно, че покупателната способност на Народа е достигнала онази от 1988 година. Най-сетне.  Никой не обърна внимание на този празничен факт, новите еничари си затраяха.  Политическата Секта – също, сигурно съчиняваха отговор на въпроса, защо толкова скотски обедня немалка част от Народа.  Още го съчиняват.  Отваряйте стъкларски ателиета.  ***  ", "date": "2018.05.19", "title": "Кеворк Кеврокян: Ентусиазъм - за сметка на прозорците"}
{"url": "http://epicenter.bg/article/Prof--Konstantinov--Samite-Zapadni-Balkani-sa-vinovni-da-nyama-konkretni-angazhimenti-na-ES-kam-tyah/154765/11/34", "text": "   Това е 105-годишен интервал от време, който разделя двете събития. И двете събития са очевиден успех за българската дипломация. Друг е въпросът, какво следва по-нататък, защото след Лондонския мирен договор, както знаем, настъпват неприятни събития. Имаме Междусъюзническа война, която е неуспешна за България – България понася териториални загуби в резултат на Междусъюзническата война, губи Добруджа, губи завоеванията срещу Турция. Така че аз се надявам, че сега нещата са много по-добри, защото така поне изглеждат – добри за България. Друг е въпросът, че това, което очаквахме да се случи на този 17 май 2018 година, не се получи точно в тази форма. Резултатите са доста по-скромни, и по-скоро клонят към нещо, което го наричаме успех на срещата в това, че изобщо е имало среща. Европейските лидери, разбира се, не се и занимаваха само с Балканския проблем, те обсъдиха своите бъдещи отношения със САЩ, знаете, че се взе решение да бъдат подкрепяни европейски фирми, които попадат под санкциите на САЩ. Изобщо нещата стават доста интересни и застъпваме в епоха, в която съюзници, бивши съюзници вътре в НАТО започват да налагат икономически санкции една на друга. Това е доста абсурдна ситуация, от която се надявам скоро да излезем. Но така или иначе, България каквото можа, направи. Това беше признато от всички други участници в срещата, но и нямаше как много повече неща да се случат. Виждате скептицизмът на големите държави – най-големият скептицизъм е при французите. Очевидно Макрон и хората около него не са склонни на никакви компромиси и те имат своите основания. Аз се надявам поне по проблемите по транспорта, които са особено важни за България, да имаме благоприятно за нас решение. Но това също остана без решение, тепърва ще има разговори и там. Както се казва, важна стъпка, но не голяма. Стъпката е малка.     Едното наум е, че нещата се казаха, но не се доизказаха съвсем, защото част от участниците очакваха да получат, ако не конкретна дата, то поне пътна карта. Точно това не се случи. Виждате, че никакви срокове няма, говори се пожелателно – кой когато е готов и т.н.   Няма и конкретни ангажименти, да. Изобщо нещата висят. Затова са виновни до голяма степен и балканските държави – тези 6 държави от Западните Балкани, защото те не успяха да демонстрират, че са решили проблемите помежду си. А Европейският съюз в никакъв случай няма да приеме нови членове, които имат тежки териториални взаимни претенции една спрямо друга. Най-тежкият проблем, разбира се, е Косово, но има и други проблеми. Знаете, че и държавата Босна и Херцеговина е много странно образование. Тя всъщност лично според мен е държава пред разпадане. Република Сръбска, която мисля, че не беше и представена отделно от своя президент, има силни тенденции да се слее със Сърбия, и това ще означава край на сегашната Република Босна и Херцеговина. Така че на Западните Балкани е проблемът да седнат и да изгладят противоречията помежду си. Успех обаче е това, което заявиха македонците и гърците, а именно че са почти са решили проблема с името. Въпреки че решението не го чухме.     Да. Не го чухме, но ако те това поне направят до края на месеца, с това ще се запомни цялата история. Така че дай Боже, поне да чуем скоро време, че наистина има едно компромисно име, което двете страни приемат и това ще отпуши пътя на Македония за по-тясна интеграция.     Ние няма как да мислим за Западните Балкани, за техните европейски перспективи само затворени в рамките на Европа. Има световни процеси, които са доста бързи, неприятни, и които са далеч от своето решение. Има няколко точки на конфликти, които буквално отиват към бързо решение не в добрия смисъл на думата. Можем да изброим: първо, Сирия. Защото за Сирия всеки си има някакво становище, там е много тежък проблемът. Става въпрос за Левантийското находище на газ, най-голямото в света. Това е цялата история. Ако мислите, че това е свързано с човешки права и такива ми ти работи, няма такова нещо. Там въпросът е: кой ще получи достъп до Левантийския басейн. Там решение бързо няма. Второто, което виждам, е силната позиция на Турция. На мен лично не ми е ясно, какво иска Ердоган. Може би трябва да изчакаме да видим изборите, за да видим накъде ще тръгне страната.     Да, изтегли от САЩ, не само от САЩ, и някои там държави, които подкрепиха откриването на посолството. Там пък палестинската автономия си изтегли посланиците. Между другото, това, което се случи по време на нещо като малка интифада, беше наистина много, много тъжно, и много потискащо, защото загинаха 60 души, сред които и млади хора. Но тук трябва да признаем и много деструктивната роля на „Хамас“, защото те всъщност подкокоросаха хората да излязат. Аз се чудя, като са толкова героични, защо ръководителите на „Хамас“ не отидоха да поведат протеста, пратиха малолетни деца да участват в този протест, тоест, малолетни граждани на Ивицата Газа. В крайна сметка, те какво си представяха – че Израел ще отвори границите, и те ще могат да минат, и да правят каквото искат. Няма как да стане това. От една страна, Израел може би използваха прекомерна сила, но те показаха как се пази граница. Така се пази име. И това трябва да бъде изключително важен и тежък урок за европейците. Рано или късно ние ще се сблъскаме с подобен проблем, когато десетки хиляди, може би стотици хиляди души ще се опитат да минат през телените мрежи и да влязат тук насилствено. Ние от сега трябва да знаем, какво ще правим – ще използваме ли сила, какъв обем сила, ще се предаваме ли. Разбирате ли, това са въпроси, които като не ги задаваме, те не изчезват. Като замитате един въпрос под килима, това не се решава по този начин. Ние отсега трябва да знаем, какво ще правим и категорично да го заявим. Израелците в това отношение постъпиха честно. Те казаха: „Не влизайте, ще употребим сила“. И показаха, че употребяват сила, която, разбира се, имаше трагични последствия. Винаги загубата на човешки живот е голяма трагедия. Ето виждате какви събития се развиват. И те няма да ни се разминат. Ако някой си мисли, че ще ни се разминат, няма да се случи. Освен това, нали знаете какво ще стане в Италия – те се разбраха двете партии – Петте звезди и Лигата, вероятно ще има най-антиевропейското правителство в цялата следвоенна история на Италия. Само дето няма да излизат от НАТО и от Европейския съюз – за това са се разбрали, но ще направят всичко възможно да вгорчат живота на тези две организации, защото разочарованието в Италия е огромно. Италия беше оставена сама да се справя с един мигрантски поток, който не тя е предизвикала. Разбира се, италианците имат някаква вина за това, което се случи в Либия, но в крайна сметка те бяха оставени на вълците. В Северна Европа стояха някакви хора, говориха глупости от типа: „Елате всички“. Абсолютна дивотия как всички ще дойдат и къде ще отидат. И тези „Елате всички“ къде се отправиха? Отправиха се към гръцките острови и след това към италианския бряг. В Италия има десетки градове, които в буквалния смисъл на думата не стават за живеене. Те са просто градове под обсада, но под най-тежка обсада. Там хората не знаят какво да правят. И могат да вземат кой знае какви мерки. И затова резултатът от изборите в Италия е такъв. Ако има избори в Гърция, не искам да съм лош пророк, но резултатът ще бъде много подобен. Могат да дойдат много силни националисти, които да прибягнат до силово решаване на проблема с мигрантите по гръцките острови. Да не говорим, че Турция и Гърция са пред явно сбиване. Те само дето не почнаха да си свалят по 1-2 самолета на ден, което може да настъпи във всеки даден момент, и ще бъде страшно. Така че нещата хич не се развиват добре, но това е, което се случва. Ако трябва да обобщим: битката е за ресурси. Ресурсите се свършиха и сега, в момента подялбата на ресурсите няма как да стане по мирен път.     Така е, и това донякъде е разбираемо, защото между другото не трябва да забравяме Макрон под какъв огромен натиск е поставен у дома. Той играе силният човек навън, но всъщност положението му вътре в страната съвсем не е за завиждане. Срещу него има надигнати огромни сили, включително профсъюзи със съпротива срещу реформи, които той иска да въведе и т.н. Не забравяйте и друго, че Франция действително изглежда силна и добре отвън и с доста добре функционираща армия, но тя има гигантски външен дълг. Не знам колко трилиона дължи, но това са суми, по които те годишно трябва да плащат лихви. Така че всеки французин мисля, че дължи по около 150 хиляди евро навън. Значи, още веднъж ще повторя – между 100 и 150 хиляди евро всеки французин дължи, без даже да го знае. Да, но някой ден хората, които са ги дали тези пари, ще дойдат да си ги поискат, което допълнително ще влоши положението във Франция. Изобщо нещата не са прости, а трябва да се запази разум. Европа трябва да е единна пред лицето на Брекзит, който ще се случи всеки момент догодина. Трябва да се признаят грешките, които се направиха. Засега грешките се признават с половин уста. Германската политическа класа си призна, че е сбъркала през 2015 година, но някак си така между другото – „Малко сбъркахме“. Не сте сбъркали малко, сбъркахте много. Това трябва да бъде ясно и честно казано на европейските народи. Те ще разберат. Както се казва, системата е „Иване, кажи си“. Да си кажат: „Сбъркахме“, да се извинят пред своето население, което беше подложено на тежък натиск, на неприятности и да поискат доверието на хората. Това е. Няма да стане с лъжи и политически коректни такива бръщолевения. Хората искат истината, а не лицемери въжеиграчи. Но аз се надявам, че на европейските политици накрая ще им дойде акълът. Ако не им дойде, някой ще им го вкара този акъл по друг начин. Да не дава Господ.     Точно така. Но там е работата, че това, което се случва в момента, в много голям мащаб ще се случи между 23 и 26 май догодина, когато са европейските избори. И може да има един Европейски парламент, съвършено различен от този, който е в момента. Тези благи хора, които стоят горе и говорят приятни, мазни работи, могат да бъдат заменени от едни, които доста ще приличат на лидерите от средата и от първата половина на ХХ век. Мога да ги изброя кои са тези лидери, въпреки, че техните имена са в момента табу, никой не ги казва, но ние трябва да ги имаме предвид – това са Мусолини, Хитлер, Сталин – това бяха лидерите през първата половина на миналия век. А сегашните изглежда са забравили, тази работа как се случи. Това не е хубаво да се забравя историята. Който си забравя историята, ще я повтори, и то по трудния начин.     Точно фарс, да.     Аз искрено се моля за това, този опит, който балканските държави са натрупали, да доведе до позитивни политически промени в мисленето на техните ръководители. Макар че историята ни учи на това, че никой не се учи от нея, за голямо съжаление. Но има като че ли шанс, защото в крайна сметка като че ли някакъв разум се проявява. Ето, виждате, дори самият факт – отново ще дойдем до първата мисъл – самият факт, че срещата се състоя, наистина е успех. Дойдоха тези хора, седнаха на една маса, стиснаха си ръцете, което също не е малко. В крайна сметка, когато има човешки контакт между лидерите, като че ли междудържавните отношения много по-лесно се решават. Това не е никак маловажно. Когато сте видели един човек в очите, когато сте стояли на една маса и сте говорили, някак си не е толкова лесно да се прибереш в къщи и да му забиеш ножа в гърба. В този смисъл аз съм силно умерен оптимист. И да, срещата беше успех за България – толкова е можело да се направи. Може на някой да му се струва малко, но обективните обстоятелства са такива. България направи всичко възможно по много добър начин, но толкова. Това е – имаше среща, дай Боже, разговорите да продължат.   ", "date": "2018.05.19", "title": "Проф. Константинов: Самите Западни Балкани са виновни да няма конкретни ангажименти на ЕС към тях"}
{"url": "http://epicenter.bg/article/Pol-Kreyg-Robarts--Blagodarenie-na-Tramp-nay-nakraya-strategiyata-na-Putin-zapochva-da-raboti--/154804/11/33", "text": "  Аз обясних по-рано, че Президентът на Русия Владимир Путин следва „християнската стратегия“ - подлага и другата си буза на западните провокации, за да донесе до Европа идеята, че Русия е разумна, а Вашингтон – не и че Русия не е заплаха за европейските интереси и суверенитет, а Вашингтон – да. Превъзнасяйки Израел и излизайки от съглашението за ядреното неразпространение с Иран, президентът на САЩ Доналд Тръмп вероятно осигури успеха на тази стратегия на Путин.  Три основни европейски васални държави на Вашингтон: Великобритания, Франция и Германия се обявиха против едностранните действия на Тръмп. Той счита, че многонационалното съглашение зависи само от Вашингтон. Ако Вашингтон се откаже от съглашението, то това е края на самото съглашение. Следователно Тръмп има намерение да възобнови предидущите санкции против воденето на бизнес с Иран и да въведе допълнителни, нови санкции. Ако Великобритания, Франция и Германия продължат да сключват с Иран бизнес договори, Вашингтон ще наложи също санкции на своите васални държави и ще забрани дейността на британските, френските и немските компании в САЩ. Очевидно, Вашингтон счита, че печалбата на Европа в САЩ превишава това, което може да бъде получено в Иран и всичко ще тръгне в съответствие с решението на Вашингтон, така, както това правеха васалните държави в миналото.  Така може да бъде. Но този път има и обратна реакция. Ще отиде ли тя по-далече от силните думи до това да скъса с Вашингтон, предстои ни да видим. Неоконсервативният произраелски съветник на Тръмп по националната сигурност Джон Болтън заповяда на европейските компании да отменят своите бизнес сделки с Иран. Посланикът на Тръмп в Германия Ричард Гренел заповяда на немските компании веднага да спрат своите бизнес операции в Иран. Издевателствата над Европа и въпиещото пренебрежение на САЩ към европейските интереси и суверенитет направиха дългата васализация на Европа твърде очевидна и неудобна.  Канцлерът на Германия Ангел Меркел, по-рано вярна марионетка на Вашингтон, заяви, че Европа повече не може да се доверява на Вашингтон и трябва „да вземе съдбата си в свои ръце“.  Президентът на Европейската комисия Жан-Клод Юнкер заяви, че ръководството на Вашингтон се провали и е дошло време ЕС да поеме върху себе си ръководната роля и „да замени Съединените щати“. Различните френски, немски и британски министри поддържаха тези движение.  На корицата на  . В списанието се казва, че е дошло „време за Европа да се присъедини към съпротивата“.  Въпреки че на европейските политици добре им заплатиха за тяхната васализация, сега те могат да я разглеждат като недостойно и неудобно бреме.  Едновременно с моето уважение към достойнството на Путин да се откаже да отговори на провокацията с провокация, аз изразих загриженост от това, че лекото приемане от страна на Путин на провокациите може да способства за още по-големи провокации, които ще са с увеличаваща се интензивност чак до война или капитулацията на Русия и ще станат единствен вариант в момента, в който руското правителство заеме по-агресивна позиция, това би довело до опасност от провокации към европейците, които, спазвайки линията на Вашингтон дават възможност за провокации. Сега ми се струва, че Тръмп сам преподаде този урок на европейците.  Русия вече няколко години помага на сирийската армия да изчисти Сирия от терористите, които Вашингтон изпрати, за да свалят сирийското правителство. Но въпреки руско-сирийския Алианс, Израел продължава незаконните военни нападения на Сирия. Тези атаки биха могли да бъдат спрени, ако Русия предостави на Сирия системата за ПВО С-300.  Израел и САЩ не искат Русия да продаде системата за ПВО С-300 на Сирия, защото Израел иска да продължава атаката срещу Сирия, а САЩ искат Сирия да продължава да напада.  Преди няколко години, преди Вашингтон да отправи своите ислямистки войски да атакуват Сирия, Русия се съгласи да продаде на Сирия първата система за ПВО, но отстъпи на Вашингтон и не предостави системата. Сега след визитата на Нетняху в Русия, ние слушаме от помощника на Путин Владимир Кожин, че Русия ще се въздържи от предоставянето на съвременна въздушна отбрана на Сирия.  Възможно е Путин да счита, че той трябва да направи това за да не даде на Вашингтон повод, който може да бъде използван да върне Европа на пътя на агресивната политика на Вашингтон. И въпреки всичко за онези, които не виждат това, тази засечка кара Русия отново да изглежда слаба и нежелаеща да защити своя съюзник.  Ако Путин счита, че ще има някакво влияние върху Нетаняху в аспект за прокарване на мирни съглашения със Сирия и Иран, то руското правителство няма представа за намеренията на Израел или за 17-годишната война в Близкия изток.  Надявам се, че стратегията на Путин ще проработи. Ако това не стане, на него ще му се наложи да промени позицията си по отношение на провокациите или те ще доведат до война.  ", "date": "2018.05.19", "title": "Пол Крейг Робъртс: Благодарение на Тръмп най-накрая стратегията на Путин започва да работи? "}
{"url": "http://epicenter.bg/article/Prof--Ivo-Hristov--V-Sofiya-se-propravyashe-patyat-kam-chlenstvo-na-Makedoniya-v-NATO--na-Kosovo---v-OON/154805/11/0", "text": "- Ако четете българските медии – бравурни, супер резултати! Ако бъдем реалисти, формално поставените цели не са изпълнени, но бе стартиран процес на изпълнение на други цели, за които не се говореше. Формално поставените цели бяха да се започне т.нар. процес на присъединяване на Западните Балкани (това ужасно клише!), към Европейския съюз. Стана ясно, че това не е реалистично в скоро бъдеще и това всеки специалист го знае. А по отношение на неафишираните, но реални цели, се случиха две неща под покривалото на срещата ЕС – Западни Балкани. Първата е договорката за започване на директни контакти между Косово и Сърбия. И втората е интензифициране на преговорите между Гърция и Македония за името. И двете, според мен, под натиска на САЩ. Целта е в единия случай Македония да влезе в НАТО, а в другия – Косово да бъде признато от ООН, срещу което вероятно Сърбия ще получи бърза писта за влизане в Европейския съюз, като по този начин бъде извадена от руската сфера на влияние.   - България не притежава калибъра и влиянието за това. Европейският съюз гледа скептично на всякакви приказки за разширяване. Реално не се води разговор по тази тема. Европейският съюз се намира в тежка институционална криза, той е изправен пред много важния проблем за бъдещето си, какъв трябва да бъде този Европейски съюз. Президентът на Франция Еманюел Макрон инициира преди десетина дни в Аахен няколко много важни процеса: задълбочаване на интеграцията в еврозоната, създаване на институцията финансов министър на еврозоната. Т.е. говори се за същинска интеграция в много по-малък географски обем, но много по-задълбочена като концентрация. Затова казвам, че трябва да разграничаваме сиеминутния пиар от важните, задълбочени решения, които са взети. Затова е хубаво да се чете не само българска преса, но и западната за резултатите от срещата в София. А там много ясно са изведени основните акценти: на първо място е кризата в отношенията между Европейския съюз и САЩ по повод на иранската сделка, която тема елиминира  всички приказки за разширяване на Европейския съюз със Западните Балкани. На второ място – имаме само декларация, която е напълно дипломатична, за започване на процеси на интензификация на връзките между Европейския съюз и Западните Балкани. Но от тази декларация до реалните действия  има много, много крачки. Действително, ще има инвестиции в инфраструктурата, защото това засяга сигурността на Европа, но да не надценяваме това, което се е случило в София. Както казваше баба ми: да не си губим акъла!   - На кого? Макрон го заяви директно – ако ние не инвестираме в Западните Балкани, ще ги вземат Русия и Китай. Русия няма тази икономическа тежест, но Китай я има. Пирея вече е китайско пристанище, ускорено върви проекта за скоростни ЖП линии с китайски капитали от Истанбул през София към Централна Европа и от Солун в посока долината на Морава и оттам към Централна Европа. Става дума за жестока геополитическа битка, която ще се разиграе, включително и на Балканите.   - Питате ме за реалните резултати от тази сделка, казвам ви какви са реалните, а не пропагандните резултати. Има разлика между двете.   - Тя не може да бъде подписана, по една много проста причина – част от Балканите е Косово, а то не е признато от ключови европейски държави, сред които Румъния и Испания. Франция има огромни резерви по този въпрос, Гърция и Кипър – също. Докато не бъде решен много важният въпрос за бъдещето на Косово, за бъдещето на Сърбия, докато не бъде решен въпросът за статута на Босна – това е едно причудливо държавоподобно образование, всичко ще се опакова в дипломатическите приказки, че ни чака дълъг процес на интеграция на Западните Балкани. Затова и не се подписва. Между другото, това го казаха в прав текст и част от европейските лидери тук в София.   - Тук ще отговоря като балканец. Първо Европа – преди всичко Франция, Англия и Германия, създадоха многото проблеми на Балканите, а след това вече многото проблеми на Балканите им се привиждат като проблеми, създадени от балканците на Европа! Да не навлизаме в историята и да не казваме кой създаде термина „балканизация“, кой създаде проблемите на Балканите и лепна на Балканите петното, че са източник на всички беди на света. Великите сили разпарчетосаха тази територия, създадоха и заложиха бомби със закъснител. България граничи навсякъде със себе си, въпреки че ние дипломатично не споменаваме тези неща, не казваме за македонския въпрос, за тракийския въпрос, за беломорския въпрос. След разпадането на Югославия възникна сръбският въпрос. Възникна и албанският въпрос, тъй като една трета от албанците живеят в Македония, в Косово, в Черна гора, дори в Гърция и Сърбия. Балканите с пълно право могат да представят на Европа обратната сметка. Не Балканите и балканските държави са първоначалните виновници за жестоките кризи и кървавите войни на Балканите. Тези, които създадоха тези конфликти, нека не си измиват ръцете с жертвите, войната в Югославия все още има своята кървава следа в умовете и сърцата на хората тук.  ", "date": "2018.05.19", "title": "Проф. Иво Христов: В София се проправяше пътят на Македония към НАТО, на Косово – към ООН"}
{"url": "http://epicenter.bg/article/Politseyskiyat-sindikat-podkani-ministar-Radev-da-blagodari-na-sluzhitelite-sled-Sreshtata-na-varha-/154759/3/0", "text": "Управителният съвет на Синдикалната федерация на служителите в МВР /СФСМВР/, изрази \"сърдечна благодарност на всички служители на МВР, които за пореден път доказаха своите професионализъм и отдаденост на професията\" по повод проведената в София Среща на върха ЕС - Западни Балкани.  От профсъюза подканиха и министър Валентин Радев да изрази благодарността си към служителите на министерството.  \"Тежките условия за осигуряване на трасетата, изискваха колегите да са на работа без почивка по 16 – 20 часа и те показаха своето чувство за дълг. В същото време бяха гарантирани спокойствието и безопасността на гражданите в другите части на столицата и страната, в условия, в които трябваше да се компенсира отсъствието на пряко заетите в охранителните мероприятия.  Това са част от дните в нашата професия, които показват тежестта на труда ни.  Това са дните, в които ние доказваме, че сме достойни за оказано доверие и за оказаната ни чест да отстояване, чрез работата и професионализма си, доброто име и високия имидж на Република България, като стожер на сигурността на Обединена Европа.  Заради такива дни, седмици и месеци имахме и имаме аргументирани изисквания по отношение на редица социално-икономически аспекти, отнасящи се до дейността на МВР.  Справихме се за пореден път. Така, както го правихме години наред при специализираната полицейска операция на южната граница, в следствие на тежка мигрантска вълна. Така, както го правим при всяка важна футболна среща или пристигане на всеки държавен глава. Така, както го правим и искаме да го правим всеки ден за гражданите на България.  Доказахме правото си да отстояваме нашите искания през 7-те месеци на протести! Доказахме го категорично!  Сигурни сме, че министър Валентин Радев ще изрази своята лична и тази на ръководния екип, благодарност към всички работещи в МВР.  В няколкото месеца, в които сме домакини на това голямо европейско събитие, ние показахме , че сме надежден партньор и в цялост изпълняваме постигнатата договореност за увеличение на основните възнаграждения в МВР срещу повишаване на качеството на полагания от нас труд и осигуряване на спокойствие на българските граждани, и безпроблемно, от гледна точка на сигурността, протичане на срещите с европейските делегации в София.  Ангажиментът, който поехме беше изпълнен от страна на служителите на вътрешното министерство и в частност членовете на СФСМВР.  В контекста на горното сме озадачени от неспазване принципите на социалния диалог в МВР от определени дирекции и ръководители и желанието им чрез непрецизни действия да се генерират конфликти със синдикалните организации (СО).  Заявяваме, че нашите членове и мнозинството от служителите няма да приемат за искрени благодарностите за добре свършена работа, докато се създават възможности, чрез такива постъпки, да се подлагат на риск вече постигнати договорености, между нас и Министър-председателя на Република България за тясно сътрудничество на СО в МВР и политическото му ръководство.\"  ", "date": "2018.05.19", "title": "Полицейският синдикат подкани министър Радев да благодари на служителите след Срещата на върха "}
{"url": "http://epicenter.bg/article/Pedofilat-ot-17-to-uchilishte-si-priznal--imal-registratsiya-i-za-krazhba-/154776/3/0", "text": "Мъжът, който беше арестуван по сигнал за блудство с деца в столично училище, е признал вината си. Той е задържан в полицията за 24 часа, вече са му повдигнали обвинения. Извратенякът е криминално проявен - има регистрация за кражба.  При първоначалните разпити в полицията 33-годишният Валентин Асенов е признал, че се е опитал да блудства с двете деца, които успели бързо да избягат от тоалетната, съобщи бТВ.  Директорът на училището Антон Тонев нарича двете деца, подали сигнала към него, \"герои” заради смелостта да го направят.  \"Преди да започне срещата, докато родителите влизаха в училище, едно от децата разпознало човека, участвал в инцидента от предходния ден. Бащата на едно от децата помогна за задържането му и след това той беше отведен в кабинета на заместник-директорката, повикахме Трето районно управление, те за по-малко от 3 минути дойдоха и го задържаха”, обясни директорът на 17-о училище Антон Тонев.  Родители на деца, които са станали свидетели на инцидента, и днес се събраха пред училището. \"Дъщеря ми беше доста уплашена, разказа това, което разказаха и другите деца, че въпросният господин е доставчик в училището и е бил в коридора на първи клас”, заяви Аделина Панова, родител на дете свидетел.  \"Тя по детски обясни, че господинът ги е привиквал в тоалетната. Прекалено е притеснена, детската психика е ранима”, допълни майката. Според нея проблемът не е в управата на училището или в това, че не е обезопасено, а от там, че общината няма средства и не полага достатъчно усилия за обезопасяването на училищата като цяло.  Валентин Асенов е служител на един от най-големите хлебозаводи в София. Колегите му са отказали коментар по случая. Очаква се да бъде разпитан управителят на фирмата.  ", "date": "2018.05.19", "title": "Педофилът от 17-то училище си признал, имал регистрация и за кражба "}
{"url": "http://epicenter.bg/article/Razkritie--Kriminalisti-predpolagat--che-izbyagalite-zatvornitsi-se-ukrivat-v-stranata-/154785/3/0", "text": "Избягалият затворник Владимир Пелов изпрати писмо. Както стана ясно, то е изпратено на 7 май и е адресирано до омбудсмана и президента, с копие до две телевизии. То е с марка, с изглед от Каварна и клеймо от 12 май от пощенската служба в столичния квартал \"Красно село\". Посочен е и домашният адрес на подателя - Ботевград, ул. \"Ал Батенберг\" 21.  На всеки от четирите ръкописни написани листа Пелов се е разписал саморъчно. Екземпляр е иззет от МВР за експертиза на почерка.  Първоначалните данни показват, че самият Пелов е авторът, пише \"Телеграф\".  Разследващи предполагат, че рецидивистът все още се укрива на територията на страната, заедно с другия беглец Радослав Колев. Двамата използват един ятак, който ги снабдява с храна, дрехи и други необходими продукти.  Според криминалистите, вероятно Пелов е предал на ятака си писмото до институциите. На помагача са били необходими 65 дни, за да му направи копие и да го пусне в 4 екземпляра - ако се вярва на датите в клеймото - 7 и 12 май.  Екземплярите до телевизиите са ксерокопирани и само в края им има подпис на Пелов за вярност с оригинала. Това подсказва, че рецидивистът е някъде в близост до населено място, където има ксерокс, смятат разследващи.  Те допускат, че може би ятакът е ходи да ги преснима, а след това му ги е занесъл да ги разпише и това също е забавило изпращането с няколко дни.    ", "date": "2018.05.19", "title": "Разкритие! Криминалисти предполагат, че избягалите затворници се укриват в страната "}
{"url": "http://epicenter.bg/article/Pedofilat-ot-stolichnoto-uchilishte-ostava-za-72-chasa-v-aresta-/154794/3/0", "text": "Блудствалият с деца в столично училище е задържан за 72 часа и с постановление на наблюдаващия прокурор е привлечен като обвиняем. Това каза административният ръководител на Софийска градска прокуратура (СГП) Емилия Русинова на брифинг в Съдебната палата във връзка със задържания за извършени блудствени действия с деца от столично училище, предаде репортер на Агенция „Фокус“.  Прокурор Русинова поясни, че Наказателният кодекс предвижда наказание „лишаване от свобода“ от 5 до 20 години за подобно престъпление.  „Досъдебното производство, което сме образували вчера, е за блудство по отношение на две малолетни лица. Основната цел на разследващите и наблюдаващите прокурори беше защита правата на малолетните деца. Затова процесуално-следствените действия, които извършихме с тях, бяха при изключително спазване на техните права“, каза Русинова и поясни, че разпитите с децата са проведени в синя стая, пред психолог и съдия. По думите ѝ утре предстои внасяне на делото в съда с искане за налагане на най-тежката мярка за неотклонение „задържане под стража“.  „В снетите му обяснения частично е разказал за случилото се, но не в детайли и не така, както се е случило. Представил е своя версия на случилото се“, каза Русинова. Тя уточни, че и според неговата версия той е извършил престъпления. „Той признава за извършените блудствени действия, но представя по различен начин случилото се“, допълни ръководителят на СГП. Тя допълни, че след като са повдигнати обвинения, наблюдаващият прокурор е преценил, че доказателствата по делото са достатъчни за привличането му в качеството на обвиняем.  Според нея няма значение дали обвиняемият признава или не за блудствени действия.  „Той има право да се защитава. Той не е длъжен дори да дава обяснения, може да дава обяснения, каквито прецени, за да защити себе си. За нас са необходими други доказателства, които към настоящия момент считаме, че имаме“, допълни тя.   Задържаният мъж има криминални регистрации, достъпът му до училището е бил регламентиран, каза директорът на СДВР Ивайло Иванов.  „Лицето има криминални регистрации, стари. Те не са за някакви сериозни престъпления“, каза Иванов и уточни, че става въпрос за кражба. По думите му няма данни лицето да и извършвало друг път блудства.  „Никой от хората, с които сме работили до този момент, не е имало данни лицето да има такива наклонности“, заяви Иванов.  На въпрос дали мъжът е работил като доставчик в още около 15 училища и дали има други сигнали, Иванов заяви, че ако е имало сигнали, полицията е щяла да вземе отношение.  „До този момент нямаме други сигнали това лице да е извършвало на други места, с други лица, такива действия“, заяви Иванов и уточни, че домът на мъжа е обискиран и са извършени процесуално-следствени действия.   ", "date": "2018.05.19", "title": "Педофилът от столичното училище остава за 72 часа в ареста "}
{"url": "http://epicenter.bg/article/Veska-Nencheva--BSP--Zadalzhitelno-e-speshnoto-priemane-na-Zakon-za-rozata-/154789/2/0", "text": "\"Подкрепям гнева на протестиращите розопроизводители от моя роден край срещу ниските изкупни цени. И утре розовите масиви ще са пълни с необран розов цвят, докато в Министерство на земеделието, горите и храните вървят поредните разговори за българската маслодайна роза\". Това написа във Фейсбук народният представител от ПГ на \"БСП за България\" Веска Ненчева.  Тя добавя, че ПГ на „БСП за България” се ангажира с актуализиране на текстовете на Закон за розата.  \"Задължително е неговото спешно приемане в НС. В противен случай, много семейства ще изгубят поминъка си и още млади хора ще берат ягоди в Англия, а не рози в България\", коментира народният представител.   ", "date": "2018.05.19", "title": "Веска Ненчева, БСП: Задължително е спешното приемане на Закон за розата "}
{"url": "http://epicenter.bg/article/Karakachanov--Balgariya-nyama-yasna-kontseptsiya-za-rabota-sas-svoite-obshtnosti-v-chuzhbina-/154791/2/0", "text": "България все още няма ясна концепция как да работи със своите общности в чужбина. Нужни са промени по отношение на тази политика - това коментира в Русе вицепремиерът и лидер на ВМРО Красимир Каракачанов, в присъствието на председателя на Държавната агенция за българите в чужбина /ДАБЧ/ Петър Харалампиев, предаде БТА.  Според Каракачанов ДАБЧ е със скромен бюджет за разлика от средствата, които отделят държави като Румъния, Гърция и Унгария за своите общности в чужбина.  Харалампиев посочи, че бюджетът на агенцията, който включва заплатите и осигуровките на служителите, дейностите, свързани с работата с над 1050 български организации и с над 300 български училища в цял свят, е малко над 900 000 лева. По думите му бюджетите на държави като Унгария, Румъния, Полша, Ирландия са десетки, а някъде дори и стотици милиони евро.  Според Харалампиев българите, които живеят зад граница - традиционните български общности и емигрантите, били повече, отколкото тези, които са останали да живеят в България. По думите му е крайно време българската държава да разбере, че е нужна нов тип политика и стратегия, за да може българската нация да оцелее.  Каракачанов каза, че се прави опит за разработване на програма за трайно привличане и заселване в България на български общности в чужбина, които имат подобно желание.  Той коментира и решението на Българската православна църква /БПЦ/ да не изпраща делегация в Македония за честванията на 1000-годишнината от създаването на Охридската архиепископия. Според Каракачанов \"явно БПЦ се влияе от чужди църковни или политически влияния\". По думите му това е въпрос на самочувствие и малко по-голяма ангажираност с българската кауза.  Според председателя на ВМРО църквата е отделена от реалните проблеми и интереси на обществото.  Министърът на отбраната Красимир Каракачанов откри във Военния клуб в Русе международен фестивал на поетичния театър \"Борба и обич\", който се организира под негов патронаж.  ", "date": "2018.05.19", "title": "Каракачанов: България няма ясна концепция за работа със своите общности в чужбина "}
{"url": "http://epicenter.bg/article/Elena-Yoncheva-osadi-premiera-Borisov-i-GERB-za-klevata--Tryabva-da---zaplatyat-5000-leva/154793/2/0", "text": " Това реши съдия Иво Вътев от Софийския районен съд (СРС) по делото за непозволено увреждане, което Йончева заведе срещу Борисов и управляваната от него партия, съобщи  . То е заради две изказвания на Борисов в предизборната кампания миналата година – на 10 март в Бургас и на 12 март във Варна, в които той казва, че правителството на ГЕРБ е било принудено да плаща милиони за журналистическите интервю на Йончева.   Съдът е приел за доказано, че депутатката е претърпяла вреди от първото изказване на Борисов по време на събитие в Бургас, в което той казва: \" Друга негова реплика от събитието, с която съдът приема, че е увредил Йончева, е   в която е визирана и връзката в миналото на журналистката с бившия премиер Сергей Станишев.  Нейният иск беше за 20 000 лева, но не е бил уважен в цялост. Затова Борисов и ГЕРБ също имат право на разноски. Те бяха представлявани от Марин Марковски и Божидар Терзийски, но по делото не са били представени доказателства за сключен договор, както и за извършено плащане на хонорар, заради което не им е присъдено нищо.  и репортажи, а тези твърдения на Борисов са накърнили честта, достойнството, авторитета, доброто име и репутацията й на общественик. Искът срещу ГЕРБ е заради това, че Борисов говори от името на партията. В хода на делото беше назначена експертиза, която да установи дали в множеството публикации, репортажи и записи от тези предизборни изяви на Борисов, той е казал точно тези думи.   Борисов и ГЕРБ са оспорили, например, че запис на „Нова телевизия“ е бил монтиран и затова е негоден като доказателство. Съдът е отхвърлил възражението, като любопитно е, че се позовава в случая и на разпитания като свидетел Никола Николов, който работи в пресцентъра на ГЕРБ. В решението си съдът подчертава, че  Решението на съдия Иво Вътев може да бъде обжалвано пред Софийския градски съд.", "date": "2018.05.19", "title": "Елена Йончева осъди премиера Борисов и ГЕРБ за клевата. Трябва да ѝ заплатят 5000 лева"}
{"url": "http://epicenter.bg/article/Shte-se-radvame-na-slancheva-nedelya--samo-na-mesta-shte-prevali-i-pregarmi-/154796/2/0", "text": "През нощта все още на места в Източна България ще превалява дъжд с гръмотевици. В останалата част от страната валежите ще спрат и облачността ще се разкъса, предаде Дарикнюз.  В неделя преди обяд над по-голямата част от страната ще бъде предимно слънчево. След обяд отново ще се развие купеста облачност, но само на отделни места ще превали и прегърми. Ще духа слаб до умерен вятър от север-североизток. Максималните температури ще са между 21 и 26 градуса.  Атмосферното налягане е малко по-ниско от средното за май и ще се повиши.  В планините преди обяд ще бъде предимно слънчево. След обяд ще се развие купеста облачност и на места ще превали и прегърми. Ще духа до умерен североизточен, по билата югозападен вятър. Максималната температура на височина 1200 м ще бъде около 15 градуса, на 2000 м - около 8 градуса.  По Черноморието преди обяд ще има разкъсана облачност до незначителна. След обяд ще се развие купеста облачност, но само на отделни места, главно по северното крайбрежие, ще превали краткотрайно. Ще духа до умерен вятър от север-североизток. Максималните температури на въздуха ще са в интервал от 21 до 26 градуса. Температурата на морската вода е 17-22 градуса, вълнението на морето ще бъде 1-2 бала.  ", "date": "2018.05.19", "title": "Ще се радваме на слънчева неделя, само на места ще превали и прегърми "}
{"url": "http://epicenter.bg/article/Nov-protest-sreshtu-Istanbulskata-konventsiya--grazhdani-iskat-Balgariya-da-ottegli-podpisa-si-/154798/2/0", "text": "На протест пред парламента граждани настояха България да оттегли подписа си от Конвенцията на Съвета на Европа срещу насилието над жени и домашното насилие, предаде БНР. Документът придоби известност като Истанбулската конвенция.  На протеста беше изразено мнението, че Конституционният съд тенденциозно бави произнасянето си по въпроса, тъй като управляващите възнамеряват отново да я внесат документа за одобрение в Народното събрание.  \"Оказва се небивал натиск на Конституционния съд да каже, че не противоречи на конституцията, тъй като противоречията са очевадни и очебийни\", каза протестираща.  Правителството изтегли документа от Народното събрание, заради съпротивата от страна на коалициония партньор нта ГЕРБ - \"Обединени патриоти\" и на БСП. По искане на ГЕРБ, до края на юли Конституционният съд трябва да се произнесе дали конвенцията противоречи на българския основен закон.  В същото време над 30 мъже се включиха в инициативата \"Извърви километър в нейните обувки\" в подкрепа на приемането на конвенцията и обиколиха Националния дворец на културата в София. Те твърдят, че всяка една от четири българки е или ще бъде подложена на домашен тормоз.  ", "date": "2018.05.19", "title": "Нов протест срещу Истанбулската конвенция, граждани искат България да оттегли подписа си "}
{"url": "http://epicenter.bg/article/Bozhidar-Lukarski-iska-da-e-zam-predsedatel-na-SDS-/154799/2/0", "text": "Смятам, че изкарах доста време на председателския пост в СДС – 5 години ще станат точно на датата, когато ще имаме следващата отчетно-изборна конференция. Избягвам да правя релации с Иван Костов, въпреки че съм единственият председател на СДС след Иван Костов, който е вкарал партията в управлението.  Това каза председателят на СДС Божидар Лукарски в интервю за предаването „Офанзива с Любо Огнянов” по Канал 3.  „И за мен и за партията е необходимо да има нов председател, затова и аз и цялото ръководство ще управляваме партията до датата на конференцията 7 юли и от тази дата излизаме в оставка и ще има нов избор на председател и ръководство. Аз заявих като мое лично решение, че няма да се кандидатирам за председател. Това не значи, че няма да помагам със всички сили и да остана под някаква форма в ръководството на СДС или, че ще се откажа от партийния живот в СДС, каза още той.  „Най-вероятно ще взема решение да остана като заместник-председател на СДС. Това е едно решение, което съм споделил с по-близките си хора в партията, които ме подкрепят. ”, сподели още Божидар Лукарски.  „Не съм мислил кого ще подкрепя за председател. Не съм чул досега да има обявени кандидатури. На мен лично ми се иска да е ново лице. Който и да е аз ще помагам. По-важно е каква ще бъде политическата визия на партията от тук нататък. Вярвам, че тя ще бъде зададена именно на тази конференция. Някои колеги смятат, че е рано, но аз не смятам така”, разказа още председателят на СДС.  „Смятам, че трябва да вървим по един консервативно патриотичен тип, който не изключва и консервативни елементи от бившата десница. Има много партии и колеги в този сектор, но разбира се като говорим за консервативно-патриотична линия, трябва да се изключат по-либералните формации, каквито виждаме в по-голяма степен струпани в новия проект Демократична България като Зелените и „Да, България”, отсече Лукарски.  ", "date": "2018.05.19", "title": "Божидар Лукарски иска да е зам.-председател на СДС "}
{"url": "http://epicenter.bg/article/Stefan-Sofiyanski--Shengen-tryabvashe-da-e-prioritetat-na-sreshtata-na-varha-v-Sofiya-/154800/2/0", "text": "Успяхме да наложим приоритета си на срещата на Върха в София. Дали обаче присъединяването на Западните Балкани е нашият приоритет или има и по-важни приоритети? Шенген трябваше да е основния приоритет.  Това каза бившият служебен премиер и кмет на София Стефан Софиянски в ефира на предаването „Офанзива с Любо Огнянов” по Канал 3.  \"Европа трябва да реши вътрешните си проблеми и тогава да мисли за присъединяване. Шенген е една разлика между жителите на ЕС и затова трябваше да се постави тази тема. Българските политици определиха грешно приоритетите. Много по-важно беше да се изгладят вътрешните проблеми и Шенген да отпадне”, добави бившият премиер.  „За АЕЦ Белене сме изпуснали всички срокове и няма да може да се развие, той трябваше да се развие при влизането на България в ЕС. Изпуснахме и Южен поток. Ние сме си виновни, трябваше да се наложим за Южен поток. Сърбия, Австрия и Италия също имаха интерес и можеха да се наложат Южен поток\", каза още Софиянски.  „Трябва да на всяка цена влезем в Еврозоната. В икономическо измерение обаче трябва да се подготви икономиката и гражданите. Икономиката е първата, която ще понесе удара и затова тя трябва да се подготви, затова и тя трябва да има ръст. Така не би трябвало да има промяна в цените. Смятам, че първо трябва да излезем от валутния борд и Централната банка да обяви курса на българския лев. Трябва да се търси благоприятен курс за лева. Това е единственият начин да се качи стандарта на хората. Трудно е да се каже дали ще е лев-евро, банката го изчислява, това са сложни процеси”, разясни бившият столичен кмет.  ", "date": "2018.05.19", "title": "Стефан Софиянски: Шенген трябваше да е приоритетът на срещата на върха в София "}
{"url": "http://epicenter.bg/article/Iliyana-Yotova-v-Chehiya--Deloto-na-Svetite-bratya-Kiril-i-Metodiy-ni-zaveshta-edinenie-/154802/2/0", "text": "„Преди 11 века Светите братя Кирил и Методий създават нова азбука, за да достигне познанието до хиляди славяни на родния им език. Делото на славянските просветители ражда третата християнска цивилизация“, с тези думи вицепрезидентът Илияна Йотова откри традиционното официално честване на празника на св. св. Кирил и Методий в селището Микулчице в Чешката република. На тържеството присъстваха официални лица от Република България и Чешката република, както и много българи от Централна Европа, съобщиха от пресцентъра на държавния глава.  „Преди ден на една маса в София седнаха европейските лидери заедно с лидерите на Западните Балкани в името на обединена, просперираща и сигурна Европа. В името на човешките отношения и връзки, които ни завеща Кирило-Методиевото дело – правото на суверенни държави, правото на език, култура, книжнина и нация. Завеща ни послание за просперитет чрез култура и духовност, а не чрез войни“, заяви вицепрезидентът.  „Някъде тук, където стоим и стъпваме сега, върху тази земя са стъпвали първите ни учители Светите братя Кирил и Методий, дали най-мощното оръжие в ръцете ни – книжнината и познанието. Затова Микулчице отдавна е място за поклонение. То се превръща и в място за обединение на европейските народи, което ни е толкова необходимо днес, защото заедно трябва да посрещнем заплахите, пред които е изправен светът“, отбеляза Илияна Йотова.  Вицепрезидентът благодари на чешките домакини за това, че правят възможен този празник всяка година за добрите ни двустранни отношения и политика на чешката държава към българите, които живеят на нейна територия.  Илияна Йотова отбеляза решаващата роля на тогавашната българска държава за съхраняване делото на Светите братя чрез приемането на Кирило-Методиевите ученици. „Трудно ни е днес да си представим прозорливостта на един български владетел, колебаещ се между езичеството и християнството, когато не просто ги приема, но нарежда да се превеждат светите книги и да се създава литература и култура на новите свещени букви“, заяви вицепрезидентът. Илияна Йотова се обяви против всякакви опити за пренаписване на историята, свързани с делото на Светите братя и произхода на славянските букви.  „Няма по-силен знак от образите на двамата братя за това място, което от година на година се превръща все повече в място за единение на един народ, на българите“, отбеляза вицепрезидентът пред паметника на Св. св. Кирил и Методий – дело на големия творец Емил Венков, издигнат с помощта на родолюбиви българи и българската държава.  Илияна Йотова определи като съвременни будители учителите, които преподават български език извън пределите на Родината. „Вие поддържате българщината като възпитавате децата в любов към Родината. Будител е дума, която има само в нашия език и не всеки може да я притежава. Затова трябва да сте горди“, заяви вицепрезидентът.  „Да помним, че българската държава е империя на духовност и култура, създала и отстояла собствен език и писменост, предала познанието на много народи. Днес кирилицата е третата азбука в Европейския съюз“, обърна се вицепрезидентът към българите, събрали се в Микулчице.  „11 века завещанието на Светите братя е живо. За нас европейските народи най-важно е образованието, говорим и вярваме в Европа на знанието, на новите технологии, това ще завещаем и на децата ни. Но най-важното послание за нас е онова магическо изречение от „Проглас към евангелието“: „За това чуйте, всички славяни, голи са без книги всичките народи“, с това завърши приветственото си слово Илияна Йотова.  По-късно вицепрезидентът посети базиликата „Св. св. Кирил и Методий и успение на св. Богородица“ във Велехрад. За културните връзки между Република България и Чешката република Илияна Йотова разговаря с областния управител на Злин Иржи Чунек и кмета на Велехрад Алеш Мергентал. Вицепрезидентът е съорганизатор на честванията на живота и делото на Светите братя в Република Чехия и Република Словакия.  ", "date": "2018.05.19", "title": "Илияна Йотова в Чехия: Делото на Светите братя Кирил и Методий ни завеща единение (СНИМКИ)"}
{"url": "http://epicenter.bg/article/Karadaya-Tezi--koito-iskat-Balgariya-da-ne-e-v-NATO-i-ES--nyamat-myasto-pod-znamenata-na-demokratsiyata/154806/2/0", "text": "„Рамазан е месец, който съдържа много мъдрост, месец на търпението, опрощението и на милосърдието. Месец Рамазан е символ милосърдието, на взаимопомощта, толерантността на берекет на братството”, с тези думи лидерът на ДПС се обърна към над 10 000 души, събрали се на площада в Джебел, където  традиционно се отбеляза 29-та годишнина от трагичните събития по време на т. нар. „възродителен процес”.   Сред море от знамена на ДПС, Движението бе в града с цялата си мощ водени от председателя на партията Мустафа Карадайъ, неговите заместници, депутати, кметове и членове на ДПС.   Лидерът на ДПС и турският посланик Хасан Улусой се посрещнаха с топли приветствия на площада в Джебел , след което Карадайъ оповести, че вече е уговорил среща с Улусой, която ще се проведе в София. На празника на Джебел сред официалните гости бе и генералният консул в Пловдив Хюсеин Ергани и други турски дипломати.   „В нашата страна живеят различни етноси, които изповядват различна религия и ние  най-добре  знаем силата на думата „толерантност” и никой не може да ни я отнеме. Тя ни дава сила, разум , осъзнаване и отговорност като граждани.  Да живеем заедно в разбирателство, в мир със себе си и околните.”, с този призив Мустафа Карадайъ се обърна към  всички на площада.   „Но в такива дни не можем да подминем и опасността пред демокрацията в нашата Родина. Ние сме се борили за демокрацията и когато тя е в опасност ние единни и заедно трябва да пресечем всяка опасност”, допълни Карадайъ.   „Но тези, които противопоставят и разделят, те нямат право да стоят под знамената на демокрацията. Тези, които сеят омраза нямат място под знамената на демокрацията. Тези, които искат България да напусне НАТО и ЕС нямат място под знамената на демокрация, само че не можем да подминем и тези, които им подариха участието във властта – основната отговорност е тяхна”, заяви Карадайъ в емоционалното си слово.   „Ние  можем и трябва да бъдем на висотата на 89-та година,когато бяхме единни и докарахме демокрацията в нашата Родина.  Единни и мощно да защитим демокрацията в България, на Балканите и Европа” заключи лидерът на ДПС.   Председателят на ДПС и активисти поднесоха цветя пред чешмата, изградена в  памет на жертвите на т. нар. „възродителен процес” в центъра на града.   На празника на Джебел присъстваха зам.-председатели на ДПС Ахмед Ахмедов, Филиз Хюсменова, Янко Янков, Хасан Азис, зам.-председателите на ПГ на ДПС Халил Летифов, Йордан Цонев, Хамид Хамид, Нигяр Джафер – зам.-председател на НС, народните представители Ерол Мехмед, Адлен Шевкед,  Велислава Кръстева,Севим Али, Джевдет Чакъров, Танер Али, Имрен Мехмедова, Сергей Кичиков, ген. Симеон Симеонов, Джейхан Ибрямов, Хайри Садъков, Рамадан Аталай, Елхан Кълков, евродепутатите Неджми Али и Илхан Кючюк, членове на ЦОБ – Ердинч Хайрула, Камен Костадинов, Дурхан Мустафа,  Четин Казак,  кметове на ДПС от цялата страна, областни и общински председатели ръководството на Младежко ДПС.  ", "date": "2018.05.19", "title": "Карадайъ:Тези, които искат България да не е в НАТО и в ЕС, нямат място под знамената на демокрацията"}
{"url": "http://epicenter.bg/article/Georg-Georgiev--Sreshtata-na-varha-v-Sofiya-tryabva-da-se-otseni-kato-ogromen-uspeh-na-premiera/154807/2/0", "text": "Срещата на върха в София трябва да се оцени като огромен успех на премиера, който успя да мотивира европейските лидери, и като успех на правителството за присъединяването на Западните Балкани към ЕС. Няма друга алтернатива за ЕС, ако искаме силен Европейски съюз. Това заяви зам.-министърът на външните работи Георг Георгиев в предаването \"Офанзива\" по Канал 3.   Ангажирането със срокове и дати за присъединяването не е са поставени на срещата, а стъпките, които държавите трябва да извървят, за да покрият критериите за присъединяване към Съюза. Европа няма как да бъде обединена и силна, ако има шест държави, които са извън него, каза Георгиев и отбеляза, че от австрийското и румънското председателство, които следват след българското, са заявили, че темата за Западните Балкани ще остане в дневния ред на Европа. Процесите, които стартирахме в София са необратими, категоричен бе той. България стои на добра позиция и като геостратегия и географско положение, което ни прави желан партньор, смята още зам.външният министър.", "date": "2018.05.19", "title": "Георг Георгиев: Срещата на върха в София трябва да се оцени като огромен успех на премиера"}
