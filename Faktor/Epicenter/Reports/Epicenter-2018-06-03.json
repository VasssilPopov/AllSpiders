{"url": "http://epicenter.bg/article/-Kaloyan-Pargov--Beshe-li-redno-predsedatelstvoto-ni-na-ES-da-mine-bez-prezidenta--/155893/2/0", "text": "Ледовете се топят и това е пътят. Следващата важна стъпка е как икономически да оползотворим посещенията на Радев и Борисов в Москва. Опитвахме се дълго време да служим на чужди интереси. От  „Г олям шлем” стана малка каска. От всички коз минахме на без коз, но поне не сме валат.  Това коментира председателят на БСП-София Калоян Паргов в ефира на Канал 3.   \"Радев прокара път, използвайки културата, след това посещението на Борисов мина на икономическо ниво. Можеха по-добре да го изиграят с цел националния интерес и да си съгласуват позициите, каза още социалиста.   \"Радев е държавен глава, нека да разберем, че той е по-различен от предишния. Беше ли редно председателството да мине без президента?, попита той.   „От една година наблюдаваме протест скрити зад завесата на европейското председателство. Хората излизат и за най-малкото. Повечето протести, които се правят в София са справедливи, хората плащат данъци и очакват нещо в замяна. Ние като опозиция трябва да ги натиснем това да стане. Надеждите, които са дали по време на изборите, трябва да се материализират”, заяви Калоян Паргов и изреди протестите в Малашевци, Орландовци, Казичене и Панчарево. „Поставихме въпросите пред общините и това е ролята на опозицията”, отсече той.   Надявам се, да се подготвим за местните избори и да не допуснем Галиче, заяви председателят на социалистите в столицата.   Калоян Паргов коментира и въпросът с горенето на отпадъците на София. Според него трябва да се направи референдум с три въпроса – дали те да се изгарят в ТЕЦ София, или до Яна, където се намира сега заводът за отпадъци, каквато е идеята на БСП, или пък да бъде изградена нова технология, както предлагат зелените. Не сме толкова злобни и безочливи. Управлението на Фандъкова си има своите достижения, но всички ние искаме да сме европейци, не само в центъра на София, заключи Калоян Паргов.", "date": "2018.06.03", "title": " Калоян Паргов: Беше ли редно председателството ни на ЕС да мине без президента? "}
{"url": "http://epicenter.bg/article/Pravoslavnata-tsarkva-otbelyazva-Nedelyata-na-Vsichki-svetii-/155855/2/0", "text": "Днес православната църква отбелязва първа неделя след Света Петдесетница. Празникът е познат и като Неделя на Всички светии -Свети апостол Юда, брат Господен, Свети преподобни Пайсий Велики. Свети преподобни Паисий Хилендарски, Свети мъченик Зосим Созополски, Свети Йоан, Архиепископ Шанхайски и Сан-Франциски чудотворец. Причините за установяване на празника са няколко: да ни се посочат плодовете, с които слизането на Светия Дух е изпълнил и оплодил нетленната действителност; за да ни се напомни, че има много герои на вярата, които са служили на Бога, но са останали безименни и неизвестни за света; както и за да се съберат всички светии в един ден, за да се знае за тях, че са просияли със силата на Единия Спасител Исус Христос. Днес имен ден празнуват Панайот, Панчо и Панталей.", "date": "2018.06.03", "title": "Православната църква отбелязва Неделята на Всички светии "}
{"url": "http://epicenter.bg/article/-Dzhambazki--Stava-po-lesno-da-si-turski-tiradzhiya--otkolkoto-balgarski/155860/2/0", "text": "Става по-лесно да си турски тираджия, отколкото български, полски или чешки. Това обяви пред Нова тв евродепутатът Ангел Джамбазки.   В понеделник се очаква Комисията по транспорт към Европарламента да разгледа и да гласува по закона „Макрон”. В България от бранша се опасяват, че новите правила ще оставят без работа 120 000 българи.   „Не съм оптимист за гласуването”, заяви Джамбазки. „Направили сме всичко възможно, за да се разменим с всички колеги, така че да можем да гласуваме. Има различни слухове. Имаме пълна готовност да направим протест. Организацията включва поляци, унгарци, всички, които се чувстват засегнати”, допълни Джамбазки.   Той обясни, че в България има над 150 000 семейства, чиито глави на семейства работят това. Освен това фирмите с много работници били не повече от 10, останалите били с по 10 до 30 работници.   „В момента са изключително изравнени силите, в последния момент ще разберем дали нашите поправки, които осигуряват българската позиция, ще минат буквално с 1 или 2 гласа. Правим Опълчение”, заяви евродепутатът Андрей Новаков.   „Реципрочни мерки могат да бъдат взети във всяка отделна сфера, защото и те имат интереси в България”, заяви още Новаков.  ", "date": "2018.06.03", "title": "Джамбазки: Става по-лесно да си турски тираджия, отколкото български"}
{"url": "http://epicenter.bg/article/Georgi-Parvanov--Nyama-hettrik-na-Borisov-v-Moskva--no-pone-se-varnahme-v-macha/155865/2/48", "text": "Тезата за това, че стратегическата ни ориентация предполага отказ от големите енергийни проекти - това е нелепо и национално безотговорно. Това каза пред БНР Георги Първанов, президент на България 2002 - 2012 година по повод посещението на премиера Бойко Борисов Москва на 30 май.   \"И едното, и другото е възможно. Казвал съм го и в Москва, и във Вашингтон – България печели от руските енергийни проекти, които са български по своето изпълнение и характер, и от присъствието на американски военни части в България. И в двете столици тази стратегическа ориентация се приемаше добронамерено и с разбиране. След това може би дойдоха комплексите и започнахме да се доказваме евроатлантически, като късат с тези енергийни проекти, които са, за мен, най-доброто като инвестиция, намерение, можеха да бъдат и като реализация – в годините на българския преход\", каза той.   \"Що се отнася до вината – тя е много тежка, но още от времето на Тройната коалиция се получи едно тежко забавяне, а това беше времето в което тези проекти трябваше да бъдат направени необратими\", допълни Първанов.   Относно т.нар хеттрик на премиера Бойко Борисов при скорошното му посещение в Москва Първанов отбеляза: \"Няма хеттрик, разбира се. Аз също играя футбол. Добрата новина е, че с тази визита се върнахме в мача. Дотук с метафорите. Ясно е, че газов хъб, разпределителен център в обозримо бъдеще в България не може да има. Защото просто няма откъде да се вземе този газ. Даже по времето на „Южен поток“ ние бяхме елемент от един голям, богат транзит, от който можехме да печели не 30 млн, както подхвърли някой, а десет пъти повече. Но идеята да търгуваме – това няма как да стане. Това право си го е завоювала Турция. Турция прави така: купува на едната граница, продава на другата на цени, каквито иска“.   Той е убеден, че предимството на България е стратегическото географско разположение. „Не защото сме много ценни. По друг начин стои Сърбия. Вучич беше на парада на победата и тези неща се ценят в Москва. А ние искаме от днес за утре, от днес за днес, да получим някаква революционна промяна в отношението към България. /…/ Не може след 8-9 години отсъствие на контакти, след тежки реплики, след атаки от най-високо равнище от българската страна (разбира се и руската не е оставала длъжна), след това, което се нагнети като напрежение, не можем да очакваме, че ще се случи нещо революционно ново. Но прагматичното е част от \"Турски поток\" да мине през България.\"   \"Не е добре нашите двама първи мъже - и двамата генерали, да се надскачат, когато става дума за външна политика, особено когато става дума за отношенията с Русия. Има място и за двамата и елементарна координация трябва да се получи. Сега тя не е факт. Има толкова широко поле за взаимодействие с руската страна, че тази конкуренция и ревност за мен е необяснима\", смята Георги Първанов.   Запитан не е ли странно, че БСП внася предложението за отмяна на мораториума за АЕЦ „Белене“ Първанов беше категоричен, че мораториумът трябва да падне незабавно: \"Не виждам друг вариант освен падането на мораториума. Парламентът трябва да развърже ръцете на правителството в контактите с инвеститорите. По това две мнения няма. Второ обаче - аз си мисля дали междувременно пак няма да се обади някой голям брат, някой приятел отвън, който да наложи забрана за развитието на проектите. Независимо от затоплените отношения отвъд океана с Изтока, има едни трайни интереси, които не са в наша полза. Руското икономическо и енергийно присъствие не е желано за мнозина на Запад тук в региона, но за нас то е жизнено необходимо – така както е за Унгария, така, както е за Турция, за целия регион, така че ние трябва да си отстоим интереса. Така, както го прави Германия със \"Северен поток\". Значи там може, а тук, за нас, важат само забраните.\"  „Рутинно, добре, повече от прилично си свършиха работата тези, които отговаряха за председателството“ - гласи оценката на Георги Първанов за българското председателство на Съвета на Европейския съюз. По думите му, като успех може да се отчете връщането на темата за Западните Балкани в дневния ред на ЕС.  ", "date": "2018.06.03", "title": "Георги Първанов: Няма хеттрик на Борисов в Москва, но поне се върнахме в мача"}
{"url": "http://epicenter.bg/article/-Petkova--Borisov-zashtiti-balgarskite-interesi-pred-Putin/155867/2/0", "text": "„Срещата на високо равнище между българския премиер Бойко Борисов и руския президент Владимир Путин премина в един откровен диалог, който приключи с конкретен резултат – ясното политическо послание от страна и на двамата, че част от „Турски поток“ ще преминава през България, но все още не е уточнено каква част от този газ ще бъде транспортиран и каква част търгуван“. Това каза пред БНР министърът на енергетиката Теменужка Петкова.   Според нея, това е новина, която слага едно много добро начало на българо-руските отношения, а оттук нататък предстои работата по техническите детайл. „Що се отнася до това каква част от природния газ, който ще идва от „Турски поток“ ще бъде транспортиран, каква част ще бъде търгуван през т.нар. газов хъб на територията на България, което на практика представлява налична инфраструктура за това да можем да осигурим доставки на природен газ от различни източници, и от друга страна представлява една платформа за търговия с природен газ, предстои да разберем в рамките на тези разговори, които предстои да проведем“, каза тя.   Петкова категорично заяви, че всичко, което предстои да се направи, ще бъде изцяло съобразено с изискванията на ЕК по отношение на правилата за конкуренция, правилата, свързани с природния газ, както и на цялостната визия и концепция на ЕС по отношение на енергетиката. На срещата Путин – Борисов премиерът постави много отчетливо нашия национален интерес. Оттук нататък има една много ясна визия как той да бъде защитен, коментира Петкова.   „Русия има интерес да продава руския природен газ в Европа. Ние също имаме нашия интерес и той е България да остане фактор на газовата карта на Европа. С реализацията на проекта „Турски поток“ една голяма част от транзита, който към настоящия момент преминава през България, всъщност вече няма да преминава, ако ние не направим така, че да постигнем такива резултати, които да ни дадат възможност да не бъдем заобиколени от големите инфраструктурно проекти в областта на природния газ“.   Що се отнася до АЕЦ „Белене“, ако парламентът вземе решение и даде мандат на правителството да работи в тази посока, това, което се предлага като вариант, е свързано с възможността да се търсят варианти за реализация на проекта, при много ясно очертани параметри, подчерта Теменужка Петкова.   „На първо място – да не се предоставя държавна гаранция, на второ място – да няма дългосрочни договори за изкупуване на електрическа енергия и съответно – да бъдат обособени активите и пасивите във връзка с проекта в една отделна компания, т.е. проектът да бъде реализиран на пазарен принцип. Всичко това ще бъде оценено, тъй като трябва да се направи оценка на тези активи – материални и нематериални, и тази оценка ще ни даде възможност да видим какъв дял бихме могли да притежаваме от една такава компания. Това, с което ние можем да участваме, е наличните активи във връзка с проекта АЕЦ „Белене“.   Тя каза още, че очаква в рамките на следващата седмица да има решение на парламента по отношение на проекта „Белене“. „Мисля, че в рамките на тази седмица, която предстои ще има подобен дебат в пленарна зала. Така че, очаквам такова едно решение, или каквото и да е решение, да е факт в рамките на тази седмица. Моята информация е, че това ще бъде в рамките на следващата седмица“.    Министър Петкова потвърди думите на вицепремиера Томислав Дончев за четвърти потенциален инвеститор за проекта. „Наистина има писмено заявен такъв интерес, но нямаме такава оторизация да говорим от името на компанията или да споменаваме имена. Нека засега за запазим мълчание по този въпрос“. Тя каза, че съвсем скоро се очаква публично да стане известен четвъртият потенциален инвеститор.", "date": "2018.06.03", "title": " Петкова: Борисов защити българските интереси пред Путин"}
{"url": "http://epicenter.bg/article/Atanas-Kostadinov--Za-AETs--Belene--se-govori-politicheski--no-ne-i-ikonomicheski-/155873/2/0", "text": "„ Позата на извинението от премиера, не е най-любимата на народа. България е малка страна, но има своето достойнство, цели и приоритети. Неотстояването им и политическата конюнктура, и мантрите, на които робуваме, често ни поставят в извинителна позиция.” Това каза пред БНР народният представител от ПГ на „БСП за България” Атанас Костадинов в коментар за срещата между Бойко Борисов и Владимир Путин в Москва.    „ Проектът „Белене” беше гьол, сега стана един от най-значимите, дори с балканско измерение”, добави той. Според него, още от 1981., когато МС утвърждава изграждането на площадката за втората АЕЦ, проектът винаги е бил функция на политически дебати, но не е бил поставян на сериозна икономическа основа.    „ Ние, в парламентарната група по енергетика имаме добър консенсус за посоката, в която да вървим по отношение на АЕЦ „Белене” и енергийните проекти. На политическо ниво обаче, извинението на премиера Бойко Борисов олеква още повече, защото не е подплатено съдържателно с действия”, каза Костадинов и цитира думите на говорителя на Кремъл Дмитрий Песков, че няма договорки за доставки на газ в България по \"Турски поток\".    „ Крайно време е да има прагматичен, национален и работен консенсус, който поставяйки ясно въпросите, да търси отговори – проектите „Белене” и „Южен поток” са възможни и важни заради ефекта им върху икономиката ни и на фона на световната ситуация. За последните 12 години, 15 нови атомни централи са рехабилитирани и реконструирани”, посочи Костадинов.    Според него, най-вредно и национално безотговорно е да не се прави нищо по проекта за АЕЦ „Белене”. Той заключи, че няма причина да се бави гласуване за отпадане на мораториума върху строителството на бъдещата ядрена централа в Народното събрание.", "date": "2018.06.03", "title": "Атанас Костадинов: За АЕЦ „Белене” се говори политически, но не и икономически "}
{"url": "http://epicenter.bg/article/Rumen-Petkov--Koyto-e-protiv--Belene--i-ruskata-gazova-traba--raboti-za-zavisimost-na-ES-ot-Turtsiya/155879/2/48", "text": "Който е против възобновяване на строителството на АЕЦ-Белене и отклонение на тръбата за природен газ от Русия директно за България в неутрална зона, той работи за зависимост на Европейския съюз от Турция. Това заяви в Плевен лидерът на АБВ Румен Петков.   Той уточни, че в Турция се строят осем реактора за АЕЦ - четири руски и четири японски. Според Петков е напълно реалистично да искаме разклонение от газовата тръба за Турски поток да бъде в неутрална зона, директно за България, и така доставката на природния газ да не бъде зависима от турската страна.   „България трябва да тропне по масата в ЕС и да каже край на двойните стандарти, защото да ни обвиняват за Южен поток за зависимост от Русия е двуличие”, каза още Петков. Той припомни анализи, според които възобновяването на строителството на АЕЦ-Белене ще създаде около 50 000 работни места, което ще възроди Северна България.   По същото време създателят на АБВ и президент (2002 г. – 2012 г.) Георги Първанов направи сходен коментар по енергийната тема в ефира на БНР.   „Аз мисля дали междувременно няма да се обади някой „голям брат“, някой приятел отвън, който да наложи забрана за развитието на проектите. Независимо от затоплените отношения отвъд Океана, аз все мисля, че има едни трайни интереси, които не са в наша полза. Руското икономическо и енергийно присъствие не е желано за мнозина на запад, но за нас то е жизнено необходимо и ние трябва да си отстоим интереса”, посочи той.", "date": "2018.06.03", "title": "Румен Петков: Който е против „Белене” и руската газова тръба, работи за зависимост на ЕС от Турция"}
{"url": "http://epicenter.bg/article/Radev--V-dni-na-bezvremie-buditelite-povedoha-naroda-ni-kam-prosveta--politicheska-i-duhovna-svoboda/155880/2/0", "text": "Президентът Румен Радев се включи в общ рецитал в Пловдив със стотици ученици и учители от цялата страна на безсмъртното произведение на Христо Ботев „Хаджи Димитър”. Минути по-късно държавният глава награди децата, отличени с първи места в 8-то издание на инициативата „Народните будители и Аз”.   Към учениците президентът се обърна със „скъпи млади приятели”, като подчерта, че за него е чест да бъде заедно с тях във финала на инициативата, посветена на българските будители. „За да осъзнаем в дълбочина значението и силата на делото на нашите будители, ние трябва да го разглеждаме в една по-широка плоскост. В широкото поле на световната история. Много народи, много би дори всеки един народ, прочита славни битки в своята история. Но едва ли има много народи, които могат да се похвалят с дни в своя календар, с празници, посветени на други не по-малко важни победи – тези на духа и книжовността”, каза пред учениците Румен Радев. По думите му именно тези празници – на буквите, на народните будители, ни напомнят, че България е градена не само със силата на меча, но и със силата на словото. „Че ние, като нация, имаме неоспорим цивилизационен принос в европейското културно наследство. Ако средновековна Европа развиваше Ренесанса, то България изстрада своите будители”, заяви още в словото си държавният глава, цитиран от „Монитор“.   Той благодари на инициаторите на проекта „Народните будители и Аз”, заради това, че за осма поредна година успяват да привлекат стотици деца от цялата страна. „Но нека ви кажа, че не винаги първото място е най-важно, защото в тази благородна надпревара вие се учите да работите, като екип, в колективен дух, в среда на взаимопомощ и взаимно доверие. А всъщност това вече е една първа победа за всички вас”, им каза още Румен Радев. С думите, че младите са надеждата на нашето общество и ги посъветва със същата непоколебима вяра да отстояват българските традиции, да ги пазят и да ги развиват. „Вие сте нашите утрешни будители, бъдете здрави и нека вашите успехи се множат”, пожела президентът на децата.   В 8-то издание на инициативата участваха над 6 500 ученици в 248 паралелки от 28 училища от пет области на страната: Пловдив, Пазарджик, София, Варна, Разград. В осемте издания на проекта до момента са се включили с колективни и индивидуални участия над 70 000 ученици.", "date": "2018.06.03", "title": "Президентът рецитира Ботев в Пловдив (видео)"}
{"url": "http://epicenter.bg/article/Barekov-se-vrashta-v-tv-efira--shte-pravi-alternativa-na--badzhak-zhurnalistikata-/155881/2/0", "text": "Предстои завръщането ми на екран в сутрешния часови пояс с предаване без цензура, обяви във „Фейсбук“ евродепутатът и бивш тв водещ Николай Бареков.   \"Време е да се появи алтернатива на модерната напоследък баджак журналистика. Очаквайте \"Бареков и Байрактаров - без цензура\" всяка събота от 9 часа. Откога и къде ще съобщим утре!\", съобщи пловдивчанинът, използвайки пресслужбата на преименуваната си партия, която сега се нарича \"Презареди БГ\".   Той обяви и друга новина, която счита за важна. \"Вече официално сме включени в Програмата на Европейските Консерватори като новоприет член на Алианса заедно с колегите от Германия, които основаха Алтернатива за Германия - LKR. Общо само две партии ще бъдем приети. Молбите ни за членство връчихме преди 2 години в Прага. Официално приемът на първата и единствена българска консервативна партия е следващата седмица на Срещата на АКРЕ в Баку, Азербайджан\", обяви той.   Според него вече въпросът \"Коя партия представлява консервативните политически ценности в България е решен и легитимиран международно\"!   \"Само ББЦ Презареди България е член на фамилията на консерваторите заедно Британската консервативна партия, Републиканската партия на САЩ и полската \"Право и справедливост\", които сега са управляващи партии в своите държави. Ще имам честта да произнеса политическа реч, посветена на бъдещето пред консерватизма в света и в България пред престижния международен форум\", обяснява още Бареков.", "date": "2018.06.03", "title": "Бареков се връща в тв ефира, ще прави алтернатива на „баджак журналистиката“"}
{"url": "http://epicenter.bg/article/Ubietsat-ot--quot-Slanchev-bryag-quot--e-arestuvan--Ubiystvoto-e-izvarsheno-s-osobena-zhestokost/155856/3/0", "text": "Задържан е мъжът, който вчера вечерта показно разстреля хазартния бос Коста Миджурин в Слънчев бряг и рани тежко приятелката му. Той е арестуван на ГКПП „Лесово“ в опит да премине границата, съобщи на брифинг главният секретар на МВР гл. комисар Младен Маринов.   По думите му, става въпрос за ревност и неизяснени лични отношения. Той потвърди, че жената, която е пострадала, е на 22 години и е в тежко състояние и е в болницата в Бургас.   В колата освен загиналия 54-годишен мъж и пострадалата е имало и още един мъж и жена, които са невредими.   Арестуваният е на 37 години, притежава законно оръжие и е с чисто криминално минало. „Оръжието му е иззето и тепърва ще се установява дали това е използваното оръжие за престъплението. Давано му е във връзка с неговата работа като лице, което работи с парични средства в различни фирми. Най-вероятно е имал чувства към простреляното момиче, познават се от около един месец по свидетелски данни. Убийството е извършено с особена жестокост“, заяви Маринов.   Разстреляният 54-годишен мъж има игрални зали в Слънчев бряг, Несебър, Бургас и Нова Загора. В бизнеса е от 1991 г., като не е известно да е имал конфликти с други от бранша – както на морето, така и във вътрешността на страната. Според местни медии, освен казина, той има хотел в Нова Загора и транспортна фирма.   Снощи на мястото на показния разстрел е бил и главен комисар Младен Маринов. Бургаският сайт \"Флагман\" съобщава, че са свалени видеозаписите от камерите на хотел, от които ясно се вижда как черният мерцедес на Миджурин спира. Двигателят му все още не е загасен, а до него се приближава БМВ, което изравнява откъм дясната му страна и следва стрелба по шофьора и спътницата му. Миджурина е улучен с 3 куршума в главата.   Жената, за която е известно, че се казва Симона, е от Велико Търново, била е приятелка на убития, тя е улучена само с един куршум в главата. Флагман информира още, че снощи при много тежка операция е изваден въпросният куршум, като в момента пострадалата е в кома. Задържан е мъж. Основната версия за стрелбата пред хотел „Сън Вилидж” е класически любовен триъгълник, посочват от МВР.   Роденото през 1996 г. момиче е работело в едно от казината на убития Коста Николов. По все още непотвърдена информация задържаният е бивш приятел на пострадалата.", "date": "2018.06.03", "title": "Убиецът от \"Слънчев бряг\" е арестуван. Убийството е извършено с особена жестокост"}
{"url": "http://epicenter.bg/article/Mestyat-koloniya-lalugeri-ot-danoto-na-yazovir--Luda-Yana-/155868/4/0", "text": "До края на юли учениот Института по биоразнообразие и екосистемни изследвания към БАН ще преместят колония лалугери, за да не бъде засегната от строежа на изграждания от МРРБ язовир „Луда Яна“ край Панагюрище, съобщиха от пресцентъра на МРРБ.   Животните, категоризирани като „уязвими“ в Закона за защита на биологичното разнообразие, ще бъдат преместени от настоящото им местообитание, което попада в границите на строителната площадка на новия воден обект за питейни нужди, на друго подходящо място, което да осигури оцеляването им в бъдеще. В момента колонията се намира на място, което след планираното за 2019 г. завършване на язовира ще се намира под вода. За да не бъдат засегнати животните, още при подготовката на дъното на съоръжението с планираните дейности по разчистване на растителността и отстраняване на повърхностния слой почва, строителят беше инструктиран да не извършва строителни дейности.   Преместване от една локация на друга е сред най-често прилаганите консервационни дейности, извършвани с цел опазване на европейския лалугер през последните 25 г. Редица от тях са извършвани именно с оглед опазване на локални популации на места, където се планират строителни дейности. В няколко европейски държави вече има практики с подобни транслокации на колонии на лалугера, включително във връзка с инвестиционни намерения, свързани с различни по своя характер строежи. Преместването на колонията в подходящо местообитание в рамките на защитена зона от Европейската екологична мрежа Натура 2000 ще осигури оцеляването на застрашените индивиди в дългосрочен план.   Това ще стане с няколко стъпки. Първата е логистична подготовка, която включва подготовка на мястото за освобождаване на лалугерите. На терена ще се изкопаят около 60 дупки с дълбочина 80 см и наклон приблизително 45°, които да служат за временни укрития на преместените животни в началния период на адаптация към новото местообитание.   Транслокацията на лалугерите включва улавяне на максимален брой от лалугерите в застрашената колония и преместването им на мястото за освобождаване. Допълнително подхранване на животните със семена, моркови и плодове ще повиши шансовете за успешното им приспособяване и оцеляване на новото място. Това ще подпомогне индивидите в този период на повишен стрес и ще ги задържи в района на пускането им, тъй като непознатата обстановка може първоначално да провокира бягство далече от предоставените им убежища. Предвижда се в новите местообитания да бъдат поставени временни заграждения, за да може лалугерите да бъдат защитени. Това ще предотврати паническото им разпръсване в началото и ще ги предпази от атаки на хищници като хищни птици, скитащи кучета и котки, белки, порове и др. Когато животните прокопаят собствен тунел, те сами ще излязат от заграждението, но вече ще разполагат с достатъчна система от тунели и дупки, за да оцелеят.   Изграждането на яз. „Луда Яна“ се извършва рамките на Проект за развитие на общинската инфраструктура, който се финансира от Световна банка. Общият обем на язовира ще бъде 20 млн. куб. м, а стената му ще е висока 50 м. Ще бъдат изградени модерна пречиствателна станция за питейни води, довеждащи водопроводи и др. съоръжения. Чрез изграждането на язовира ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка” и площадките на „Оптикоелектрон” и „Асарел” ще получават чиста питейна вода.", "date": "2018.06.03", "title": "Местят колония лалугери от дъното на язовир „Луда Яна“"}
{"url": "http://epicenter.bg/article/-Atlanticheskiyat-klub--Sram--proval-i-unizhenie-za-Borisov-v-Moskva/155862/11/0", "text": "  Борисов не е планирал в продължение на два месеца да ходи в Москва, както се говореше, а му е наредено да отиде. И то по времето, когато там бе президента Радев.   Борисов научи от Москва, че ще ходи в Кремъл в края на месец  май.  Изглежда, че Путин привика Борисов, за да му постави задача – да отива в Брюксел и да се моли за този прословут газов хъб „Балкан“, за връзката към него с „Турски поток“ и т.н. Защото 400 милиона евро, дадени от Газпром за фирмата „Южен поток“ в България, ги няма. Липсват. Путин съобщи, че те са 800 милиона евро. Кога станаха толкова? Путин си иска обратно тези пари. Те трябва да бъдат върнати или да се даде нещо друго срещу тях.   Пресцентърът на МС не каза истината и за темите на разговори в Москва. Съобщиха, че ще се обсъжда туризма, културните връзки, икономиката. После стана ясно, че почти не се е говорило за тези неща. Само за доставка на газ и за АЕЦ „Белене“. Но стана ясно, че двата проекта вървят заедно и едновременно. Това означава, че Русия ще посочи „частната“ фирма, която ще строи, ще доставя оборудването и ще бъде основен акционер в АЕЦ „Белене“.  Дали ще са митичните китайци или друг потенциален инвеститор, ще разберем по нататък.  Русия ще прави и връзката с втората тръба на „Турски поток“ до българска територия. Но само, ако Европейската комисия гарантира нещо. Какво точно – не разбрахме.   .   Погледнете картата на Балканите и географското положение на България. От мястото, където ще излиза втората тръба на „Турски поток“ на европейския бряг в Турция до границата с България, се планира Русия да прокара 170 км газопровод с капацитет за пренос на до 16 милиарда куб. м газ годишно по суша до границата с България и респективно на Европейския съюз, но през територията на Турция. Не е ясно тогава това турски газ ли ще бъде и за него ще се плаща на Турция или е руски, а на Турция ще се плащат само транзитни такси.   Но този газ всъщност не е предназначен за България и не е толкова важен за нас. На нас ни трябват само около 3 млрд. куб. м на година. Ние сега ги получаваме пак от Русия, но минават през Украйна и Румъния по „Трансбалканския газопровод“. Освен това имаме договорен 1 милиард куб. м азерски газ по новия газопровод ТАНАП от Азербайджан през Турция и то за доставки от 2019 г. Няма обаче газова връзка с България за това. Умишлено се бави строителството ѝ. Има и проект за голям терминал за втечнен газ до Александропулис, Северна Гърция, където да се разтоварва американски шистов газ, катарски и от други доставчици.  Така или иначе, за България ще има газ. Не става въпрос за това, въпреки, че се пропагандира, че точно това е централната грижа относно „газовата независимост“ на страната. Но усилията са това да става отново с руски газ. Няма логика, нали?  Защо обаче Борисов упорито и постоянно настоява за руски тръби през България. Защо? Казва, че за да сме получавали транзитни такси за пренос към Централна и Южна Европа.  А на кого ще бъде собственост тръбата през българска територия? А на газовия хъб „Балкан“?  Важният въпрос е защо тръбата на българска територия, дори да приемем, че ще бъде изцяло българска собственост и построена от нас, не тръгва направо към Сърбия или на северозапад по старото планирано трасе на умрелия „Южен поток“? Не случайно със Сърбия правителството подписа договор за укорено изграждане на интерконекторна връзка с България. Знае се, че газопроводът на сръбска територия е собственост на Газпром.  Защо тръбата ще тръгва тогава на североизток, за да отиде до Варна, което е още по-далеч от сръбската граница или от трасето край Видин. Защо трябва да се строи край Варна някакъв газоразпределителен хъб? Откъде ще дойде друг газ през Черно море? Кой друг доставчик има в района?   Ето тук е „заровено кучето“. Край Варна има заровени много милиони за закупени от „Южен поток“ АД парцели и земи по пътя на трасето на безумно високи цени. Говори се за около 1000-1500 лв. на кв. м за земеделска земя. Това е сериозна причина да се оправдае липсата на 400 милиона евро.   От друга страна, от изявленията на Борисов стана ясно, че е се е „примирил“ с факта, че няма да има пряка връзка между Русия и газовия хъб край Варна. Но той каза : Засега. Това означава, че вероятно се очаква след време да се пуснат от руския бряг останалите 2 тръби от планирания стар проект „Южен поток“ с капацитет за още 32 млрд. куб. м. газ направо към този хъб „Балкан“. И така в него да има възможност да влизат на практика до 48 млрд. куб.м. от Русия годишно, като една трета от количеството се движат по едната тръба на „Турски поток“ и влизат от Турция, а другите две трети – по този, както го нарече президента Радев – „Български поток“.  Ето това, според мен, иска Путин. Това е руския интерес  и това е цената, която ще бъде „опростена“ за прахосаните пари на Газпром в смесената българо-руска фирма „Южен поток“ АД, която още не е закрита.  И затова Путин праща Борисов да се договаря с Европейската комисия и да се моли на „приятеля“ си Юнкер и другите европейски лидери. И затова няма да се строи ново трасе до Варна, а се планира да се ползва трасето на „Трансбалканския газопровод“ като се обърне потока на газа обратно – от юг на север. Това значи, че вече е ясно на Борисов, че Русия ще спре подаването на газ по този газопровод, който минава през Украйна и Румъния. Ясно е, че тези две страни вече не купуват газ от Русия, а само получават транзитни такси. През този газопровод се движи газа за Турция, но той вече ще бъде компенсиран с първата тръба на „Турски поток“.  С втората тръба, която ще влезе в България от Турция и ще тръгне нагоре към този хъб, руския газ ще се насочи отново към Гърция, Сърбия и Македония, които досега я получаваха по „Трансбалканския газопровод“.  С тайните планове за бъдещото пускане на още две тръби по дъното на Черно море до газовия хъб „Балкан“ с посока към Италия и Австрия по старото проектно трасе на „Южен поток“, Русия ще търси начин не само да заобиколи напълно Украйна, но и да попречи на други доставчици да стигнат от юг до Централна и Южна Европа. Стратегическата цел на Русия е да блокира от север, чрез „Северен поток“ 1 и 2, достъпа на други доставчици за Европа и по същия начин това да стори от юг. Така Украйна ще загуби възможността си да транзитира около 100 млрд. куб. м руски газ с приходи от над 2 млрд. долара годишно. Но най-важното, ще се открие възможност за тотална  военна агресия на Русия срещу Украйна, която няма да спре притока на газ за Европа, за да не предизвика гнева на ЕС и НАТО.  Това е стратегията на Путин и режима му. Борисов влезе твърде неподготвен в сложна и голяма геополитическа игра и надпревара.  Българският премиер  не може да реши нищо сам. Това е ясно на Путин. Затова Борисов беше поставен в унизителното положение  да се извинява, да се моли и да му се поставят задачи от Кремъл.  С което унизи нас, българските граждани. С извиненията си за нещо, за което България не е виновна, че не се е случило. А то не се е случило не само заради имперската политика на Русия за налагане на монополни условия и цени, но и поради необходимостта България да спазва правилата на Европейския съюз. Които обаче са само в полза и интерес на България – да има конкуренция и най-ниски цени при равни условия за всички доставчици.   Днес Борисов е изправен пред избора: или да бъде с Путин и Русия, или с ЕС и НАТО.  Световната геополитика е твърде голям залък за неговите възможности.  А иначе е готов да вкара страната ни под руска енергийна и политическа зависимост за още 100 години напред.   Апропо, някой чу ли Борисов да е говорил в Кремъл за защита на българските национални интереси? Да е попитал, например, какво ще предприеме Русия, за да няма страната ни такъв огромен външнотърговски дефицит в търговията с нея? Защото внасяме енергоносители за много милиарди, а изнасяме стоки за Русия за по-малко пари, отколкото за Македония, например.  Щом Русия иска да продава на България, трябва да се научи и да купува от България стоки и услуги, като създаде подходящите условия за това.  Къде Борисов защити българския национален интерес? Да не говорим за отстояване на достойнството ни като древен народ с важен принос в европейската цивилизация и култура.   В заключение припомням един стих на персийския поет от ХIII век  Саади:  “   Срам, позор, унижение и провал за Бойко Борисов.  ", "date": "2018.06.03", "title": "„Атлантическият съвет“:  Срам, позор, унижение и провал за Борисов в Москва"}
{"url": "http://epicenter.bg/article/Boyko-Vasilev-specheli--GOLYaMATA-nagrada--za-TV-zhurnalistika--Sveti-Vlas--2018/155883/6/0", "text": "Носител на „ГОЛЯМАТА награда“ Свети Влас 2018 г.е Бойко Василев за висок професионализъм в телевизионната  журналистика,  съобщиха организаторите .   На церемонията беше връчена и „Специална награда“ на предаването „Денят започва с култура“ за задълбоченото отразяване на културния живот в страната. Отличията бяха определени за осми пореден път от 5-членно жури, председателствано от проф. Ивайло Знеполски.   Награди за журналистически постижения получиха също и Мария Савкова и Кузман Илиев. За пръв път тази година бе връчена и индивидуална награда на Eмил Чолаков от председателя на Сдружението, което организира наградите – Иван Гарелов.   Преди събитието се проведе и традиционната годишна обзорна дискусия, на която беше обсъдена телевизионната продукция през годината и проблемите на журналистиката. На Деня на Ботев журналистите поднесоха и венци пред берелефа на Христо Ботев. Участваха и оркестърът на ВМС и командващият Военноморска база Бургас.   Досега „ГОЛЯМАТА награда“ са печелили и Иво Никодимов, Мартин Карбовски и Миролюба Бенатова, Добрина Чешмеджиева, Елена Йончева, Емил Кошлуков, Диана Найденова. Носители на „Специалната награда“ са били „История. BG“, Тома Томов, Нери Терзиева, репортерите на „Господари на ефира“, Десислава Ризова, „БНТ такси“ и Росен Цветков.   Инициатор на Наградите за ТВ журналистика „Св. Влас“ е „Кръг 11“, обединяващ известни журналисти и интелектуалци. В него членуват пpeф.Ивайло Знеполски, Иван Гарелов, Георги Лозанов, Любен Дилов-син, Копринка Червенкова, Георги Тенев, Джими Найденов, Стефан Димитров, Антони Георгиев, Павел Васел и покойният Петко Бочаров.", "date": "2018.06.03", "title": "Бойко Василев спечели „ГОЛЯМАТА награда“ за ТВ журналистика „Свeти Влас“ 2018"}
{"url": "http://epicenter.bg/article/Poroshenko--Ukrayna-shte-stroi-pat-kam-Balgariya-prez-Rumaniya/155859/7/0", "text": "Украйна ще продължи строителството на международен път М-15 Одеса-Рени през Румъния към България, съобщи президентът Петро Порошенко, цитиран от “Укринформ” и \"Фокус\".   “Имам приятна новина. При скорошното посещение на българския премиер Бойко Борисов се реши да строим този международен път не само между Одеса и Рени, а през Румъния и България и той ще свързва трите черноморски страни”, каза президентът.   Порошенко допълни, че властите на Одеска област са получили съответното нареждане.   “Днес имаме няколко възможни места за строителство на мост през Дунав. Започваме работата по необходимата проектна документация и съгласуване с нашите румънски и български партньори. Убеден съм, че това движение е правилно - път към Европа”, подчерта Порошенко.", "date": "2018.06.03", "title": "Порошенко: Украйна ще строи път към България през Румъния"}
{"url": "http://epicenter.bg/article/Grigor-Dimitrov-propuska-turnira-v-Shtutgart/155863/8/0", "text": "Григор Димитров няма да бъде част от турнира на трева в Щутгарт, който стартира на 11 юни.   Предполагаше се, че Григор ще участва, но вероятно не е приел, защото не бе в списъка от играчи, които споделиха от надпреварата.   Димитров е предпочел  да си почине след \"Ролан Гарос\", където отново не преодоля третия кръг и отстъпи от Фернандо Вердаско.   Турнирът на тревните кортове в Куинс е този, на който се смята, че Димитров ще участва, започва на 18 юни.", "date": "2018.06.03", "title": "Григор Димитров пропуска турнира в Щутгарт"}
{"url": "http://epicenter.bg/article/Sas-Stivan-Achikor-do-Nigeriya-i-Benin--sas-Sonya-Momchilova-do-Meksiko/155846/10/0", "text": "С изпълнението на „Облаче ле бяло”   разтупка сърцата на зрителите на Х-фактор. Той пее в госпъл хор и свири на барабани, обаче завършва информатика и започва работа в нефтена компания. В България идва, за да следва бизнес администрация, но запомнящото му се представяне в музикалното риалити довежда до  договор с голяма компания и записа на дуета „Да избягаме” с Невена Пейкова (също участник в X – Factor),  който е в топ 5 за най-слушаните български песни през 2016 г.   Стивън е номиниран е за най-добър R&B певец за 2016 и 2017 от българските 359 Хип Хоп награди.  През 2018 година певецът записва и продуцира песента \"Да обичам\", която изпява на български език. С нея се надява да направи впечатление на журито на БГ мюзик фестивал след броени дни.   Разговарях с Ачикор за родната му Нигерия и за Бенин, където е преминало детството му. Все страни,  които имат меко казано противоречива репутация у нас. Според събеседника ми – крайно безопасни, невероятно красиви, сд гостоприемно и добронамерено население. И с много забележителности, които непременно трябва да се видят.   Коя е най-добрата възраст да запознаеш детето си с планината? Ако се вярва на   – колкото по-рано, толкова по-добре.    Синът й Иво е на три и вече е изкачил връх Мусала. А майка му получи доста упреци в социалните мрежи, когато стана ясно, че е тръгнала да се разхожда с едномесечния Иво в цедилката и се… изгубила в планината.  Карина, обаче е убедена, че така се отглежда свободно и щастливо дете – в пряк и непрекъснат контакт с природата.   Преди повече от два месеца в Покана за пътуване със   съпреживяхме магичното й пътешествие до Гватемала и още тогава си „заплюхме” продължението на историята на мексиканска земя.  Тя започва с номадстване от хотел на хотел, за да завърши с приказното градче на полуостров Юкатан Плая дел Кармен, плуване в пещерите сенотес и магични приключения Чеченица.    Швейцарците сигурно единствени в света тържествено честват датата, от която започват да работят още повече – с парад за празника Зекселойтен в Цюрих.   Преди векове, когато в страната на часовниците те са били недостъпна рядкост, цюрихчани гласели живота си по най-големия циферблат в Европа (9,7 м в диаметър) на кулата в черквата „Свети Петър“. И понеже през лятото светлината позволявала да работят до 6 ч., изпращали зимата с клада на снежен човек.   За местните по-дългият работен ден значи повече пот, но и повече пари. Т.е. на празника Зекселойтен в Цюрих от XIV век насам славят замогването с труд. Името на историческия празник идва от „зекс“, което на немски означава „шест“ (вместо до 5 ще работят до 6 ч.), и „лойтен“ – „звънене“.   Камбаните започват да бият точно в 6 ч. вечерта на празничния ден в Цюрих. От столетия участието в парада е висша чест, за която гилдиите на занаятите (тук те са повече от касти) се готвят цяла година.   Традицията в процесията да не участват жени се спазва въпреки протестите. Дамите едва си издействали преди 14 години отделно шествие преди официалното. А той е шеметно пъстър – над 10 000 юнаци от гилдиите в исторически костюми върху платформи като винарни, кораби, лебеди, стъкларни…   Повече от 600 коня, 30 оркестъра, 70 карети… С право цюрихчани се гордеят с най-внушителната процесия в Европа!   Първо минават децата. Поканени са всички етноси с националните си носии. Чак тогава гостът осъзнава че 60 на сто от населението на големия швейцарски град… не е швейцарско. Местните се гордеят с толерантността си, но се бунтуват единствено срещу мюсюлманските общности, които не искат да приемат порядките и законите на страната, която ги е приела, и повечето жени така и не научават нито един от трите официални езика. Впрочем те са доста повече – освен френски, немски и италиански разговор водят още на романски и енгадински – единият с повечко италиански, а другият смес от сенморицки диалект, италиански и хърватски.   Малчугани от всякакви „бои“ и националности дефилират, покачени върху платформи. Въпрос на чест е костюмът ти за шествието да се е предавал в семейството ти по наследство от поне 300 години. Или поне да е шит по поръчка.   Платформите също са забележителни – цели градини и къщи, воденици с течащи потоци, крепости, арки от живи цветя. В зависимост от това коя гилдия представляват. Обществото на кожарите например има камила в герба си и взема под наем жив екземпляр от зоопарка специално за парада. Железарите преди година-две успели да спазарят истински слон от пътуващ цирк.   Деца варят супа върху платформа лодка. Легендата разказва, че преди векове между Цюрих и Страсбург имало договор за помощ при война. „По вода ще пристигнем толкова бързо, че супата, започнала да къкри в Цюрих, ще е още топла“, заклели се швейцарците.   Точно в 6 ч. вечерта на площада пред операта пламва кладата с Бьоги – чучелото на снежния човек, направено от памук и кожа. И започват залаганията за колко минути огънят ще близне и ще гръмне снаряда в шапката му. Поверието е – колкото по-кратки пламъци, толкова по-дълго лято. Около кладата обикалят табуни коне със самозвани хусари върху тях, димът потъва в облаци прах, шапката на чучелото Бьоги пламва, залп и… лятото вече е между нас. В небето се рее цепелин с надписа на побратимения град от друг кантон, поканен на веселбата, буретата с бира се отпушват, а позналият брои печалбата си.   Декоративният снежен човек се поставя на кладата предния ден – в неделя. Веселбите обаче започват още в петък вечерта и продължават през уикенда, а всички са празнично облечени. Гости от съседния кантон изнасят представления, звучи народна музика, редуват се духови оркестри, щандовете на панаира работят до късно.   Традицията за изгарянето на Бьоги се корени в древността, когато чучелото е било страшна маска, носена начело на шествието. После децата от квартал „Крац“ изгаряли собствените си снежни човеци, натъпквайки ги с фойерверки. В средата на XIX век признали традицията за официална и по време на парада на гилдиите пренасяли Бьоги през целия град до мястото на изгарянето му. В началото на ХХ век чучелото станало неразделна част от ритуала.   Бьоги е висок 3,4 м, тежи 80 кг, ръцете му са дълги по 1,9 м, а диаметърът на главата му е 1,8 м. Тя трябва да е достатъчно голяма, за да побере фойерверките, които ознаменуват окончателното изгаряне на фигурата. Причината за взрива е желанието на хората колкото е възможно по-гръмогласно да изпратят студената зима и да посрещнат горещото лято.   Понякога Бьоги бърка, но кой ти помни! Най-често пламъците стигат до главата му за 14 минути. Това поне показва статистиката за последните 10 години.   Да, наистина Цюрих е градът с „най-добро качество на живота“ в света (разбирай най-скъп). Да, само тук по празници даряват полицаите с китки. И – о, да – водата от чешмата е сладка като оная, софийската, в миналото. Но най-поразителното е, че 2 часа след стохилядната вакханалия центърът е изблизан от несметните бутилки и хартии.   За един час около света – това е тайното име на  .  За да продължите пътешествието – следвайте ни във Фейсбук, където Голяма лятна игра продължава ", "date": "2018.06.03", "title": "Със Стивън Ачикор до Нигерия и Бенин, със Соня Момчилова до Мексико"}
{"url": "http://epicenter.bg/article/D-r-Dzhihan-Abazovich-dava-nadezhda-za-Lyubcho/155851/10/0", "text": "Цяла България познава Любчо, слънчевото момче с нерадостна съдба още от раждането си. На 8 март 2002 година пиян шофьор убива на тротоара баща му и бременната му  в осмия месец майка. Лекарите успяват да спасят бебето, но то е с тежка форма на церебрална парализа от липса на кислород, заради скъсана пъпна връв.   Бабата на Любчо – Саня Христова, вече 16 години неуморно се грижи за единствения си внук и всеотдайно търси терапии за подобрение на здравето му. Той всеки ден ходи по два часа на рехабилитация след часовете в училище, за допълнителни уроци  учители идват у тях и е претърпял повече хирургически интервенции, отколкото годините, на които е. В клиника в Москва е преминал няколко курса на процедури със стволови клетки без видим резултат, ходил е на раздвижване с локомат в Полша, на рехабилитация в Словакия, плува … Но все още ходи трудно, не може да се облича и съблича сам.   Надеждата за ново качество на живот на Любчо идва от  . В холистичното медицинско заведение гост-лекар е светилото в европейската регенеративна медицина  . С прилагането на различни процедури, при които се използва собствената кръв, плазма или костен мозък на пациента, той възвърна пъргавостта на краката на световната шампионка по висок скок, легендарната атлетка Йорданка Благоева, помогна на народната певица Валя Балканска и на десетки не толкова именити пациенти.   , чието име на пръв поглед звучи като бургер - BMAC therapy?    Бимак терапията е  неинвазивна амбулаторна процедура, при която се взима костен мозък от пациента, без той да се залежава в болница.  Процедурата е известна като терапия със стволови клетки, защото костният мозък съдържа стволови клетки, които могат да образуват нови клетки като кост, хрущял и мускул.   За събиране на костния мозък се използва специална игла. Тази игла е в състояние да събере висока концентрация на стволови клетки от костния мозък на пациента. Новоконцентрираните стволови клетки след това се инжектират в проблемната област, за да стимулират регенерацията на клетките.   :  намаляване на болката, лекува хронични наранявания, алтернатива е  на хирургическата интервенция, елиминира нуждата от дългосрочно лечение,  с нея възстановяването на стари травми също е успешно.     Повечето пациенти наблюдават подобрение в рамките на 2-6 седмици, понякога по-рано, но времето  варира според човека. Резултатът е намаляване на болката,  увеличаване на здравината и стабилността. Най-често е необходима само една процедура, за да се усетят положителни резултати, но някои пациенти имат  нужда от втора или трета инжекция.     .    Престоят там е не по-дълъг от 3 дни. Но нека научим  : Прибирах се към къщи, подхлъзнах се на моста на Владайската река, вървейки към Овча купел и се свестих във водата. Там усетих, че нещо не е наред. Не знам как успях да се измъкна от реката с ръце, с лакти. Извиках няколко пъти, хора ми се притекоха на помощ , обадиха се за линейка и попаднах в „Пирогов”.   Там ме подмятаха и хвърляха – буквално. И ми заявиха „Операция!”. Нищо не ми казваха – нито какво ще ми правят, нито какъв може да е изходът. Чак след това ми обясниха , че са ме стабилизирали и до една година ще се оправя. Снимките показаха счупен прешлен и травма по-долу, на мястото, където съм паднал. Засегнати са нерви, но не е пострадал гръбначния мозък.  Бил съм на милиметър . Дори проф. Габровски беше казал, че съм говорил с Господ.   От тогава ходя на рехабилитация всеки месец, тренирам най-малко по два часа дневно, но по нашите санаториуми нямах напредък, независимо от усилията ми.   Преди процедурата, която ми направиха в Сърбия на моя рожден ден – 13 ноември 2017 година, можех да ходя едва-едва, но гръбнакът ми не беше стабилен, клатех се и не издържах дълго прав. Да е жив и здрав братовчед ми Михаил Благоев, който ме изпрати при д-р Джихан Абазович. Самата процедура не боли – с упойка ми взеха стволови клетки от тазобедрената става, казаха, че ще ги  концентрират в специален апарат и ще ги върнат обратно в тялото ми на болното място.   Това правят при всяка от необходимите терапии.  Досега са ми правили три.   Първите няколко дни усещам дискомфорт. Осезаемият резултат идва след 30-40 дни. Ходенето ми от ден на ден е все по-добре. Дори днес за първи път в клиника „Имани”, изкачих стълбите. Е, с помощ, де.  Но напредъкът е видим.   С проходилка се движа доста добре, изправям се с патерица, но тук идва страхът. Необясним е. Гръбнакът вече не ми се усуква, но се притеснявам да се опра само на патерицата и да тръгна.   Продължавам да ходя на рехабилитации в \"Свети Мина\"  във Вършец. Там моите братя по съдба направо се чудят на резултатите ми. Лекарите – също, но си остават скептични. Намеренията ми, обаче, са да отида на рехабилитация в Гамзиградска баня в Сърбия. Там процедурите са по 12 на ден.  И не е баснословно скъпо – по 28 евро на ден, заедно с храната.   Имам видеа с първите и със сегашните ми крачки с проходилката. Един непрофесионалист не може да види фрапиращата разлика. Моето тяло я усеща, краката ми са по-уверени, дори на последното клипче се пускам и вървя без опора за кратко.   Дали ще повторя терапията след 6 месеца или след година зависи от напредъка ми. Преди Бимак терапията (BMAC therapy) само се изправях на проходилката и рухвах. Сега изминавам над 100 метра. На почивки. Бимак терапията е бъдещето.  С нея човек може за избегне операцията”, завърши разказа си Георги.   При разговора с бабата на Любчо д-р Абазович подчерта, че в клона на клиниката в Нови сад постигат отлични резултати при рехабилитация на деца с церебрална парализа и дори една от лекарките има момче с такъв здравословен проблем.  При него Бимак терапията дава много добър ефект.   Лекарят бе пределно откровен, когато заяви на Саня Христова: „При Бимак терапията можем да очакваме напредък, но не разчитайте на чудеса. Промяна при Любчо ще има във фината моторика, в прецизността на движенията, в баланса на ходенето, в мозъчната активност, Най-ценното е, че в мозъка му има милиони клетки, които можем да пробудим с терапията. Но не всички, а само някои в малкия мозък.  И не бива да спирате с физическите упражнения и рехабилитацията”.   Ще следим подобрението на Георги от Видин и резултатите при Любчо.  ", "date": "2018.06.03", "title": "Д-р Джихан Абазович дава надежда за Любчо"}
{"url": "http://epicenter.bg/article/Fandakova-i-aktualnata-Mis-Balgariya-2018--podkrepiha-bazara-za-bolni-detsa-/155877/10/0", "text": "Неузнаваема с бейзболна шапка, спортен екип и колело, кметицата на София Йорданка Фандъкова бе сред първите, които пристигнаха в Южния парк, за да подкрепят благотворителния базар за двата малки супергероя Цвети и Самуил, организиран от журналистките Нина Никол Хамилтън и Нина Норд.   Хората, които се тълпяха до Samer Grill House, които бяха домакини на събитието, разпознаха в дамата с бейзболна шапка столичната кметица, едва след като тя проговори, за да пожелае късмет на малките герои, докато пазаруваше от базара.   Експредседателят на Народното събрание Димитър Главчев и зам.-кметицата на район Триадица Милица Генчева, които научили от социалните мрежи за благотворителното събитие, пристигнаха с куп ръчно изработени сладки, и осигуриха украса от балони и чадъри за продавачките в адската жега.   Актуалната Мис България Тамара Георгиева дотича в оранжев спортен екип с двете си кученца, за да помогне на каузата на Цвети и Самуил, които се борят с церебрална парализа.   Фолкпевицата Магда, която преди няколко месеца стана майка, също пристигна, за да подкрепи двете болни дечица. Хора от различни градове изпратиха дрешки, играчки, бижута, картини, икони, козметика и стоки за бита, за да помогнат на малките супергерои.   В базара се включи с огромно дарение от ценни предмети лелята на Криси – малкият футболист Кристиян Илиев от футболна академия Царско село, за когото цяла България начело с Тити Папазов се обедини, за да събере средства за лечението му.   Сред клиентите на благотворителния базар имаше деца, които се разделяха с последните си джобни, за да помогнат на непознатите за тях Цвети и Самуил, имаше и възрастни хора, които събираха стотинки от почти празните си портмонетата, за да се включат в каузата. Базарът, който продължи повече от 7 часа, успя да събере 1445 лв. за малките герои.   Хората с добри сърца, които искат да подкрепят Цвети и Самуил в борбата им за здраве, могат да го направят с дарение в сметките им:   Банка ДСК ЕАД IBAN BG27STSA93000024931514 BIC STSABGSF Paypal:  Самуил Чавдаров Йорданов   IBAN BG75STSA93000024933075 BIC STSABGSF Враца Цветозара Данаилова Йорданова", "date": "2018.06.03", "title": "Фандъкова и Мис България-2018 подкрепиха базар за болни деца "}
{"url": "http://epicenter.bg/article/Pano-padna-varhu-shefkata-na-Ruskata-federatsiya-po-gimnastika--video-/155876/8/0", "text": "Европейското първенство по художествена гимнастика за малко да бъде помрачено от неприятен инцидент. По време на състезателната програма, едно от рекламните пана, закачени на балкона, се свлече. Точно тогава под него преминаваше прочутата руска треньорка и президент на Руската федерация - Ирина Винер.   Паното всъщност удари \"Желязната лейди\", но бързата реакция на един от операторите в залата в Гуадалахара, предотврати по-сериозни наранявания.   Винер загуби емблематичната си шапка, която носи неотлъчно, докато следи изявите на своите състезателки.   Днес тя се появи на тренировките на своите момичета с нов аксесоар и готова отново да внесе подобрения в съчетанията на руските представителки на шампионата на Стария континент.", "date": "2018.06.03", "title": "Пано падна върху шефката на Руската федерация по гимнастика (видео)"}
{"url": "http://epicenter.bg/article/Gimnastichkite-ni-specheliha-zlaten-medal-na-evropeyskoto-parvenstvo/155889/8/0", "text": "Българският ансамбъл спечели европейската титла в съчетанието на три топки и две въжета на първенството в Гуадалахара (Исп). Възпитаничките на треньорката Весела Димитрова - Симона Дянкова, Елена Бинева, Мадлен Радуканова, Лаура Траатс и Стефани Кирякова, получиха 22.825 т. във финала и оставиха след себе си квинтетите на Италия (22.350) и Азербайджан (20.350). Рускините допуснаха грешка и завършиха едва седми (18.000). Грешка днес обаче допуснаха и българките - във финала на пет обръча. Това ги лиши от медал - 4-о място с оценка 21.250. Пред нашите са ансамблите на Италия (22.350), Украйна 22.100) и Русия 21.600. Това бе втората голяма грешка на българските момичета след тази от съботното изиграване на композициите за многобоя. Те бяха изиграли в петък прекрасно съчетанието си на пет обръча и водеха, но на три топки и две въжета допуснаха излизане на уред и гимнастичка извън терена и това ги свали на крайното трето място с общо 41.750 т. Европейски шампионки станаха рускините с 43.625, следвани от италианките с 42.900. Все пак това бе първи медал за наш ансамбъл в многобой на европейско първенство от 2003 г. Ансамбълът завърши с общо три бронзови медала, като третият е от отборното класиране (взимат се резултатите на женските ансамбли и индивидуалното представяне при девойките). По-късно тази вечер е финалът на многобоя на идвидуалните гимнастички, където наши представителки са Невяна Владинова и Катрин Тасева.", "date": "2018.06.03", "title": "Гимнастичките ни спечелиха златен медал на европейското първенство"}
{"url": "http://epicenter.bg/article/Svetovnata-kupa-se-varna-v-Moskva-sled-okolosvetsko-pateshestvie/155894/8/0", "text": "Световната купа се върна в Москва след турне, в хода на което трофеят обиколи 50 страни. Днес той бе представен през журналисти, гости и жители на столицата.   В церемонията взеха участие бившият селекционер на България Лотар Матеус, кметът на Москва Сергей Собянин, генералният директор на Организационния комитет Алексей Сорокин и др.   \"Обичам футболната игра, Москва и Русия и днес изпитвам забележителни чувства. Това е празник не само на стадионите, но и в различните градове на Русия и съм радостен, че днес мога да представя това мероприятие в Москва. Ако Германия отпадне от турнира, ще стискам палци Русия да продължи колкото може по-далече\", коментира Матеус, футболистът с най-много мачове на световни финали (25).   \"Москва е спортна столица, тук сме посрещали Олимпийски игри (1980), десетки световни шампионати по различни спортове. Днес Москва става футболна столица на света, а ние като стар приятел посрещаме купата, която вече бе в Москва, премина през десетки градове и отново се върна в столицата. Заедно със запалянковците и любителите на футбола от цял свят очакваме първият съдийски сигнал на шампионата на стадион \"Лужники\". Всички гости на Москва очакват не само футболен празник и първокласни стадиони, но и един прекрасен град с музеи, театри, паркове и най-важното - усмивки и гостоприемността на московчани\", каза Собянин.   Сорокин увери присъстващите на церемонията, че не само Москва, но и останалите градове са готови да посрещнат участниците и гостите на Мондиал 2018.   Световната купа се връчва на победителя, но после се връща на Международната футболна федерация (ФИФА). Призът е изработен от чисто злато, тежи 6.142 кг. и представлява композиция от две човешки фигури, които държат Земята с изпънати ръце. В този си вид купата е от 1974 г.   Световното турне на трофея стартира през септември в Москва и до декември обикаляше по територията на Русия, след което замина на околосветско пътешествие и посети 50 страни на шест континента. Световното първенство ще се проведе от 14 юни до 15 юли. Домакини в Москва ще бъдат два стадиона - \"Лужники\" и Спартак\".", "date": "2018.06.03", "title": "Световната купа се върна в Москва след околосветско пътешествие"}
{"url": "http://epicenter.bg/article/Hilyadi-protestiraha-v-Skopie-s-iskane-za-predsrochni-izbori--/155861/7/0", "text": "Хиляди протестираха в Скопие с искане за предсрочни избори. Демонстрацията беше организирана от ВМРО-ДПМНЕ. Привържениците на партията настояват за предсрочен вот през март или април следващата година.   Опозицията обвинява правителството, че е съсипало икономиката, понижило е заплатите и пенсиите и позволява на корупцията да процъфтява.   Те обвиняват управляващите и че вредят на националните интереси като преговарят с Гърция за промяна на името на страната.", "date": "2018.06.03", "title": "Хиляди протестираха в Скопие с искане за предсрочни избори"}
{"url": "http://epicenter.bg/article/Sauditska-Arabiya-shte-napadne-Katar-zaradi-ruskite-raketi-S-400/155866/7/0", "text": "Властите на Саудитска Арабия заплашиха Катар, че ще използват сила, ако Доха придобие руски зенитно-ракетни комплекси С-400, предава EA Daily . Саудитският крал Салман Бен Абдел Азиз ал Сауд неотдавна изпрати писмо до френския президент Еманюел Макрон да упражни натиск спрямо Катар, за да възпрепятства покупката. В писмото се изразява готовност „да се проведе военна акция“ срещу Катар, ако придобие комплексите.   „В такава ситуация кралството е готово да предприеме всички необходими мерки за ликвидирането на тези системи, в това число и с военна акция“, пише в писмото на саудитския монарх.   Заплахата може да се приеме сериозно, предвид и без това обтегнатите отношения между двете арабски монархии. През юли 2017 г. Саудитска Арабия, Египет, ОАЕ и Бахрейн обвиниха ръководството на Катар, че подкрепя тероризма и скъсаха отношенията си с него.", "date": "2018.06.03", "title": "Саудитска Арабия ще воюва с Катар заради руските ракети С-400"}
{"url": "http://epicenter.bg/article/Belarus-obvini-Rusiya--che-si-privatizira-pobedata-vav-Vtorata-svetovna-voyna/155875/7/0", "text": "Президентът на Беларус Александър Лукашенко отправи критики към Москва за опитите и да \"приватизира\" победата във Втората световна война.   Изявлението беше направено пред журналисти в Брест, съобщават местните медии. Видео от изказването на Лукашенко беше разпространено от беларуската информационна агенция \"Белта\".   \"Напоследък следя тази тенденция, наблюдавам я. Появява се все повече информация по тази тема. Удивително е, че някой не може да се удържи - в Русия, да приватизира тази победа. Като че ли не е имало други в тази война - беларуси, украинци, грузинци, арменци, таджики, туркмени...\" - посочва Лукашенко.   По думите му, да се дели победата значи \"да се налива вода в мелницата на съперниците и противниците\". \"Те се радват, че започнахме тази делба. И вие знаете откъде тръгна тя. Затова приемам крайно негативно тези твърдения, че някой сам е спечелил тази победа.\" - обобщава Лукашенко.   Коментарът му се появи в отговор на публикации в рускоезичната преса, че \"Беларус се занимава с исторически сепаратизъм\".", "date": "2018.06.03", "title": "Беларус обвини Русия, че си приватизира победата във Втората световна война"}
{"url": "http://epicenter.bg/article/Nad-770-000-vaprosa-sa-postapili-kam-Putin-predi-pryakata-vrazka-s-nego/155887/7/97", "text": "Близо 770 000 въпроса са постъпили към Владимир Путин, който на 7 юни ще участва в така наречената \"Пряка линия с президента\". Предаването се излъчва по няколко телевизии и радиостанции в Русия, като държавният глава на страната отговаря на въпроси на гражданите, съобщава БТА.   Предаването ще е на живо и ще започне в 12 ч. московско време, като въпроси ще може да се отправят и по време на излъчването му.   Повечето от тях постъпват по телефона, чрез текстови и видеосъобщения, а останалите - чрез уебсайт, мобилни приложения или руски социални медии.   Досега Владимир Путин е отговарял по този начин 15 пъти на въпроси на руснаци - 11 пъти като президент и 4 пъти като премиер.   Първата \"Пряка линия\" се състоя на 24 декември 2001 г. Единствено през 2004 и 2012 г. нямаше подобно предаване.", "date": "2018.06.03", "title": "Над 770 000 въпроса са постъпили към Путин преди пряката връзка с него"}
{"url": "http://epicenter.bg/article/Ungariya-ne-prie-balgarsko-predlozhenie-za-bezhantsite/155888/7/0", "text": "Унгарският външен министър Петер Сиярто разкритикува българското предложение за разделяне на мигрантите сред страните в Европа според БВП, население и получени молби за убежище, предава \"Фокус\".   Според Сиярто българското предложение представлява нов механизъм за разпределение на мигрантите. „Същата грешка идва отново с това предложение, каквато бе и в предишното, за покана за мигранти в Европа. Най-накрая трябва да преодолеем това, да осъзнаем, че това противоречи на интересите на Европа в областта на сигурността\", посочи Сиярто.   Министърът също така нарече неприемлива идеята, че ако дадена страна-членка доброволно приеме бежанци, ще получи помощ от Европейския съюз, след като парите идват от данъкоплатците.   Коментарите на Сиярто се отнасят до плана, който България е предложила на последната среща на посланиците на ЕС. Според електронното издание \"Политико\", което е имало достъп до документа, в него се посочва, че сегашните правила хвърлят цялата тежест върху първата държава, в която мигрантите влизат.   Сред предложенията е въпросните страни да носят отговорност за търсещите убежище в продължение на пет години след окончателните решения по конкретните случая. По-ранно предложение бе за десетгодишен срок, а Италия и други държави са искали две години.   Друга идея е релокацията на мигранти да бъде задължителна само в изключителни обстоятелства и страните-членки да помагат по различни начини – с приемане на бежанци от места извън ЕС, вместо да взимат вече влезли в съюза хора, например.", "date": "2018.06.03", "title": "Унгария отхвърли българското предложение за бежанците"}
{"url": "http://epicenter.bg/article/Soros-plashi-Italiya-s-novi-predsrochni-izbori/155890/7/0", "text": "Европейският съюз трябва да помага на Италия, а не да я поучава, защото това би създало риск по-късно от още по-голяма победа на популистите на полуострова, смята американският милиардер Джордж Сорос в писмо, публикувано днес във вестник „Кориере дела сера“. Като отбелязва, че новото италианско правителство с участието на Северната лига (крайна десница) и Движението 5 звезди (антисистемно) имат различни бюджетни приоритети и електорат, Сорос изтъква, че правителството на Джузепе Конте би могло да падне, предизвиквайки избори в края на годината или началото на следващата. Резултатът от следващите избори ще зависи много от това как ЕС ще реагира на нестабилността на Италия. В Европа има тенденция да се използва всяка възможност да се поучава Италия, посочва той. Ако ЕС възприеме тази линия, той сам копае гроба си, предизвиквайки отрицателна реакция сред италианския електорат, който може да даде още по-голямо мнозинство на популистите, добавя Сорос.   ЕС е изправен пред много проблеми, но Италия се превърна в най-належащия, защото заплашва ценностите, които са в основата на Евросъюза – предупреждава роденият в Унгария американски милиардер, който вече е на 87 г. Една от главните причини за победата на антисистеминте сили в Италия е проблемът с мигрантите, които масово пристигат на полуострова и са принудени да останат заради европейските правила, според които първата страна, която ги приема, носи отговорност за тях. Сорос дава идеята за финансова компенсация на Европа за Италия за пристигащите мигранти", "date": "2018.06.03", "title": "Сорос плаши Италия с нови предсрочни избори"}
{"url": "http://epicenter.bg/article/Nad-35-migranti-se-udaviha-kray-Tunis/155892/7/0", "text": "Най-малко 35 мигранти са загинали при потъването на плавателния им съд край бреговете на Тунис, а други 67 са спасени от бреговата охрана, съобщи тунизийското министерство на отбраната, цитирано от Ройтерс, Франс прес и БТА.   Потъналият кораб бил претъпкан с около 180 мигранти, в това число 80 от други африкански страни освен Тунис.   Безработни тунизийци и други африканци често се опитват да достигнат Сицилия от Тунис с импровизирани плавателни съдове .", "date": "2018.06.03", "title": "Над 35 мигранти се удавиха край Тунис"}
{"url": "http://epicenter.bg/article/Aleksandar-Marinov--Upravlenieto-na-poluamatyorite/155869/11/33", "text": "На Ленин приписват фразата \"Всяка готвачка (трябва да) може да управлява държавата\". В интерес на истината той не е казал това. Точният цитат е: \"Ние знаем, че всеки черноработник и всяка готвачка не са способни незабавно да се включат в управлението на държавата. Но ние искаме незабавно към обучението по делата на държавното управление да бъдат привлечени всички трудещи се.\"   И при плуралистичната демокрация остава в сила дилемата между масовото участие на гражданите, от една страна, и нужната образованост и компетентност за осъществяване на управленски правомощия, от друга. Всъщност  едно от големите предизвикателства пред всеки вид избор е дали избиращият е подготвен да избере наистина най-подходящите за определена публична функция, а не просто себеподобните.   Трудно ще намерите някого, който с чиста съвест да твърди, че е приемливо държавата ни да се управлява от хора, които очевидно не притежават поне минимални интелектуални и морални качества, доказани чрез практически резултати. И въпреки това  свидетели сме именно на такова парадоксално - за нашето време и географско положение - състояние на държавното управление и политиката в България. Властта у нас не се упражнява от внимателно и обосновано подбрани професионалисти, а от случайно издигнали се, недостатъчно образовани и неспособни да разберат отговорността си хора.   Страната се управлява лошо и проблемите се задълбочават (колкото и да ни убеждават в обратното), защото ключовите управленски позиции се заемат от фигури, които са аматьори в най-лошия възможен смисъл на думата. Казвам \"в най-лошия\", защото истинският, чист аматьор (или самодеец) се ръководи не от кариерни амбиции, а от любов към това, което прави. Той знае, че не може да се сравнява с професионалистите и няма такива претенции.   Полуаматьорът е стъпил с единия крак на терена на изгодата, той иска едновременно да печели от заниманията си и в същото време да не бъде оценяван по високите стандарти, задължителни за професионалистите. С течение на времето полуаматьорите в българската политика си създават лустро на опитни професионалисти, но под евтината позлата остава истинската им същност, която периодично избива в добили всенародна популярност лапсуси и гафове. Те бъркат исторически събития и географски местоположения, \"превъртат Рубикона\", заявяват претенции за всемирна роля и настояват, че всичко значимо започва от тях.   Тази мила родна картинка би била комична, ако нямаше твърде тежка цена, която неизбежно ще трябва да се плаща днес и в бъдеще. Най-малката беда е, че европейските ни партньори официално ни хвалят, а зад гърба ни се присмиват, че уж поощряват \"ценните български инициативи\" и ни бутат напред да вадим горещите картофи от огъня. Много по-лошо е, че некомпетентността и мегаломанията, събрани в токсична смес, предизвикват неверни преценки и дълбоко погрешни политически стъпки. Днес това най-ясно се вижда в българската външна политика - просто защото по силата на формалните ни правомощия трябва да организираме събития с множество чуждестранни участници. Именно на фона на  сдържаната професионална позиция на повечето от тях (изключвам оригинални екземпляри като Юнкер) изпъква крещящата аматьорска неадекватност на нашата политическа класа. Примери колкото искате, но да се ограничим до последните десет дни. Премиерът обяви, че министър-председателите на Гърция и Македония са постигнали съгласие по спора за името, за което били приветствани като при избор на папа. След по-малко от 24 часа стана ясно, че няма никакво споразумение, а тенденцията дори се влошава. Външният министър окачестви като добър (включително за България) вариант \"Илинденска Македония\". Веднага срещу тази позиция възроптаха най-авторитетните български историци и експерти и ясно доказаха  колко неприемлив е този подход за нас.   За съжаление и опозицията не предлага алтернатива от гледна точка на професионализма в политиката. Изминалата първа година от мандата на правителството, респ. - от осъществяването на неговата програма, бяха подминати без никакво внимание. \"Алтернативността\" се свежда до дребни махленски заяждания, а златни възможности за разобличаване и отстраняване на големите пороци в управлението (като парламентарната анкета по сделката за ЧЕЗ) се пропиляват като че ли умишлено.     По същия странен, непрофесионален начин се разви подготвяната в дълбока секретност визита на премиера Бойко Борисов в Русия. Сега българският министър-председател се опитва да се представи като незаменим радетел на взаимоизгодната българо-руска дружба. Но и тук, и в Москва е известно, че именно неговото правителство прекрати строителството на АЕЦ \"Белене\", а неотдавна председателят на парламентарната му група обвиняваше президента в саботаж на евроатлантизма заради посещението му в руската столица \"точно по времето на българското европредседателство\".   В голямата политика понякога се налагат подобни остри завои, но те трябва да се изпипват професионално на базата на сериозна експертиза. Така, както Еманюел Макрон подготви новата си оферта към Путин - изтъквайки на преден план френския суверенитет и поемайки част от чуждата вина за влошените отношения с Русия. Признавайки ясно, че Западът е допуснал грешка през последните 20 години с експанзията на НАТО към руските граници, Макрон на пръв поглед приема да изплаща американски грехове. Но ходът е много добре преценен и съобразен с бързо изменящите се геополитически реалности.   Въпросът, който е важен за нас, е: има ли въобще някакъв подготвен ход Борисов за посещението си в Москва? Звучи твърде оптимистично, за да е истина. Една от причините българските политици да не могат да се измъкнат от блатото на аматьорската посредственост  е, че се заобикалят не с компетентни експерти, а с угодници кариеристи. Хора, получили голяма управленска и медийна власт въпреки фрапиращата липса на качества за високите, ключови за държавата постове, до които някак са изпълзели. Общото за всички тях е самочувствието, че знаят всичко и нямат нужда от съвети.   При такава концентрация на аджамии по високите етажи на властта резултатите са предопределени. Остава ни само да се молим да ни се размине по-леко. Но едва ли ще имаме този късмет.  ", "date": "2018.06.03", "title": "Александър Маринов: Управлението на полуаматьорите"}
{"url": "http://epicenter.bg/article/Kevork-Kevorkyan--Boyko-pri-Putin---oshte/155884/11/0", "text": "Посещението при Путин беше тест за сериозност. България не го издържа. Путин и Бойко сякаш не участваха в една и съща среща. Когато преди няколко дни писах, че Бойко трябва специално да се подготви за срещата с Путин, подозирах, че ще се случи точно това: той ще се придържа към стилистиката, поощрявана от чиновниците в Брюксел, към Юн-кярския стереотип.   А това е най-далеч от очакванията на Москва. Пошегувах се също така, че Бойко трябва да вземе със себе си русофобската карикатура Плевнелиев – понеже Москва се нуждае от извинения или, най-малкото, от някакви обяснения за досегашните ни кълчотения. Руснаците са търпеливи, но злопаметни.   Когато човек отива при Путин, трябва да освободи главата си от празните приказки на Брюксел/Меркел, примерно: ще санкционираме Русия, обаче ще строим Северния поток. Трябва също обезателно да се самохигиенизира от русофобските словесни изстъпления на хора, които нямат никакво значение. Да хигиенизира, макар и за няколко дни, и медиите, над които има влияние – абсурдно е телевизия, която контролираш, да говори за „убийствата“ на Путин, а ти да ходиш на просия при него. Всъщност, може - ако му занесеш собствената си глава.   Трябва човек да е абсолютен наивник, за да се съобразява с ония, които дрънкотят, че Русия ни унижавала, държала се господарски с нас. Е, а как иначе да се държи, когато и на Запад се отнасят така с нас.   Общуването с истински Император е трудна работа, не е същото като с Тайп - рахат локума не върви. Всяка дума трябва да е премерена. Направо ми стана неудобно, когато Путин поправи Бойко, че не приема определението „Старшият брат“ – тия четки минават при други хора. Освен това ти подсказват, че неправилната дума не е толкова „старши“, колкото „брат“. /Цитат, Путин: „Много ме смущава, кой е старши, кой е младши, имайки предвид, че старшият винаги го подбуждат да заплати“/   И основното: този човек трябва да се слуша с осем уши – без да се пропуска нито една сричка. А е истинска лудост да промениш смисъла на казаното от него. Защото, ако имаш проблеми с чуването, ще последва най-неприятното: официално да те опровергават - нещо, което никога не се е случвало досега. Така ще те свалят на нивото на говорителя на Кремъл Песков. /Цитат, Песков: „Все още нищо не е договорено и вероятността тази идея /за хъба/ да се осъществи \"остава ограничена\"./ Теменужка Петкова, министър на енергетиката, която игра в оперетата на Гинка от Пазарджик, пък си позволи да повтори преувеличенията за резултатите от срещата с Путин - и то 30 часа след балтията на Песков. Това вече е копанарска история.   Далеч по-разумно щеше да е да се представят резултатите такива, каквито са, тоест – хайде пак да се запознаем, какво мислите за нашите мечтания, вече сме сериозни /??/, как е кучето Бъфи и пр. Вместо това, телевизиите усърдно размахаха големите баданарки – колкото съвсем да раздразнят публиката. Също и Москва.   Преди да ви привика, Путин е прочел резюме на всички тукашни словесни блудства: за Русия, за енергийните „проекти“ и другите бълнувания. Запознал се е с колекцията от бисери на неуравновесеност и дори налудност, наясно е с всичките тукашни гърчения. Нарочно преди време споменах интервютата на Стоун с Путин– там е всичко, ето, например, един важен детайл: руският президент не чете резюмета на секретните справки на специалните служби – а чете самите доклади, всичко до последната сричка. Иска сам да се ориентира - не някой папагал край него да му подсказва.   Сега стана ли ви ясно, защо най-напред бе приет Радев? Подсказаха ви, какво следва, но май не разбрахте. В Москва изобщо не се интересува от нашите вътрешни боричкания в кална локва. Клакьорите, които иронизираха посещението на Радев, сетне сигурно никак не са били щастливи от отношението към Бойко. А Путин изобщо не се интересува от някакъв арбитраж между българския президент и българския премиер. Всичко приключи – може би за дълго. Всъщност, всичко приключва изобщо - и с досегашният ЕС, и с досегашните му номера, край на чиновническия рай, новите времена настъпиха. Пратете русофобството на майната му - огледайте се какво се случва между довчерашни врагове, оставете и русофилството за празниците, бъдете делови.   Търгувайте СЕ - и в Белия дом, и в Кремъл. Там има прагматични и обиграни мъже - Търговци на История. Но трябва да си голям наивник, за да се надхитряш с тях - търгувай за нещо малко, реално и възможно. Това не са „колегите“ от Западните Балкани, с които ще се правят общи ядрени централи, пътища и други сапунени мехури.   Всъщност, отиването до Москва - освен да седнеш пред руския детектор на истината, няма никакъв друг смисъл. Иначе е много симпатично, че човекът, който работи за „европейската перспектива“ на Западните Балкани, иска тръбичка от „Турски поток“ от Путин. Тази перспектива обаче е работа на Путин и Тръмп, останалите само ще лепят афишите. Бойко сякаш вярва вече единствено на рехавата си преторианска гвардия от клакьори. Но тях не ги бива – освен за негова лична употреба: да му преразказват собствените си версии за някакъв несъществуващ медиен ефект. А всички, взети заедно, не струват колкото едно изявление на Песков. Разкарайте клакьорите, разкарайте най-напред Капо-ди-клак – така наричали Шефа на клакьорите в публиката на Миланската скала - кой е, всъщност, този идиот? Нужен е вече друг език, друго излъчване. Друго ниво на държавен разум и на държавно приличие.   И това вече не е проблем само на Властта – още повече, ако клакьорите продължават да смятат Народа /тукашния/ за сбирщина от идиоти, на които може да се говори всичко. *** ВРЕМЕ ЗА СПОМЕНИ Ето какво открих в една своя дописка от 13 януари 2009 година – цитирам: „В „Панорама” най-напред Бойко Борисов започна да се оплаква от някакви активни мероприятия. СЪЖАЛЯВАМ, ЧЕ ПОСРЕЩНАХМЕ ПУТИН КАТО МЕСИЯ – рече той. – Не ме интересува кой е виновен”.  Говореше, естествено, за газовата криза. И сетне вметна, че ако подобен номер бил направен на руснаците, досега те щели да минат с танковете. И тръгна да мачка „измекярите от ляво и дясно”. Мисля, че направи най-голямата грешка в кариерата си – с напълно излишния бодичек, който направи на „месията”. ***", "date": "2018.06.03", "title": "Кеворк Кеворкян: Бойко при Путин - още"}
{"url": "http://epicenter.bg/article/Todor-Boyadzhiev-razkri-kakva-e-vrazkata-mezhdu-sluchaya--quot-Skripal-quot--i--quot-vazkrasvaneto-quot--na-Babchenko/155885/11/33", "text": "Много общи елементи в детайлите и твърде много съвпадения в мотивите има между случая с отравянето на Сергей Скрипал и \"мнимото убийство\" на Аркадий Бабченко. Такава теза развива на страницата си във \"Фейсбук\" топ разузнавачът Тодор Бояджиев.   Ето какво пише в социалната мрежа известния ни разузнавач (без редакторска намеса):     Ще започна споменавайки две неща, които вече съм казвал във връзка със случая “Скрипал”: - Древноримският оратор и държавник Цицерон е казал – “Ако искате да си обясните дадено събитие, най-напред трябва да си отговорите на въпроса “Кой има интерес?” - Новият случай затвърждава мнението ми, че подобни операции, които бяха едни от най-секретните, изтънчени и бих казал най-брутални и перверзни инструменти в арсенала на тайните служби и на Изтока и на Запада, днес все по-често се появяват и в арсенала на терористични и крайнорадикални групи и движения. За сега се различават само по това, че им личи по-ниския “професионализъм”, но това не изключва в никакъв случай зад тях да стоят и “професионалнн” специални служби.   Обикновено когато в медиите се заговори за така наречените “мокри дела” казионните журналисти на прехода дават за пример случая “Георги Марков”, като го обкичват с измислена и от никого недоказана “екзотика”. И никой не се сеща да припомни убийствата на Генералния секретар на ООН Даг Хамаршелд, на Патрис Лумумба, на демократично избрания президент на Чили Алиенде, взривяването на кораба на Гринпис и ред други подобни акта, в които имаха пръст и американски, и френски, и белгийски, и други специални служби. Припомням това, защото този варварски инструментариум е бил и за съжаление все още присъства в арсеналите на много служби.   Преди няколко десетилетия американският Конгрес прие закон забраняващ на специалните служби две съществени неща – планиране и осъществяване на убийства и използването на журналистическо прикритие за разузнавателна дейност. Но законът просъществува само от “ден до пладне”. На международната арена се появи АлКайда и забраната беше вдигната.   - Версии за случая “Аркадий Бабченко”: -“copy-paste” със случая “Скрипал” – много общи елементи в детайлите и твърде много съвпадения в мотивите;   Петро Порошенко – президентът на Украйна, буквално в момента на обявяване новината за “убийството” зае позата на Тереза Мей – пистолета още е димял когато той посочи с пръст Русия. И нима мислите, че украинските служби биха отишли на подобна инсценировка без санкция от най-високо място и че той не е знаел?   Бабченко веднага след “възкръсването” си, в първото сензационно появяване пред медиите, поднесе извинения на съпругата си, че не я предупредил. В същия момент, говорителката на службите заявява, че жена му е била в течение на операцията от началото й.   Преди месец Аркадий съобщава в профила си в Туитър или Фейсбук, че се готви покушение срещу него, а операцията е в ход от два месеца и той знае, че това е инсценировка. Да не говорим, че в това си съобщение той използва изрази като “но аз съм жив и ще танцувам на гроба на Путин”. Оставям без коментар този “изблик” на “известния журналист”. Въобще куп недоработки и недоизпипани детайли. Както и в случая “Скрипал” и до днес няма обяснение защо англичаните отказаха руското предложение за сътрудничество в разследването, защо крият Скрипал и дъщеря му, защо отказват контакт с тях не само на легитимните руски власти, а и на най-близките им роднини и т.н. и т.н.   Киев даде домакинство на финала на европейската купа между Реал Мадрид и Ливърпул, покани испанския почетен крал Хуан Карлос (баща) и българския министър председател, като изявени фенове на “белия балет”, но още не може да преглътне факта, че след две седмици стартира Световното първенство по футбол в Москва. Ако може да се вгорчи настроението на Путин и Русия, управляващите в Украйна само ще бъдат доволни.   Случаят “Скрипал” се изчерпа, а влиянието на Русия и Путин продължава да расте на фона на нарастващи противоречия между интересите на САЩ и Европа: - престъпление “под чужд флаг” с възможни “поръчители”: • чужди специални служби; • украински опозиционни сили (вътрешни; Източна Украйна; Донбас; Крим) • антируски и антипутиновски сили;   В случая “Бабченко” става въпрос за използване на журналистическата професия като покривало за конкретна операция на специални служби, независимо кои са. Става дума за \"престъпление под чужд флаг\" с цел да бъде припознат за виновен някой друг. Много служби могат да използват чуждия флаг с цел засилване на антируски настроения и да се пречи на търсене на по-деликатен тон в разговорите с Русия.   По тази причина ръководителите на такива авторитетни организации като ОССЕ (Организация за сигурност и сътрудничество в Европа) и на “Репортери без граници” излезоха с критични декларации за инсценировката на украинските служби за сигурност.", "date": "2018.06.03", "title": "Тодор Бояджиев разкри каква е връзката между случая \"Скрипал\" и \"възкръсването\" на Бабченко"}
{"url": "http://epicenter.bg/article/Menda-Stoyanova--Shte-bade-mnogo-losh-signal-za-tseliya-ES--ako-ni-otkazhat-vlizane-v-ERM-2/155872/4/0", "text": "Ако на страната ни откажат влизане в \"чакалнята\" на еврозоната със субективни аргументи, които не са част от условията една страна да бъде член на еврозоната и част от ERM–2, това ще бъде много лош сигнал не само към българите, а към целия Европейски съюз. Това заяви пред БНР Менда Стоянова, председател на бюджетната комисия в НС.   \"Ще бъде сигнал за двойни стандарти, сигнал за нееднозначно третиранe. Затова за мен е много важно ние да подадем молбата и да изискаме ясен и категоричен отговор – от политиците и от Европейската централна банка\", посочи тя.   В коментар по заявката на финансовия министър Владислав Горанов до края на юни страната ни да внесе молбата си за влизане в „чакалнята“ на еврозоната, Менда Стоянова изтъкна, че правителството трябва да спази своето заявено обещание и да подаде молбата. „България изпълнява не само формалните критерии, България изпълнява и много други критерии. И аргументи от типа корупция, равнище на доходите спрямо средноевропейските, от типа съдебна система, са несъотносими към еврото“, категорична бе тя. Менда Стоянова анализира пред Националното радио и препоръки и изводи от годишния доклад на БАН за икономическото развитие. Според нея премахването на плоския данък изобщо няма да доведе да повишаване на оборотите в страната, увеличаване на инвестициите и ликвидиране на неравенството, защото неравенството се получава от много фактори: \"Ние развихме в България една ниско ефективна, „ишлемеджийска“ икономика, която на практика стимулираше ниски заплати и хора с липса на умения и без образование. Но тази икономика не може да продължава да движи развитието на страната ни. В следващите години трябва да преминем през едно преструктуриране на икономиката – от ниско ефективна към високо ефективна и това е свързано преди всичко с равнището на квалифициран труд, който трябва да притежават българските работници.\" Това според Стоянова не минава нито през премахване на плоския данък, нито през държавни инвестиции, както препоръчват икономическите експертите от БАН: „Ние сме се нагледали много години на държавни инвестиции и знаем как тези държавни инвестиции носят ефективност, само че не за икономиката като цяло, а за определени хора, които усвояват тези инвестиции.“ Относно функциониращия вече 20 години паричен съвет, визиран в доклада на БАН Менда Стоянова посочи пред БНР:„Ако прочетете внимателно доклада между изреченията ще разберете, че всъщност хората, които са го писали, считат, че този паричен съвет вече е вреден за държавата ни и едновременно с това еврото няма да бъде панацея. Знаете ле какво значи това, макар и неизречено в прав текст – да се откажем от паричния съвет и да минем на собствена парична политика, на един курс, който ще се определя от БНБ - нещо, което беше преди 1997 година. С което ние категорично не сме съгласни. Ние също смятаме, че паричният съвет изигра своята роля, 20 години той е не само стабилизиращ фактор. Единственият изход от този паричен съвет е именно приемането на еврото, влизането в еврозоната и следването на европейските политики. Всичко останало означава връщане 20 години назад – не като икономика, а като практики, които бяха преди 20 години.“", "date": "2018.06.03", "title": "Менда Стоянова: Ще бъде много лош сигнал за целия ЕС, ако ни откажат влизане в ERM-2"}
{"url": "http://epicenter.bg/article/I-vatreshniyat-ministar-ne-mozhe-da-kazhe-kolko-tochno-sa-chinovnitsite-v-MVR/155858/3/0", "text": "Поради различни начини за оформяне и записване в законите какво точно е „администрация” и различния начин на отчитане на броя на администрацията в другите ведомства, е трудно да се каже колко точно е голям чиновническият апарат на МВР. Това става ясно от цитиран от БГНЕС писмен отговор на депутатски въпрос до вътрешния министър Валентин Радев.   „Общият брой на служителите на общата администрация е 6942, специализираната – 4611. Тук се причисляват и служители, заемащи длъжности за лица, работещи по трудово правоотношение, които изпълняват функции на обслужващ персонал за осъществяване на спомагателни дейности – почистване на служебни и складови помещения, поддръжка на сгради, прилежащите им площи, поддръжка на вътрешно водоснабдяване, канализация, отглеждане на служебни животни – кучета, коне, имаме и такива – в полицията, и други”, посочва Радев.   Към специализираната администрация са и служителите от Медицинския институт на МВР. По думите му така излизат общо около 24% от личния състав (т.е. над 11 500 човека), като той отбелязва: „Аз самият се опитвам да ги накарам да изчислят точния брой на администрацията” и посочва, че е възложил такава задача на подчинените си.   „Още, когато дойдох в Министерството на вътрешните работи, ние със синдикатите се разбрахме, че ще направим структурно-функционален модел – първо, ако има по-голяма администрация, може да я намалим, ако няма или пък са по-малко, може да ги увеличим, въобще какво да се случва в министерството”, пише Радев и припомня, че промените трябва да станат до края на годината.", "date": "2018.06.03", "title": "И вътрешният министър не може да каже колко точно са чиновниците в МВР"}
{"url": "http://epicenter.bg/article/Zhertva-na-alo-izmama--Zaplashiha-me--che-shte-mi-otrezhat-prastite/155864/3/0", "text": "На 29 май на гарата в Горна Оряховица е проведена спецакция по залавянето на ало измамници. Разплитането на случая тръгва от възрастна жена, която хвърля 1000 лева през прозореца си.   Късният следобед на 28 май 65-годишната жена попада в схема на телефонна измама. „Сетих се, че са измамници и затворих. После пак ми звъняха и казаха, че не са измамници, а от полицията”, разказва Илинка Боромсузова пред Нова тв.   Мъжът отсреща се представя за бившия главен секретар на МВР и настоящ шеф на Агенция „Митници” Георги Костов. Прилагат схемата, че съдейства за разкриване на телефонна измама и искат от жената пари, за да хванат престъпник. Тя им отказва, а мъжът на телефона я заплашва.   „Заем къде са парите, мръсницо, сега ще дойдем, ще ви отрежем пръстите, ще ви хвърлим от балкона надолу, и ще ви изнасилим”, заявил измамникът. Уплашена, жената хвърля от балкона всичките си спестявания – 1000 лв.   Ден по-късно полицаи от Пловдив и Горна Оряховица влизат в следите на измамниците.   Залавят 48-годишния Атанас по прякор Трепача от гара Горна Оряховица. Мъжът е известен на полицията. Счита се, че е един от мозъците на телефонните измами у нас. Има подозрения, че е участвал е и в най-крупната измама в Гърция, на стойност половин милион евро. Оказва се, че настоящата измама е извършена от Букурещ.", "date": "2018.06.03", "title": "Жертва на ало измама: Заплашиха ме, че ще ми отрежат пръстите"}
{"url": "http://epicenter.bg/article/Mihail-Stanchev-e-ekzekutorat-na-Kosta-Midzhurina/155870/3/0", "text": "37-годишният Михаил Станчев е арестуваният за убийството на хазартния бос Коста Николов-Миджурина и опита за убийство на 22-годишната Симона.   Мъжът е закопчан на границата в бургаски „Опел Корса“. Михаил е пътувал сам в колата. В него е бил законно притежаван пистолет „Макаров“, с който се предполага, че е извършено престъплението, съобщи съобщава Флагман.бг.   При проверката на личните документи граничарите веднага арестували Михаил.   В същото време стана ясно, че прокуратурата ще иска постоянен арест за извършителя на тежкото престъпление, извършено с особена жестокост. Ще му бъдат повдигнати обвинения за убийство и опит за убийство.", "date": "2018.06.03", "title": "Михаил Станчев е екзекуторът на Коста Миджурина"}
{"url": "http://epicenter.bg/article/Malak-samolet-padna-kray-Kazanlak--dvama-sa-raneni/155871/3/0", "text": "Малък самолет е паднал край казанлъшкото село Овощник. Инцидентът е станал преди обед, като летателният апарат е трябвало да премине над Казанлък като част от програмата по закриването на Празника на розата, съобщава БТВ.   По първоначална информация двама души са пострадали. Единият е управителят на частното летище до Овощник. Те са без опасност за живота.   Самолетът е изгубил тяга и това е довело до падането му.   В момента на мястото на инцидента има полиция, пожарна и линейки. Предстои разследващите органи да установят причините за падането на самолета.", "date": "2018.06.03", "title": "Малък самолет падна край Казанлък, двама са ранени"}
{"url": "http://epicenter.bg/article/Vizhte-zhertvite-v-karvavoto-pokushenie-v-Slanchev-bryag/155874/3/0", "text": "55-годишният бизнесмен от Нова Загора Коста Николов и 22-годишната Симона Тодорова от Дряново са мишените в снощното умишлено убийство в Слънчев бряг, за което бе обвинен 37-годишния ямболия Михаил, задържан точно преди да премине в Турция през ГКПП \"Лесово\" към 2 ч. Днес.   Убитият Коста Николов се свързва основно с хазартния бизнес по морето. Държал е над 10 игрални зали в Слънчев бряг, Несебър, Бургас и Нова Загора. Бил е и собственик на хотел \"Цезар Палас\" в Нова Загора. Освен това се е занимавал и с внос и продажба на автомобили. Едно от казината му се намира в района зад сградата на Районно управление в Слънчев бряг, другите игрални зали, които държи в курорта са срещу входа на култовия ресторант \"Джани\" и до известната дискотека \"Мания\". Той е собственик на седем фирми, сред които \"Кан Бет\" ЕООД, \"Цезар Палас\" ЕООД, \"Меджик Кан\" ЕООД и \"Кан-Белс\" ЕООД, показва справка в Търговския регистър.  Всички те са регистрирани на адрес ул. \"Васил Левски\" №29 в Нова Загора, на който се намира и хотел \"Цезар Палас\".   Неволни свидетели на екзекуцията са станали семейство руски туристи. \"Чуха се много изстрели. Повече от 6-7 пъти се стреля, но не помня точно колко\", разказват очевидците пред \"Монитор\". \"После свистене на гуми, настана суматоха. Разбрахме, че има убийство, когато хората започнаха да крещят. Останахме тук докато дойде полицията. Видяхме как изваждат жената от колата. Беше млада красива жена с дълга руса коса. Цялата беше в кръв и не мърдаше. Помислихме, че е мъртва\".   22-годишната Симона Тодорова е фаталната красавица, заради която се е стигнало до екзекуцията в Слънчев бряг на хазартния бос Коста Николов-Миджурина, пише Флагман.бг, като цитира информирани източници. Блондинката е в тежко състояние и се бори за живота си в МБАЛ-Бургас, с която Михаил Станчев засипа снощи двойката.   Симона е родом от Дряново, но от години живее във Велико Търново. Тя е дъщеря на шефа на полицията в Дряново. Симона била гадже на сина на местен бизнесмен, но двамата се скарали и преди 2 месеца тя се преместила в Слънчев бряг, където започнала работа в едно от казината на Миджурина. Двамата със стрелеца Михаил се познавали от около месец. Били заедно около седмица, но това било достатъчно 37-годишният мъж да хлътне до уши по 22-годишната красавица. Тя обаче го зарязала заради по-възрастния бизнесмен. Арестуваният за убийството Михаил Стоянов е родом от Ямбол, но от години живее в Бургас.    От известно време ямболията заработвал във фирма за инкасо и имал законно притежаван пистолет \"Макаров\". Това оръжие е открито в автомобила му, когато Михаил се опитал да напусне страната през ГКПП Лесово, малко след 2 часа тази нощ. Най-вероятно убийството е извършено с въпросния \"Макаров\", открит в автомобила на задържания мъж.", "date": "2018.06.03", "title": "Вижте жертвите в кървавото покушение в Слънчев бряг"}
{"url": "http://epicenter.bg/article/Karutsarski-kon-se-otskubna-na-stolichen-bulevard--udari-se-v-kola/155878/3/0", "text": "Лек автомобил е блъснал отскубнал се от каруца кон на булевард \"Владимир Вазов\", съобщиха от пресцентъра на МВР.    По първоначални данни конят се е отскубнал от каруцата, в която е бил впрегнат, и е тръгнал по бул. \"Владимир Вазов\", където е ударен от лек автомобил.    Шофьорът е направил забележка на водача на каруцата, в следствие на което се е стигнало до саморазправа. Няма сериозно пострадали при инцидента. Нанесени са леки материални щети на автомобила, конят не е със сериозни наранявания.", "date": "2018.06.03", "title": "Каруцарски кон се отскубна на столичен булевард, удари се в кола"}
{"url": "http://epicenter.bg/article/Trup-na-zhena-be-otkrit-kray-chasten-baseyn/155891/3/0", "text": "Труп на жена е бил открит вчера вечерта на черен път между ниви с жито, близо до частния басейн в местността Баларбаши над Благоевград, съобщава Струма.бг.   По първоначални данни няма следи насилие, а мъртвата е на видима възраст около 70 г. Над два часа служителите на реда са извършвали оглед на района.   Сигналът е бил подаден на телефон 112 около 19 часа вчера. В починалата не са открити документи за самоличност. Възможно е жената, ако е била изложена на слънце, да е починала и от горещините.  Предстои аутопсия, която ще покаже точната причина за смъртта.", "date": "2018.06.03", "title": "Труп на жена бе открит край частен басейн"}
{"url": "http://epicenter.bg/article/Borisov-obsazhda-s-Edi-Rama-borbata-s-terorizma-e-evrointegratsiyata-na-Albaniya/155882/2/0", "text": "Премиерът Бойко Борисов ще вземе участие в срещата на Процеса от Акаба по въпросите на екстремизма, миграцията и сигурността в региона и в Европа,която ще се проведе в Тирана в понеделник, съобщиха от Правителствената информационна служба.   На нея присъстват държавни и правителствени ръководители от Югоизточна Европа и Близкия Изток, както и краля на Йордания Абдула Втори. Този път фокуса на Срещата ще бъдат Балканите. След това премиерът Борисов ще проведе среща и с албанския си колега Еди Рама.    Във фокуса на разговорите ще бъде европейската перспектива пред Западните Балкани, Албания на пътя към Европа, както и инфраструктурните проекти – като коридор номер 8, който трябва да свързва Адриатическо с Черно море през Македония. Албания още не е започнала преговори за еврочленство.    През април тази година ЕК препоръча на Тирана и Скопие да стартират преговори затова и задачата пред Еди Рама – да изведе страната до преговори с ЕС- не е лесна. Албания официално подаде молба за членство в ЕС през 2009 и получи статут на кандидат през 2014-та. Брюксел зададе няколко ключови изисквания, за да започнат преговорите – реформа на публичната администрация и на съдебната система, борба срещу корупцията и организираната престъпност (тоест срещу наркотрафика и отглеждането на канабис) и подобряване на човешките права, включително защита на малцинствата и на правото на собственост.    Макар целта далеч да не е постигната, усилията дадоха резултат – и през април Европейската комисия препоръча на страните членки да одобрят започването на преговори за членство с Албания, като Брюксел отбеляза, че страната е постигнала напредък в подготовката си, но още много предстои да бъде свършено. Освен европейската перспектива, обект на разговорите в Тирана ще бъде и дигиталната свързаност между страните от региона.    Премиерът Борисов ще вземе участие и в конференцията посветена на борбата с насилствения екстремизъм. Последната среща на Борисов и Еди Рама беше в София преди срещата на Върха ЕС – Западни Балкани. ", "date": "2018.06.03", "title": "Борисов обсъжда с Еди Рама борбата с тероризма е евроинтеграцията на Албания"}
{"url": "http://epicenter.bg/article/Karakachanov-skochi-na-Simeonov---quot-Slanchev-bryag-quot--ne-e-kazarma-/155886/2/0", "text": "По-широк контрол в черноморските ни курорти през летния сезон, защото те са лицето на България, без обаче това да пречи на туристите. За това се обяви в Бургас вицепремиерът и министър на отбраната Красимир Каракачанов, предаде „Дарик“.   Той пристигна в града, за да участва в церемонията по връчване на знамето на ученическия гвардейския отряд и тамбурмажора на оркестъра към Професионална гимназия по електротехника и електроника \"Константин Фотинов\". След официалната част Каракачанов коментира и актуалните събития в Слънчев бряг - среднощното убийство на хазартния бос Коста Николов и подновената акция на вицепремиера Валери Симеонов срещу високите децибели в заведенията в туристическия комплекс. Не за пръв път в началото на сезона Слънчев бряг се превръща в арена на криминални прояви, коментира Каракачанов. Той изрази увереност, че МВР ще предприеме всички необходими мерки не само в курорта, но и по цялото Черноморие, за да има по-малко подобни инциденти. Каракачанов обаче е категоричен, че \"човек идва в Слънчев бряг, за да се весели, а не за да бъде въдворяван казармен ред и военна дисциплина\".   \"Винаги е необходимо да има контрол, без това да пречи на гражданите, почиващите и туристите. Няма как да въведем комендантски час. В казармата има вечерен час, ред и дисциплина, но това не е казарма, а курорт\", коментира вицепремиерът. Той бе деликатен в коментара си за подновената акция на вицепремиера Валери Симеонов срещу шума в летните заведения в Слънчев бряг. По думите му обаче все пак трябва да се следи за спазването на реда: \"Трябва да има някакъв ред по отношение на музиката, но аз не го приемам като вечерен час, след който да спираш музиката навсякъде. Все пак хората си взимат отпуска и идват да се веселят. Има определени заведения, не само в Слънчев бряг, а и в други курорти, където след 12 часа прекалено силната музика пречи на другите да почиват, но мисля, че това може да се уреди с една наредба\".", "date": "2018.06.03", "title": "Каракачанов скочи на Симеонов: \"Слънчев бряг\" не е казарма!"}
