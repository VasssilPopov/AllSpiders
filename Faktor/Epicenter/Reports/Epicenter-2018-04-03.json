{"url": "http://epicenter.bg/article/ChEZ-Praga--Ako-Balgariya-se-ottegli-ot-sdelkata--protsedurata-prodalzhava-s-Ginka-Varbakova/150997/2/0", "text": "Ако България се оттегли от сделката за закупуването ЧЕЗ, процедурата продължава с \"Инерком\" на Гинка Върбакова. Това заявиха от \"ЧЕЗ-Прага\" за Нова телевизия.   Те уточниха, че каквото и да се случи, тепърва ще се запознават със ситуацията, но договорът с \"Инерком\" остава в сила.   По-рано днес държавата се отказа да участва в сделката за ЧЕЗ. Финансовият министър изненадващо обяви, че било нецелесъобразно. \"Заявявам категорично, че българската държава няма намерение по какъвто и да било начин да участва в придобиването - частично или изцяло, в стартирането и неприключилата сделка при оформянето на собствеността на активите на ЧЕЗ\". Това каза финансовият министър Владислав Горанов по време на заседание на ресорната комисия по казуса в парламента.   Първоначално идеята беше България да придобие контролен пакет акции. За целта от \"ЧЕЗ- Прага\" започнаха анализ дали законът позволява подобна намеса. В официална позиция до Нова телевизия от чешкото дружество обявиха, че не са информирани за оттеглянето на България и продължават да проверяват възможността за държавно участие.", "date": "2018.04.03", "title": "ЧЕЗ-Прага: Ако България се оттегли от сделката, процедурата продължава с Гинка Върбакова"}
{"url": "http://epicenter.bg/article/Tsvetan-Tsvetanov--Tryabva-da-osvetlim-dosietata/150920/2/0", "text": "За съжаление след 28 години ние отново говорим за досиета на бившата Държавна сигурност. През всички тези години много бяха обещанията, а малко действията по осветляване на досиетата. През този период бяхме водени от стремежа за по-добър живот. Това каза председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на откриването на кръгла маса на тема „Комисия по досиетата – настояще и бъдеще“, предаде Novini.bg.   \"През 2006 година беше приет законът, който трябваше да влезе в сила, но през следващите три години се сблъскахме с отказ на управляващите това да се случи. Срещнахме тотален отказ архивите на ДС да се отворят. Породи се и съмнението, че част от тях са унищожени“, припомни той.   \"Истината обаче трябва да излезе наяве, затова информационните масиви бяха предадени на Комисията по досиетата. Те включваха над 1 милион единици от архива на МВР“, каза Цветанов.   \"Днес ще обсъдим дали комисията изпълни своя ангажимент и дали бе изпълнена със съдържание. Дали трябва комисията да прерасне в Институт за национална памет или да се закрие. Този дебат днес е необходим, защото дължим отговор на обществото“, подчерта председателят на ПГ на ГЕРБ.   \"Германия е държавата, в която комисията беше подкрепена от всички политически сили. Като едно демократично общество и ние трябва да осветлим досиетата, но и да се разшири и обхватът на лицата, сътрудничели на ДС“, каза още Цветан Цветанов.   ", "date": "2018.04.03", "title": "Цветан Цветанов: Истината от досиетата трябва да излезе наяве"}
{"url": "http://epicenter.bg/article/VMRO-iska-zatvor-i-konfiskatsiya-za-sech-v-parkovete/150954/2/0", "text": "ВМРО настоява за законодателни инициативи, с които да се криминализира незаконната сеч в парковете и урбанизираните територии. Идеята е с изменението на един от текстовете в закона да се даде правото при залавяне на бракониерите, да им бъдат конфискувани в полза на държавата вещите, с които се върши кражбата.   \"Тези хора не плащат нищо, защото често нямат лични карти. Те нямат нищо, което може да им бъде конфискувано. Затова предлагаме да се отнема средството, с което е извършена кражбата\", обясни пред \"Канал 3\" евродепутатът от зам.-председател на ВМРО Алгел Джамбазки. \"Тези дърва се добиват не само за огрев. Една част от тях се продава незаконно\", обясни столичният общински съветник от ВМРО Карлос Контрера. Според ВМРО изсичането на дървета в парковете е престъпление и застрашава живота на стотици хиляди българи в градовете. Сегашното законодателство обаче често остава извършителите ненаказани. Според действащия закон бракониерите, които секат дървета в парковете, в момента подлежат само на административни санкции – глоби от 100 до 300 лева. От ВМРО настояват наказанието да бъде затвор за срок до една година. Очаква се новите законодателни промени, поискани от ВМРО да бъдат приети до началото на новия отоплителен сезон. ", "date": "2018.04.03", "title": "ВМРО иска затвор и конфискация за сеч в парковете"}
{"url": "http://epicenter.bg/article/Vladislav-Goranov--Darzhavata-nyama-da-uchastva-v-sdelkata-za-ChEZ/150959/2/0", "text": " Това заяви изненадващо министърът на финансите Владислав Горанов на заседанието на Временната парламентарна комисия по случая ЧЕЗ, предаде репортер на Агенция „Фокус“. Той докладва пред депутатите дали кабинетът има намерение да стане част от сделката за придобиването на бизнеса на чешката ЧЕЗ в България.   \"  пред членовете на временната анкетна комисия. Въпросът възникна, след като Гинка Върбакова от \"Инерком\" се яви на \"Дондуков\" 1 на 1 февруари 2018 г. Тогава тя бе извикана от премиера на спешна среща рано сутринта, на която присъсваха министрите Горанов и Дончев. След тази среща министър Владислав Горанов и вицепремиерът Томислав Дончев буквално асистираха на Гинка Върбакова, когато тя обяви на брифинг в МС, че е готова да предостави възможност на държавата да участва в сделката и че това го прави по изричното настояване на премиера Борисов. До момента обаче няма отговор от \"Инерком\" и Чехия дали българската държава може да се включи. \" , цитира министъра Нюз.бг. Имало други законодатели и регулаторни механизми за постигане на тази цел.   „Позицията, която представям, е на министъра на финансите, съгласувана с министър-председателя“, посочи Горанов пред депутатите. Самият премиер Бойко Борисов не се яви на заседанието на спецкомисията, въпреки че бе поканен.   „ “, продължи финансовият министър Горанов.   „Държавата се интересува от сделката за ЧЕЗ без да иска да се намесва в нея. Сделката за ЧЕЗ е сключена на практика и от там нататък развитието й се свежда до плащане на цена и прехвърляне на акции. Знаем неофициално, че е 9-месечен срокът, в който това трябва да се свърши“, обясни по-късно Горанов пред журналисти. Той отново подчерта, че държавата няма никакво намерение да участва в сделката за ЧЕЗ.  „  ако КЕВР трябва да преценява, дали купувачът има капацитет да управлява една подобна енергийна система. Ние сме изпълнителната власт, а КЕВР е независим орган. На никой нищо не прехвърляме, а спазваме закона“, уточни финансовият министър, цитиран от БГНЕС.    „ “, обясни Владислав Горанов. „Дали сделката ще се реализира или не, е извън регулаторните функции на държавата. Нямаме намерение като изпълнителна власт да се намесваме в частно-правни отношения“, каза още министърът.     Горанов поясни, че позицията на държавата (за влизане в сделката) е била в опит максимално бързо да се отговори на създалото се огромно напрежение с политически внушения, че нещо много страшно се случва.   „ “, заяви още министърът на финансите.  „Не ми е известно да е коментиран конкретен евентуален печеливш от подобна сделка“, коментира той в отговор на въпрос на БСП водени ли са разговори между правителствата на България и Чехия преди да стане ясен купувачът на ЧЕЗ.  „Това, че ЧЕЗ иска да напусне българския пазар, е известно повече от година“, уточни министърът.   заяви Владислав Горанов.  „Считаме за нецелесъобразна намесата на българската държава по сделката“, изтъкна той.  „  обясни финансовият министър в отговор на въпрос на опозицията разполагало ли е правителството с информация от службите по сделката за ЧЕЗ.  ", "date": "2018.04.03", "title": "Изненада! Държавата няма да участва в сделката за ЧЕЗ, обяви министър Владислав Горанов  "}
{"url": "http://epicenter.bg/article/Simeon-Nikolov--Turtsiya-i-Rusiya-mogat-reshitelno-da-promenyat-hoda-na-sabitiyata-v-Blizkiya-iztok-/150962/2/0", "text": "„Путин би направил неоценима услуга на Тръмп, ако убеди Ердоган да не се минава червената линия Манбидж“. Това заяви в предаването „12+3“ по програма \"Хоризонт\" на БНР Симеон Николов – директор на Центъра за стратегически изследвания в сигурността и международните отношения, относно посещението на руския президент Владимир Путин в Турция.  „Някои смятат, че ако Путин успее да убеди Ердоган да се сдобри с Асад, то Турция и Русия могат кардинално да изменят хода на събитията в региона“, коментира Николов. За предстоящите срещи на руския президент в Турция той изказа мнение:  „Значението на срещата е голямо, защото регионът се намира в решителен етап за баланса на силите, на различните актьори в Сирия и непосредствено преди предстоящи военни действия на Турция, както Ердоган беше заявил. На второ място поставям двустранните отношения. Те се свеждат до въпроси, свързани с икономиката, енергетиката и някои сделки между двете страни“.  За тристранната среща между Турция, Русия и Иран, Николов коментира: „Открояват се няколко важни стратегически въпроси и няколко тактически, които касаят обстановката в Сирия и региона. Турция би могла да бъде главният печеливш от сегашната геополитическа ситуация, ако успее да сътрудничи с различните партньори. Имаме два съществено нови момента от последните дни, които ще са предмет на разговорите. Изявлението на Тръмп за изтегляне от Сирия. Моето мнение е, че това няма как да стане. САЩ биха загубили доста стратегически завоювани вече позиции, ако направят тази грешка. Вторият нов момент е обещанието на френския президент Макрон, че ще окаже военна помощ в отбраната на Манбидж, съвместно с американските сили и сирийските демократични сили“.  Освен Сирия, Симеон Николов очаква в Турция да бъдат обсъдени и събитията в Ивицата Газа.  ", "date": "2018.04.03", "title": "Симеон Николов: Турция и Русия могат решително да променят хода на събитията в Близкия изток "}
{"url": "http://epicenter.bg/article/Tsatsarov--Nyama-dosadebni-proizvodstva-i-prepiski-sreshtu-Ginka-i-Slavcho-Varbakovi--kakto-i-za--Inerkom-quot-/150966/2/0", "text": "Няма досъдебни производства и преписки, които да се водят срещу лицата Гинка и Славчо Върбакови. Няма и такива, които касаят „Инерком“. Това каза главният прокурор Сотир Цацаров на заседание на Временната парламентарна комисия по случая ЧЕЗ, предаде репортер на Агенция „Фокус“.  „Сделката за ЧЕЗ не е предмет на разследване от страна на прокуратурата, тъй като е обект на частно-правни отношения“, обясни той.  „На 28 февруари съм получил запитване от председателя на ДАНС за информация в Прокуратурата относно Гинка и Славчо Върбакови, както и за „Инерком“ във връзка с проверка от министър-председателя. На 1 март е получил отговор от нас“, посочи Сотир Цацаров.  „На 1 март до нас е изпратено и запитване от главния секретар на президента със същите мотиви. Същия ден му е изпратено копие от писмото до председателя на ДАНС“, каза още той.   Имам информация, че досъдебно производство по отношение на Славчо Върбаков е било прекратено. Така е счел наблюдаващият прокурор, коментира по-късно пред журналисти Сотир Цацаров.  „Това е резултат на търсене в унифицирана информационна система. Пак повтарям, че спрямо лицата Гинка и Славчо Върбакови към този момент не се водят, каквито и да е преписки и досъдебни производства, това касае и дружеството“, посочи той.  „Ако народните представители поискат информация за свързаните дружества, тя ще им бъде предоставена“, коментира главният прокурор. В отговор на въпрос с оглед на обществения интерес към сделката за купуване на ЧЕЗ, Прокуратурата може ли да се самосезира затова, че Славчо Върбаков е проверяван за данъчни измами, Сотир Цацаров обясни:  „Въпросът, който ми задавате е не само по отношение на г-н Върбаков, а за всяко лице, което e оправдано и за което наказателното производство е прекратено. Задавате ми въпроса защо не е виновен някой, спрямо който наказателното производство е прекратено“.  „Софийска градска прокуратура е разследвала това досъдебно производство“, поясни главният прокурор. „Производството срещу останалите лица от групата е продължило с обвинителен акт, който е внесен в Специализираната прокуратура, но не и към Славчо Върбаков“, допълни той.  „Сделката за ЧЕЗ е между частно-правни субекти, не е предмет на проверка от страната на Прокуратурата. Преценка дали сделката е законна може да се извършва от нас само ако са налице данни за престъпление. В противен случай всичко друго е намеса в търговски отношения между частно-правни субекти“, каза още той.  ", "date": "2018.04.03", "title": "Цацаров: Няма досъдебни производства и преписки срещу Гинка и Славчо Върбакови, както и за „Инерком\""}
{"url": "http://epicenter.bg/article/Rumen-Petkov-i-patriarh-Neofit-obsadiha-izlozhba-na-balgarski-ikoni--koyato-shte-bade-v-Moskva/150967/2/0", "text": "Румен Петков и патриарх Неофит обсъдиха изложба на автентични български икони, изографисани преди началото на 15 в., която ще се проведе в Москва. Това съобщиха от пресцентъра на АБВ. Румен Петков и Негово Светейшество Неофит I, Патриарх Български и митрополит Софийски, обсъдили предстоящите в близките дни културни прояви на България в руската столица Москва. Особен акцент е поставен на подготовката на изложбата на средновековни български икони, всичките изографисани до 15 в. преди падането на България под турско робство, която ще се проведе в московската Третяковска галерия.  „Изложбата е уникална по своя характер и за първи път на страната ни се предоставя близо 1/3 от общата изложбена площ на Третяковската галерия, което е акт на почит към нашата държава и на уважение към това, което българското православие е направило за православните си братя от Русия“, посочи след срещата Петков.     Той подари на патриарх Неофит специално филателно издание, изготвено съвместно от българското и руското филателни дружества, посветено на 140-та годишнина от Руско-турската война. На двете пощенски марки, част от обща карта максимум, са изобразени генералите Едуард Тотлебен и Николай Столетов, които са сред руските офицери с ключова роля за победата над Турция и Освобождението на България. ", "date": "2018.04.03", "title": "Румен Петков и патриарх Неофит обсъдиха изложба на български икони, която ще бъде в Москва"}
{"url": "http://epicenter.bg/article/Stanishev-sabira-levite-premieri-i-lideri-ot-Zapadnite-Balkani-na-sreshta-v-Podgoritsa-i-Tirana/150970/2/0", "text": "Лидерът на европейската левица събира премиерите и председателите на партиите от ПЕС в региона, за да подготвят съвместна стратегия за предстоящата среща с колегите им от ЕС в София през май.  Двудневната среща, организирана от ПЕС и с домакинството на Демократическата партия на социалистите на Черна Гора и Социалистическата партия на Албания, е първата подобна инициатива, след като през февруари ЕК публикува своята стратегия и план за действие за разширяването на Съюза. При пристигането си в Подгорица Станишев заяви: „Бъдещето на Западните Балкани е в ЕС. Особено сега, след като имаме конкретно описани стъпки, процесът на присъединяване неминуемо ще се ускори. Партията на европейските социалисти винаги е подкрепяла страните от региона в тяхната евроатлантическа ориентация. Особена заслуга за напредъка има и Върховният представител на ЕС по въпросите на външните работи и политиката на сигурност Федерика Могерини, с която разговаряхме по темата преди последния Съвет в Брюксел.“ В стратегията на ЕК са набелязани конкретни мерки за увеличаване на икономическото сътрудничество между ЕС и петте страни от региона – Албания, Босна и Херцеговина, Македония, Сърбия и Черна Гора – както и за насърчаване на партньорските отношения във всички области между самите балкански държави. От ПЕС са категорични, че Стратегията ще придаде допълнителна скорост на интеграционния процес,ако държавите покрият всички изисквания. Станишев вижда допълнителен шанс за интеграционния процес и в напредъка в преговорите между Атина и Скопие за името на Македония. „Фактът, че лидерите и на двете страни са в постоянен контакт с нашето политическо семейство изключително помага. Зоран Заев и Социалдемократическият съюз на Македония са членове на ПЕС, а премиерът на Гърция Алексис Ципрас редовно идва на нашите координационни срещи в Брюксел. Подкрепяме преговорния процес между двете страни по всички възможни начини. Зоран Заев демонстрира политически кураж и воля за решаване на проблемите – като пример мога да посоча отдавна отлагания въпрос с подписването на Договора за добросъседство между България и Македония.\"", "date": "2018.04.03", "title": "Станишев събира левите премиери и лидери от Западните Балкани на среща в Подгорица и Тирана"}
{"url": "http://epicenter.bg/article/Proverka-v-MVR-zaradi-politseyski-kaski-po-1000-lv--broya/150911/3/0", "text": "Полицейски каски за по 1000 лева броя – заради такава обществена поръчка Антикорупционният фонд прати сигнал в Сметната палата и Агенцията за държавна финансова инспекция, съобщава Би Ти Ви. Юридическият екип на Антикорупционния фонд е извършил анализ на сключени договори между МВР и частна фирма, която да осигури предпазните средства за полицаите. Според вносителите на сигнала са проведени две идентични обществени поръчки, разказва още  телевизията.vПредложението  за единична цена за противоударна каска по договор от 2016 г. е 934 лв., а по договор от 2017 г. е 899 лв., казват от фонда. Според направен от тях анализ на цените на подобни продукти, такива каски не надвишават 150 – 200 долара. От вътрешното министерство проверяват случая. „Ще направим проверка и който по веригата е нарушил нещо, и ако тези неща са верни, ще си понесе наказанието. Ние се опитваме да минимизираме всякакви загуби и в обществените поръчки сме говорили с наши контрагенти и партньори и да се случват такива неща, но това е в миналото. Предполагам, че това е направено преди година – две или не знам кога са ставали тези неща и тези проблеми с каските, ще го изчистим и всичко за напред ще бъде правилно”, заяви министърът на вътрешните работи Валентин Радев, цитиран от Би Ти Ви.", "date": "2018.04.03", "title": "Проверка в МВР заради полицейски каски по 1000 лв. броя"}
{"url": "http://epicenter.bg/article/Eksperti--90--ot-kolite-v-avtoborsite-u-nas-sa-katastrofirali/150938/4/0", "text": "Над 25 на сто от катастрофите в България стават заради техническа неизправност на автомобилите, а около 90 % от колите в автоборсите са претърпели инциденти, съобщи Dir.bg.  Заключението е на експертите от Института за пътна безопасност и Карстори, платформа, създадена от български екип, за да отговори на огромните проблеми, съпътстващи пазара на употребявани автомобили.  На дискусия по темата \"Некоректните търговски практики на пазара за продажби на употребявани автомобили\" експертите анализираха проблемите, свързани с неефективната процедура при покупко-продажба на употребявани автомобили у нас.  Масово от Италия се внасят автомобили с повредени двигатели, претърпели удари, които в последствие, преди продажба, се привеждат в търговски вид. Около 80-90 на сто от колите в Горубляне и други подобни автоборси са претърпели катастрофи. Всяка трета кола е с манипулиран километраж, но \"постегнати, напудрени\", се предлагат на клиентите, които в по-голямата си част поради некомпетентност стават лесна мишена за злоупотреби.  Много скрити дефекти на тези автомобили не се обявяват и купувачите са в неведение. Честа практика е фалшифицирането на сервизни книжки, скриват се проблеми с въздушните възглавници, АВС системата, колите са с изкривена геометрия. За съжаление от страна на държавата няма решителност за решаване на проблема, липсва регулация, коментира Богдан Милчев от Института за пътна безопасност.  Въпросът за автомобилите втора ръка е много сериозен. Това, което в момента пазарът предлага, е в състояние, което сериозно застрашава безопасността на движението, посочи Димитър Ганев, бивш ръководител на ИА \"Автомобилна администрация\".  По думите му липсата на регулация от страна на държавата именно води до непрозрачни взаимоотношения продавач-купувач.  От Карстори са разработили система за установяване на техническото състояние на колите втора употреба. Организацията е отговорът на порочната практика за внос на употребявани автомобили със съмнително техническо състояние, които се предлагат на пазара като \"перфектни\" - т. нар. модел \"Горубляне\", посочи основателят на системата - Явор Иванов.  Купувачите стават жертва на измами, поради некомпетентност, а това до голяма степен застрашава тяхната безопасност, коментира той. Това, което организацията предлага, е сертифицираните продавачи да качват на сървър данните за автомобила и те да бъдат прозрачни и без ограничения на време, място и начин на достъп с гарантирана достоверност. За да получат сертификат \"Карстори\", продавачите на коли втора употреба могат да минат на технически преглед в някой от 15-те автосервиза на територията на цялата страна, оторизирани за целта.   Така всеки купувач ще може да получи гарантирана достоверна информация за техническото състояние на харесания от тях автомобил.  Тази информация е разделена на две части - обобщена и детайлна. Карстори покрива около 40 процента от марките на пазара, каза още Явор Иванов. Цената за проверка на един автомобил се формира от съответните сервизи, уточни той.  Според проучване на Европейската комисия, свързано с пазара на употребявани коли в ЕС - 41 на сто от анкетираните споделят, че са имали проблеми до една година от покупката, 40 на сто са възникнали до месец след това и 25 на сто са се оплакали от нечестни търговски практики, обявиха още от Института за пътна безопасност.", "date": "2018.04.03", "title": "Експерти: 90% от колите в автоборсите у нас са катастрофирали"}
{"url": "http://epicenter.bg/article/Kevork-Kevorkyan--Turski-zaplahi-Turski-smehorii-/150897/11/33", "text": "По-долу ще прочетете, как двама турци ме ругаят и заплашват. Получих въпросните любезности след дописката ми „Оставете Кирил, чуйте Ердоган“. Ей, пишлигари, намерили сте кого да плашите. Можете да плашите само гаргите - турските гарги.   Реших да ви покажа тия дуращини, а вие сами ще си направите изводите. Какви хора са това – това е единствено интересното. За единия от тях – ОРХАН - няма никакви данни – освен, че често се снима на фона на турското знаме. Патриот-ефенди. Пратил ми е снимка на чаша с образа на Ататюрк. Ясно, нали.   Другият - Т. Мехмет е - от Русе. По-храбро ефенди. Вчера той е повторил съобщението си – вече гарнирано с турското знаме.   Какви са тия хора, какъв е „профилът“/фасонът им. Каква отрова е проникнала в празните им глави, за да пишат подобни мерзости? Защо се напъват толкова да бранят Султана си?   Проблемът не е, че двама малоумници мърсуват във Фейсбук. Проблемът е, че не знаем, колко хора – тук! - са толкова активни поклонници на Ердоган.   През 90-те години на миналия век криво-ляво избягнахме Косовизацията на България. Представете си обаче, перушан като Юзеиров да се беше промъкнал някак и да беше оглавил ДПС. Или някакъв като Местан, който сега патетично носи яйцата на Ердоган. Жална ни майка.   Разбирате, че темата ми не са тия двамата никаквици - колкото и злобни да са и каквато и мръсотия да излъчват. По-важното е, какво се случва с хората от тяхната общност?   Когато Ердоган престане да се изразява поетично и мине към преки действия - как ще се почувстват те? И дали няма да се превърнат в авангарда на Ордата, която ще тръгне към бленуваното Кърджали? Какво мислят изобщо за занесиите на Султана? Не знам.   По-страшното е, че никой не се наема да даде отговора.   ***  ", "date": "2018.04.03", "title": "Кеворк Кеворкян: Турски заплахи/Турски смехории  "}
{"url": "http://epicenter.bg/article/1000-dushi-v-chetiri-grada-aplodiraha-avtobiografiyata-na-Stefan-Danailov--Romanat-na-moya-zhivot-/150927/6/0", "text": "Четири поколения българи присъстваха на представянията из страната на автобиографичната книга за най-обичания актьор Стефан Данаилов „Романът на моя живот“, в съавторство с журналиста Георги Тошев. Срещите се проведоха в градовете Чирпан, Сливен, Казанлък и Бургас, където лично присъства и проф. Стефан Данаилов.   Развълнувани почитателки, майки с деца, студенти, местният елит и немалко актьори препълниха залите на общините в Чирпан и Сливен, Гранд хотел и СПА „Приморец“ и дома на Чудомир в Казанлък, за да изразят уважението си към известния и обичан от много поколения български актьор. Стефан Данаилов се появи лично само в Бургас и си припомни как в града преди много години става популярен с участието си в сериала „На всеки километър“ в ролята на майор Деянов. Като поздрав към публиката от останалите градове в първия лъч на турнето проф. Стефан Данаилов предварително бе записал лично послание, в което споделя незабравими моменти от тези места.   Нестихващи аплодисменти и препълнена зала посрещнаха Стефан Данаилов в Бургас. Актьорът пристигна лично за представянето на автобиографичната си книга „Романът на моя живот“ в Гранд хотел и СПА „Приморец“.   Самият хотел, оказа се, пази доста спомени от бурната младост на Данаилов, който не пропусна да загатне за тях с фразата „Ако стените можеха да говорят…“. Бургас пък заема важно място в живота на актьора и той признава:   Георги Тошев представи обичания актьор пред бургаската общественост с думите:   „Тук съм преживял един от най-щастливите си моменти. В Бургас съм получил първата си голяма награда – заедно с Марги Хранова на Есенния фестивал за трудовите хора и морето. После ядохме и пихме три дни, а жена ми, бог да я прости, ме пита: „Хайде, какво става? Няма ли да си идваш? Такова празненство правиш, че все едно си получил Оскар“, разказа още Стефан Данаилов.   На първия ред бяха и колегите му от бургаския театър Димитрина Тенева и Юрий Ангелов.   Професор Данаилов лично потвърди, че на 7 май ще присъства във Фестивалния комплекс във Варна, където варненската публика ще може да гледа спектакъла, подготвен по повод юбилея му.   В препълнените зали на срещитебе представен и документалният филм „Монолог“ на Георги Тошев и Ема Константинова.   Третият тираж на една от най-продаваните биографии през последните години е вече по книжарниците в цялата страна.   „Романът на моя живот“ продължава своето национално турне. На 16 април в Операта в Стара Загора също ще се играе спектакълът по повод юбилея на проф. Данаилов със специалното участие на неговия последен клас от НАТФИЗ и актьорите Силвия Лулчева, Ненчо Илчев, Дарин Ангелов, Деян Ангелов, Божидар Мицев. Това събитие ще се случи в присъствието на Мастера.   Следват още: На 19 май от Флоренция започва и европейското турне на книгата и филма, посветени на Стефан Данаилов. След това българската публика от още пет европейски града ще се срещнат с обичания актьор. Други дати и места за представяне на филма и книгата ще бъдат допълнително съобщени.", "date": "2018.04.03", "title": "1000 души в четири града аплодираха автобиографията на Стефан Данаилов  „Романът на моя живот“"}
{"url": "http://epicenter.bg/article/Sedem-grada-iskat-Zimnite-olimpiyski-igri-prez-2026-g--/150965/8/0", "text": "Седем града проявяват интерес към домакинството на Зимните олимпийски игри през 2026 година, обявиха от Международния олимпийски комитет (МОК), предаде БТВ.  Калгари (Канада), Грац (Австрия), Стокхолм (Швеция), Сион (Швейцария), Ерзурум (Турция), Сапоро (Япония) и съвместната кандидатура на италианските Кортина Д'Ампецо, Милано и Торино.  Градовете ще влязат в етап на преговори до октомври, когато МОК ще покани неопределен брой от тях да вземат участие в едногодишната фаза на кандидатстване.  МОК преразгледа процеса на кандидатстване за домакинство на олимпийските игри след рязък спад на интереса от потенциални градове през последните години.  Домакинът на Зимните олимпийски игри през 2026 година ще бъде избран на сесия на МОК в Милано (Италия) през септември 2019. ", "date": "2018.04.03", "title": "Седем града искат Зимните олимпийски игри през 2026 г. "}
{"url": "http://epicenter.bg/article/Nikoleta-Lozanova-organizira-parti-v-stol--quot-Barbi-quot--za-shestiya-rozhden-den-na-dashterya-si--Snimki-/150916/10/100", "text": "Николета Лозанова организира пищно парти за шестия рожден ден на дъщеря си. Специалният ден започна с поздрави от мама и таткото Валери Божинов. По-късно Николета и дъщеря й се отправиха към партито. Футболистът не успя да присъства заради професионални ангажименти. Николета и Никол се отдадоха на приказни забавления. Партито за рождения ден на малката бе решено изцяло в стил Барби. За целта на празненството се появи моделът и певица Биляна Лазарова, която влезе в ролята на популярната кукла. Младият футболист Благомир Мастагарков пък се превъплъти в образа на Кен. Голямата изненада на партито бяха любимците на децата Pavell & Venci Venc'.  коментира Николета Лозанова. Програмата включваше и фокуси с котки. Украсата бе пищна - с колата на Барби, торта на няколко етажа с голяма захарна кукла на върха и симпатични цикламени мечета, направени от цветя.   Източник: Dir.bg", "date": "2018.04.03", "title": "Николета Лозанова организира парти в стол \"Барби\" за шестия рожден ден на дъщеря си (Снимки)"}
{"url": "http://epicenter.bg/article/Kak-izglezhdashe-Keyt-Midaltan-predi-da-se-omazhi-za-prints-Uilyam---Snimki-/150919/10/84", "text": "Преди да стане част от кралското семейство,   води различен начин на живот и има повече свобода за това как да се облича. Преди да стане  , тя не е спазвала дворцовите етикети за облекло и се обличала според вкуса си. Това е горещата визия, с която е привлякла погледа на принца, по време на  у в университета 2001 година. \r\n \r\n Кейт позира през двореца  през 2004 година с бяла риза, зелена пола и палто и ботуши PenelopeChilvers. \r\n \r\n През 2005 година Кейт се появи на спортен фестивал с пастелна блуза, кадифено яке, избелени дънки и любимите си ботуши. С елегантна  се появи на  през 2005 г. \r\n \r\n И отново през 2005 г., но този път с  , която привлича мъжките погледи. \r\n \r\n Женствена в бяло и черно, с академична визия за нейното дипломиране в университета Сейнт Андрюс. \r\n \r\n С ефектно   Кейт се появи за първи път през 2005 г. \r\n \r\n С тази   Кейт беше на тематично диско парти с хитове от 70-те години в клуб Малики през 2007 година. \r\n \r\n С   във флорални мотиви и вталено сако с нежен розов цвят - на парти по случай откриване на нов магазин през 2007 година. \r\n \r\n С невероятна визия Кейт се вихри на луда диско вечер с ролкови кънки през 2008 -отново бляскава и чаровна. \r\n \r\n През същата година Кейт блесна на светско събитие с тази  , която привличаше погледите като магнит. Малко преди да обявят годежа си, тя се появи с Уилям в ефектна електриково синя рокля на Issa - черно сако и впечатляваща шапка. По време на официалното обявяване на годежа им, Кейт отново заложи на синия цвят и на елегантна рокля от Issa.  ", "date": "2018.04.03", "title": "Как изглеждаше Кейт Мидълтън преди да се омъжи за принц Уилям? (Снимки)"}
{"url": "http://epicenter.bg/article/Melaniya-Tramp-demonstrira-stil--shiroka-usmivka-i-obich-kam-sapruga-si--Snimki-/150921/10/0", "text": "Първата дама на САЩ отново попадна в центъра на вниманието.  – присъства на търкалянето на яйца по моравата в Белия дом. Преди седмица бивш модел на Playboy заяви, че е имала връзка с Доналд Тръмп, докато е бил вече женен за Мелания. Въпреки слуховете, че това е породило голямо напрежение в първото семейство на САЩ,  и дори си размениха целувка.   Семейство Тръмп се появи пред събралото се множество хванати за ръце, а  . Мелания отново впечатли всички присъстващи с неподражаемия си стил – бе избрала красиво синьо палто, съчетано с черен панталон и черни ботуши. Тя спечели симпатиите и с   – окуражаваше ги по време на състезанията, чете им и книга.   Търкалянето на яйца на Южната морава на Белия дом се организира по традиция в  . На него по традиция присъстват семействата на президента, вицепрезидента, на членове на администрацията му, на служители на Белия дом. Тази година началото на търкалянето на яйца бе поставено от Тръмп и първата дама Мелания, които надуха свирки. На търкалянето на яйца присъстваха . Търкалянето на яйца по традиция продължава цял ден. Традицията в Белия дом датира от 1878 г.   Източник: дарик", "date": "2018.04.03", "title": "Мелания Тръмп демонстрира стил, широка усмивка и обич към съпруга си (Снимки)"}
{"url": "http://epicenter.bg/article/Eltan-Dzhon--Ne-sam-idolat-na-detsata-si/150925/10/100", "text": "Легендарният британски музикант Елтън Джон не бил \"нещо специално\" за своите деца, въпреки че се оказали фенове на неговата музика.   70-годишният певец и съпругът му Дейвид Фърниш, имат двама сина - Закари, на седем години, и Илайджа, на пет. Хлапетата най-много харесвали песента му \"I'm Still Standing\", но в никакъв случай не били впечатлени от кариерата на баща си. За двете момчета много по-важни били техните футболни идоли. , коментира с ирония сър Елтън, цитиран от БТА.   Певецът осъзнава, че децата му са изключително привилегировани заради неговото богатство. Но Елтън Джон възнамерявал да ги възпита упорито да се трудят, по същия начин, по който и той се бил справил в живота. Британският идол нямал никакво намерение да забравя скромния си работнически произход. Той помни как трябвало с пот на челото да изкарва всяко нещо, което е получавал. В този дух искал да възпита и децата си.   Източник: дир.бг", "date": "2018.04.03", "title": "Елтън Джон: Не съм идолът на децата си"}
{"url": "http://epicenter.bg/article/Sasho-Dikov-startira-predavane-po-televiziya--Evrokom-/150944/10/0", "text": "Сашо Диков започва свое предаване по телевизия „Евроком“, съобщи самият той.    Предаването стартира на 13 април, петък и ще се нарича „Евро ДикоФ“. То ще продължава два часа – от 20 до 22 часа.   „Всеки политик, магистрат, всеки, който се страхува от неудобни въпроси, има от какво да се притеснява – заяви Диков пред водещия Николай Колев. -  В същото време всеки, който има чист бизнес и няма какво да крие, няма повод за притеснения. Телевизия „Евроком“ остана единствената медия, в която може да се чуе истината, да се чуят неща, които на други места са забранени. Неслучайно България е на 109-о място в рейтинга по свобода на словото в света. А преди години бяхме на 39-о.“   Сашо Диков разкри и причините за приключването на отношенията си с телевизия BIT, както и продажбата на тази медия.   „За няколко месеца тази телевизия достигна четвърто място по доверие, след трите водещите телевизии у нас – каза Диков. – Собствениците бяха наясно, че правят бизнес-проект, който дълго време ще се изплаща. Събрахме отличен екип, но тогава „здравите сили“ видяха заплахата в честната журналистика. Първо заплашиха собствениците, после минаха на варианта „морков“ и му предложиха сериозни пари.“", "date": "2018.04.03", "title": "Сашо Диков стартира предаване по телевизия „Евроком“"}
{"url": "http://epicenter.bg/article/Desi-Banova--Rosen-Plevneliev-e-mechtanata-lyubov-za-men-/150948/10/100", "text": "Деси Банова и седемгодишната й дъщеря Йоанна заснеха специална великденска фотосесия за списание \"Love style\".   , сподели Банова пред списанието. \r\n   \r\n , каза Деси. \r\n   \r\n С новата любов тя се чувства щастлива и окрилена: \r\n   \r\n Дъщеря ѝ Йоанна приела съвсем нормално раздялата на своите родители. Според Деси тя е щастливка, защото навсякъде е заобиколена от много любов. Наследницата ѝ тази година ще е в първи клас, а тв водещата ѝ хвърлила пъпа в телевизията, когато детето било на две години. \r\n   \r\n Източник: Dir.bg \r\n", "date": "2018.04.03", "title": "Деси Банова: Росен Плевнелиев е мечтаната любов за мен!"}
{"url": "http://epicenter.bg/article/Tretoto-dete-na-Uilyam-i-Keyt-shte-se-rodi-na-23-april/150977/10/100", "text": "  Очаква се тя да роди на 23 април в частното крило \"Линдо\" на лондонската болница \"Сейнт Мери\", където са родени и другите й две деца Джордж и Шарлот.   \"Стаята, запазена за раждането на Кейт, е запечатана от месеци и се проветрява редовно, както и коридорите около нея\", разкрива източник.   \r\n \r\n \r\n Предстоящото раждане на херцогинята на Кеймбридж е операция с висока степен на сигурност. Назначен е и \"бебешки отряд\", който е на разположение във всеки един момент и очаква да бъде повикан от кралското семействто.   Част от този \"отряд\" е и майката на Кейт - Каръл Мидълтън. Тяхната отговорна задача е да са подготвени за всичко - от съобщенията до медиите, до охраната и пристигането в болницата.   Имат резервен план за всичко, казва източникът.   Ако случайно херцогинята на Кеймбридж започне да ражда преждевременно, тя и съпругът й ще отидат директно в болницата, а на екипите ще бъде съобщено точно преди да пристигнат, за да бъде избегнато евентуално медийно присъствие. Те ще имат точно пет минути да се подготвят за пристигането на Кейт.   В такава ситуация Каръл ще поеме грижите за внуците си Джордж и Шарлот в двореца Кенсингтън. От няколко седмици тя ги посещава редовно, за да може децата да свикнат с присъствието й.     \"Кейт ще се завърне обратно в Кенсингтън на същия ден, в който е родила, или на следващия, в зависимост от състоянието й\", разкрива източникът.   Третото дете на Уилям и Кейт ще е петото по ред за престола. Семейството обяви, че херцогинята е бременна през семптември, няколко месеца по-рано от предвиденото.    Източник: канал 3", "date": "2018.04.03", "title": "Третото дете на Уилям и Кейт ще се роди на 23 април"}
{"url": "http://epicenter.bg/article/Biografat-na-Leydi-Di--Megan-Markal-e-edna--quot-bezmilostna-i-presmetliva-quot--printsesa/150985/10/100", "text": "Биографът на Лейди Ди, майката на британските принцове Уилям и Хари, ще публикува на 17 април ексклузивен материал за Меган Маркъл.   Повод да се запознаем с тъмната страна на годеницата на принц Хари.   На 19 май Меган Маркъл ще стане щастлива съпруга на принц Хари. Високо оценена от британския народ, младата жена успя да съблазни бъдещото си семейство, започвайки с кралица Елизабет II. Истинска приказка, която може да преживее известни сътресения на 17 април, при излизането на книгата \"Меган: Холивудската принцеса\", написана от автора на \"Лейди Даяна\" Андрю Мортън.   Според \"Purepeople\", тази книга прави интересен портрет на Меган Маркъл, но разкрива някои неизвестни аспекти на нейната личност. И най-малкото, което можем да кажем, е, че последните са по-скоро тъмни.   Описана като \"безмилостна\" и \"пресметлива\" млада жена, бъдещата херцогиня на Съсекс никога няма да се поколебае да използва обкръжението си, за да постигне целите си, както започна с бившия си съпруг Тревър Енгелсън. Продуцентът й бил позволил да получи някои малки роли, но красавицата се била отдалечила от него в момента, в който започна да снима сериала „Костюмари” в Торонто.   \"Той не е единственият, който страдаше от студения душ на Меган. Приятелите й в Лос Анджелис също забелязаха промяна, докато тя се изкачваше [...] Тя подреди по приоритети живота си, създавайки нови приятелства с тези, които биха могли да трансформират кариерата й\", пише Андрю Мортън за бившата актриса, която е била приключила първия си брак изпращайки халката по пощата.   И накрая, ако Меган Маркъл твърди, че нищо не е знаела за британското кралско семейство, преди да се срещне с принц Хари, реалността, като че ли е съвсем различна. Според книгата на Андрю Мортън младата жена плаче по време на предаването на погребението на Лейди Ди по телевизията. Освен това настолната й книгата не е нищо друго освен биографията на оплакваната принцеса. Остава да се види дали главният участник ще реагира на удивителните откровения за нея или не.   Източник: БГНЕС", "date": "2018.04.03", "title": "Биографът на Лейди Ди: Меган Маркъл e една \"безмилостна и пресметлива\" принцеса"}
{"url": "http://epicenter.bg/article/Sergey-Lavrov--Velikobritaniya-se-zaigra--vreme-e-da-otgovorim-/150932/7/0", "text": "Великобритания прекали, настана време да отговорим, пише руският вестник “Правда.ru“, като цитира външният министър на Русия Сергей Лавров.  По неговите думи Великобритания не може да избяга от отговори на въпросите, които възникват във връзка с делото за отравянето на Сергей Скрипал. Според него аналогични въпроси задават и сериозни експерти и правителствени ръководители от цял ред държави.  „Да се избяга от отговори на тези въпроси, мисля че вече не се получава, защото те са доста очевидни и също така е очевидно че Великобритания се увлече“, добавя Лавров.  Според говорителя на Министерството на външните работи на Русия Мария Захарова за представените от британския премиер материали „това е провал на Тереза Мей. Разкрита е най-крупната манипулация на световното обществено мнение, в което са замесени властите на Великобритания. Въз основа на шест картинки са взети решения за отговорност на държава в химическа атака, пише тя на своята страница в социалната мрежа.", "date": "2018.04.03", "title": "Сергей Лавров: Великобритания се заигра, време е да отговорим!"}
{"url": "http://epicenter.bg/article/-quot-Vzglyad-quot--Tramp-riskuva--kato-kani-Putin-v-Beliya-dom-/150933/7/0", "text": "Доналд Тръмп рискува, като кани Владимир Путин в Белия дом, пише руският вестник “Взгляд“, цитиран от Агенция \"Фокус\".  Перспективата за среща между Владимир Путин и Доналд Тръмп се обсъжда все по-отчетливо. Става известно и мястото на срещата - Белия дом.  В понеделник беше съобщено от сътрудници на двамата президенти, че в хода на телефонния разговор между двамата, проведен на 20 март, американският президент е поканил руския си колега.  „Ако всичко е нормално, аз се надявам, че американците няма да се откажат от своето предложение да обсъдят възможностите за провеждане на срещата. Когато нашите президенти беседваха по телефона Тръмп предложи срещата да се състои във Вашингтон“, казва сътрудникът на Владимир Путин Юрий Ушаков. По негови думи срокове за срещата не са обсъждани.  „След този разговор, който имаше конструктивен делови характер възникнаха много въпроси. След това последва поредното влошаване на нашите отношения – изгонването на 60 дипломати и закриване на генералното консулство (в Сиатъл). На тези стъпки руската страна беше принудена да отговори“, продължава Ушаков, цитиран от РИА Новости. Затова въпросът за организацията на подобна среща не се повдигна по-рано  Говорителят на Белия дом Сара Сандърс потвърждава, че двамата президенти действително са обсъдили няколко възможни места за среща, между които и Вашингтон.  Според изданието хронологично сега е ред на американския президент да посети Москва, защото Дмитрий Медведев е бил приет от Барак Обама през 2010 година в Белия дом и сега е ред на обратна визита. Барак Обама е бил в Русия през 2013 година за срещата на Г-20, но не посетил Москва заради Едуард Сноудън. През 2015 година Владимир Путин е бил в САЩ, но в Ню Йорк на сесия на Генералната асамблея на ООН.  Според изданието Владимир Путин може спокойно да лети до Вашингтон, но тази среща ще се нарече работна.  „Ако Путин полети за Вашингтон, то това не би било в ущърб на престижа на Русия. За Тръмп да покани нашия президент също не е лесно. Той трябва да приеме Путин във Вашингтон, където ситуацията за самия президент (на САЩ) не е проста“ заявява за „Взгляд“ бившият заместник министър на външните работи и бивш постоянен представител на Русия в ООН Александър Белоногов. Според него протоколните въпроси при такава среща стоят на втори план.  Вестникът напомня, че Сърбия е предложила да бъде домакин на подобна среща.  ", "date": "2018.04.03", "title": "\"Взгляд\": Тръмп рискува, като кани Путин в Белия дом "}
{"url": "http://epicenter.bg/article/Veliki-vtornik-e-den-za-smirenie--u-doma-se-nosi--quot-malchana-voda-quot-/150884/2/0", "text": "Днес е вторият ден от Страстната седмица, наречен Велики вторник. Църквата отрежда деня за поучения и последни нравствени наставления.   Според библейския текст след Велики понеделник, в който Исус Христос разгонил търговците от храма, той продължил да изнася пред учениците си и събралото се мнозинство последните си проповеди и нравствени наставления. Божият син давал примери как да благотворим - не да даваме от излишъка си. Той разказвал на учениците си притчата за бедната вдовица, която отделя от последните си материални средства.          По целия път от извора до дома, те не бива да проговарят. Вярва се, че така водата запазва чистотата и светостта си, придобива пречистваща сила и лековита способност.  ", "date": "2018.04.03", "title": "Велики вторник е ден за смирение, у дома се носи \"мълчана вода\""}
{"url": "http://epicenter.bg/article/Glavniyat-prokuror-v-parlamenta-po-sluchaya--quot-ChEZ-quot-/150901/2/0", "text": "Временната комисия за установяване на фактите и обстоятелствата във връзка с приватизацията и планираната продажба на ЧЕЗ в България ще проведе заседание. Нейн председател е Жельо Бойчев от БСП. Това сочи справка на сайта на Народното събрание.   Според дневния ред Министерският съвет ще предостави информация относно изразеното намерение на държавата да участва в сделката по придобиването на активите на дружеството в България. Не става ясно обаче дали премиерът Бойко Борисов ще присъства лично, както настояха в комисията на миналото заседание.   Главният прокурор Сотир Цацаров ще информира депутатите за образуваните преписки и досъдебни производства спрямо лицата, страни по сделката. КЕВР ще представи резултатите от извършените проверки на ЧЕЗ от 2005 година до момента. Заседанието ще се състои от 14.00 часа в зала „Запад“.  Това ще бъде третото заседание на Временната комисия по случая ЧЕЗ, която беше създадена на 14 март, по предложение на БСП. На първото заседание комисията прие процедурните си правила. Второто заседание на комисията продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите. ", "date": "2018.04.03", "title": "Главният прокурор пристига в парламента по случая \"ЧЕЗ\""}
{"url": "http://epicenter.bg/article/Dots--Georgi-Rachev--Shte-obikalyame-tsarkvite-v-sabota-sreshtu-nedelya-pri-lek-dazhd--Topal-Velikden-/150902/2/0", "text": "\"Най-топло в страната ще бъде в Северна България, където температурите днес трайно ще надминат 20 градуса“, съобщи в сутрешния блок на Нова телевизия климатологът доц. Георги Рачев. Той съобщи, че виновник за това време е циклонът „Клаус“.   \"Температурите ще бъдат късно пролетни, типични със своите над 20 градуса. Едно смущение ще се формира над централното Средиземноморие и това ще бъде причината на Разпети петък да вали на много места\", съобщи обаче климатологът и добави: „Сигурно ще има и гръмотевици, температурите в София ще паднат в събота сутринта до 13-14 градуса“. „На изток е много малка вероятността да има сериозни валежи. В събота срещу неделя, когато би трябвало да обикаляме църквата, се очакват много слаби, рехави валежи, предимно в Западна България“, каза той и препоръча на хората да си вземат по едно малко чадърче. В неделя и понеделник ни очаква едно хубаво време, добави още Георги Рачев.", "date": "2018.04.03", "title": "Доц. Георги Рачев: Ще обикаляме църквите в събота срещу неделя при лек дъжд. Топъл Великден!"}
{"url": "http://epicenter.bg/article/Predi-139-godini-Sofiya-e-obyavena-za-stolitsa-na-Balgariya/150904/2/0", "text": "На днешната дата, 3 април 2018 г. отбелязваме 139 години от обявяването на София за столица на България.   По този повод дирекция „Култура” на Столична община организира в празничния ден поредица от културни прояви с вход свободен за столичани и гостите на града: От 11.00 до 13.00 часа, в Американския център на Столична библиотека – представяне на проекта „Дзяло“ – научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура“ за 2017 и 2018 г. Проектът „Дзяло“ – сайт и списание, обединява интересите не само на академичните, университетските, музейните и творческите среди в България, но и на учени от Европа и света, част от които са автори на тематичните броеве на е-списанието. „Дзяло“ поддържа информационна среда в областта на хуманитаристиката и създава оригинален продукт с научно-културен облик. Включените материали изследват, разработват, анализират и вписват богатството на културните ни традиции, език и ценности в европейското разнообразие, като ги и съпоставят.   В 12.00 часа, под стъкления купол на Ларгото - концерт на Софийския духов оркестър с диригент Васил Делиев. Събитието е организирано съвместно с Общински културен институт Дом на културата „Искър“. В програмата: произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.   От 17.00 часа в Градина „Кристал“ - Официално откриване на изложбата „Градски истории”. Историите на града ни са с висока степен на лавинна опасност. Те са тези мънички камъни, които, къде на шега, къде не, показват новата насока, към която се движим. Понякога те са свързани директно със сградите, друг път с хората или усещането за тази преходност, в която живеем. И все пак те са оформили града от един малък градец с почти 13 000 души до мегаполиса, който е днес.   София - градът на Божията премъдрост, събрал в себе си 1.2 милиона души и 492 квадратни километра землище, е цяла вселена от приключения, комедии, трагедии, поезия и личности. За 139 години като столица и 6 хилядолетия като населено място ни показва цял калейдоскоп от събития и случки. Градът, който расте, но не старее, има толкова много лица, че понякога те е страх какво ще откриеш. И все пак, това е градът, който е част от нас. Изложбата е посветена и на третия рожден ден на Етюд-и-те на София, появили се на шега, благодарение на любовта на едно момче към града и натякването на приятелите му, но превърнали се в хроника на променящия се град. В откриването ще участват Духовият оркестър и мажоретките към Първа английска гимназия.   От 18.00 часа, под стъкления купол на Ларгото - Концерт на акапелна група Spectrum. Група „Спектрум” е единствен по рода си български вокален ансамбъл, чийто репертоар съвместява поп и джаз в многогласни обработки на фолклорни пиеси и песни, изпълнени изцяло без инструментален акомпанимент. Боряна Йорданова, Весела Морова, Атанас Кулински, Янко Янков и Константин Бейков са музиканти с богат и разностранен опит. Те са артисти с ярко сценично присъствие и енергия, обединени в обща цел – да създават качествено и естетически издържано изкуство, показвайки съвременното лице на българската акапелна музика. Честването е част от Календара на културните събития на Столична община за 2018 г.    ", "date": "2018.04.03", "title": "Преди 139 години София е обявена за столица на България"}
{"url": "http://epicenter.bg/article/9-raneni-sled-vzriv-v-zavedenie-za-barzo-hranene-v-Erevan-/150907/7/0", "text": "Девет души, сред тях деца и чужденци, бяха ранени при експлозия в заведение за бързо хранене в центъра на Ереван снощи.  Експлозията е избухнала газова бутилка в кухнята на заведение от веригата Burger King, съобщи министерството на извънредните ситуации на Армения.  Двама ирански граждани, трима руски граждани и четирима граждани на Армения . Повечето от пострадалите са деца на възраст от 6 до 16 години, предаде \"Фокус\".  По данни на руския телевизионен канал Russia Today най-сериозно е състоянието на 8-годишно момиче от Армения.  Ресторантът е бил открит преди около два месеца. Четири екипа на пожарната се включиха в гасеното на огъня.  Районът е популярен. Това е любимо място за разходки на жители на Ереван и гости на столицата на Армения. Тук има много кафенета и ресторанти.  ", "date": "2018.04.03", "title": "9 ранени след взрив в заведение за бързо хранене в Ереван "}
{"url": "http://epicenter.bg/article/Tramp-e-dovolen-ot-sastoyanieto-na-amerikanskata-ikonomika/150912/7/0", "text": "Американският президент Доналд Тръмп изрази задоволството си от състоянието на американската икономика, предаде Асошиейтед прес, цитирана от БНР.  „Виждате икономиката, виждате какво става, нищо не е лесно, но ние никога не сме имали икономика такава каквато е сега и ще я направим по-голяма, по-добра и по-силна“, каза Тръмп. Изявлението на президента беше направено по време на традиционното търкаляне на великденски яйца на Южната морава на Белия дом.  Събитието по традиция се организира в понеделника след Възкресение Христово. На него присъстват семействата на президента, вицепрезидента, членове на администрацията, служители на Белия дом.", "date": "2018.04.03", "title": "Тръмп е доволен от състоянието на американската икономика"}
{"url": "http://epicenter.bg/article/Ramush-Haradinay--Nikoy-ne-mozhe-da-se-mesi-v-nashite-raboti/150913/7/0", "text": "Министър-председателят на Косово Рамуш Харадинай подчерта в отговор на изявление на турския президент Реджеп Тайип Ердоган, че никой не може да се намесва във вътрешните работи на страната му – така, както и Прищина не се меси в чуждите, предава македонската информационна агенция „Макфакс“, цитирана от “Фокус“.   Това е първа реакция на косовския премиер, след като Ердоган отправи остра критика срещу него по повод освобождаването от длъжност на вътрешния министър и директора на разузнаването заради арестуването и екстрадирането на шестима турски граждани, заподозрени във връзки с мрежата на Фетхуллах Гюлен.   В тази връзка турският президент разкритикува Харадинай, като му обеща, че ще „плати“ за действията си. „Косово и аз не сме се намесвали във вътрешните работи на Турция нито в миналото, нито в настоящето, нито в бъдеще. Но, също така, и нашите работи не може да ги върши някой друг от наше име. Нека всеки бъде наясно с това“, бе отговорът на Харадинай. ", "date": "2018.04.03", "title": "Рамуш Харадинай: Никой не може да се меси в нашите работи"}
{"url": "http://epicenter.bg/article/Toni-Blear--V-Evropeyskiya-sayuz-ima-neshta--koito-sa-trudno-zashtitimi/150915/7/0", "text": "В Европейския съюз има неща, които са трудно защитими, признава Тони Блеър, цитиран от Daily Express, предаде “Фокус“.    Бившият британски премиер говори пред студенти в King’s College в Лондон. Там той припомня някои важни моменти от времето, когато е бил премиер на страната. Той казва , че се опитал да реформира ЕС. Той отхвърли, което и да е от действията на лейбъристкото правителство, което той оглавява да е причина за желанието на британците да напуснат Съюза.   Пред студентите той повтори идеята си за втори референдум за Брекзит, като заяви, че няма да се откаже от позицията си за оставане в ЕС.", "date": "2018.04.03", "title": "Тони Блеър: В Европейския съюз има неща, които са трудно защитими"}
{"url": "http://epicenter.bg/article/Indoneziya-mozhe-da-blokira--quot-Feysbuk-quot-/150917/7/0", "text": "Индонезия може да блокира \"Фейсбук\". Социалната мрежа трябва да престане да публикува фалшиви новини в навечерието на насрочените в страната местни избори, съобщава АП.  \"Фейсбук\" има близо 90 млн. потребители в Индонезия.  Насрочените за юни месец местни избори са тест за настроението на избирателите за предстоящите догодина избори за държавен глава.", "date": "2018.04.03", "title": "Индонезия може да блокира \"Фейсбук\""}
{"url": "http://epicenter.bg/article/Gratskata-armiya-shte-poluchi-edin-miliard-evro-za-modernizatsiya-/150918/7/0", "text": "Гръцката армия ще получи един милиард евро по програма за надграждане на отбранителните способности. Решението е взето в рамките на заседание на парламентарната комисия и в отговор на непосредствените нужди на сухопътните, военноморските и военновъздушните сили на страната, съобщава електронното издание Ekathimerini, цитирано от Агенция \"Фокус\".  В дискусиите, проведени в понеделник, са участвали министърът на отбраната Панос Каменос, началникът на Генералния щаб на Гръцките въоръжени сили адмирал Евангелос Апостолакис и ръководителите на Генералното военно командване, на Генералния щаб на ВВС и на ВМС.  Сред важните приоритети на ВВС на Гърция е модернизацията в САЩ на 85 от изтребителите F-16. Правителството се опитва да финализира сделката до 30 април, така че разходите да не надвишават определения таван от 1,1 милиарда евро. Друг основен приоритет на ВВС е поддържането на флота от френските „Мираж“.  Приоритетите на ВМС включват, наред с другото, незабавното обновяване на флотата от фрегати.  Усилията за надграждане на отбранителните способности на армията се предприемат на фона на засиленото напрежение с Турция през последните седмици. Влошаването на гръцко-турските отношения и втвърдяването на позицията на Атина се очаква да доминират на заседанието на кабинета във вторник, председателствано от премиера Алексис Ципрас.  В неделя от пресслужбата на управляващите в Атина описаха турския президент Реджеп Тайип Ердоган като „султан\", който „прави обещания от името на съдебната система на страната\", за разлика от Гърция, която има премиер, който зачита върховенството на закона.  В изявленията си по-рано от неделя Ердоган свърза съдбата на двамата гръцки войници, задържани в Турция, с осмината военнослужещи на Анкара, избягали в Гърция през 2016 г. след опита за преврат. Той също така разкритикува Ципрас заради неспазеното му обещание да екстрадира турските военнослужещи.  Говорителят на правителството Димитрис Цанакопулос заяви в понеделник, че Турция използва двамата гръцки войници за политически цели. Фактът, че те са държани в Одрин повече от месец, „започва да надхвърля границите\", заяви той.  ", "date": "2018.04.03", "title": "Гръцката армия ще получи един милиард евро за модернизация "}
{"url": "http://epicenter.bg/article/Amerikantsite-sa-ubedeni--che-vodeshtite-medii-v-stranata-razprostranyavat-falshivi-novini-/150922/7/0", "text": "Преобладаващото мнозинство от американските граждани (77%) е убедено, че водещите телевизионни канали и вестници в страната разпространяват съзнателно фалшиви новини. Това сочат резултатите от проучването на общественото мнение, проведено от университета в Монмаут, Ню Джърси, предава БГНЕС.  От изследователския екип изтъкват, че миналата година далеч по-малко американци са заемали подобна позиция – приблизително 63% от анкетираните тогава.  Масово разпространено е и мнението сред американците, че телевизиите и вестниците излъчват и публикуват изфабрикуваните новини под влиянието на т.нар. „групи по интереси“. То е било подкрепено от 82% от анкетираните.  42 на сто пък предполагат, че фалшивите новини са резултат от политическите цели и интереси на самите медии.  Единственото положително е, че тази година едва 31 на сто от рецепиентите смятат, че медиите прибягват до тази практика „редовно“, а 46% са по-склонни да вярват, че това се случва само „от време на време“.  Социологическото проучване е проведено между 2 и 5 март, като в него са взели участие почти хиляда американски граждани над 18 години.  ", "date": "2018.04.03", "title": "Американците са убедени, че водещите медии в страната разпространяват фалшиви новини "}
{"url": "http://epicenter.bg/article/V-Belgiya-prizovavat-da-se-napadat-myusyulmani-/150923/7/0", "text": "В Белгия се разпространява призив днес да бъдат нападани мюсюлмани, съобщават местни медии, цитирани от бТВ.  В редакциите на много от тях са били получени многобройни тревожни сигнали. Проучване е изяснило, че първоначално писмото се е разпространявало в Англия, но е достигнало Белгия чрез социалните мрежи.  Белгийската полиция следи внимателно развоя на събитията.  Писмото е със заглавие „Накажи мюсюлманин” и е наречено „покана за игра”, в която колкото по-тежко физически бъде нападнат последовател на исляма, толкова повече „точки” се печелят.  Юристи отбелязват, че подобно писмо представлява престъпление по белгийския наказателен закон, за което се предвижда затвор до една година и глоба.  ", "date": "2018.04.03", "title": "Зловеща игра. В Белгия призовават да се нападат мюсюлмани "}
{"url": "http://epicenter.bg/article/Dori--Globalna-Velikobritaniya--shte-ima-nuzhda-ot-Evropeyskiya-sayuz/150924/7/0", "text": "Дори премиерът Тереза Мей знае това и миналата седмица повтори, че изграждането на \"Глобална Великобритания\", търсеща нови търговски възможности, ще бъде от решаващо значение за бъдещето на страната след Брекзит, пише европейското издание на POLITICO. Но реториката е едно нещо и признаването на това, което ще струва, е друго. Гледайки възможностите на Великобритания след Брекзит като бизнесмен от Югоизточна Азия, един от регионите, с които Великобритания се надява да увеличи търговията, за мен е ясно, че британските министри подценяват предизвикателствата. Най-обезпокоително е, че изглежда малко вероятно те да са разбрали важността на търговията с ЕС, когато сключват сделки с трети страни.  Да станеш световна търговска сила не е лесно в сравнение с рамките на европейската интеграция. Това ще предостави на Обединеното кралство нови възможности за избор, но и за компромиси.   Политическите и бизнес лидери в Азия не правят разлика между позициите на Великобритания в световен мащаб и позицията й в европейската сфера след Брекзит. Всъщност степента, до която Великобритания може да поддържа тесни връзки с ЕС, вероятно ще бъде най-важният фактор при определянето на нейната значимост. Процъфтяващите азиатски икономики, много от които сключват търговски споразумения с други страни, не могат да се очаква да дадат приоритет на отношенията с една страна, която още не изградила своята идентичност и място в света. Азиатските компании, които са направили огромни инвестиции в Обединеното кралство от 80-те години на миналия век търсят конкретни уверения, че техните интереси ще бъдат защитени след Брекзит. Те избраха Великобритания, тъй като се предлага най-атрактивната база за безпрепятствен достъп до европейския пазар. Ако те не могат да продължат да се радват на благоприятен достъп до този пазар от британската почва, те ще се преместят. Това е неприятен парадокс, но Великобритания ще трябва да предприеме първите стъпки към глобалното си развитие в Брюксел. Ако иска да остане привлекателна за световния бизнес, Великобритания трябва да покаже на останалата част от света, че поддържа добри връзки и благоприятни търговски условия с ЕС.   Тя също така трябва да бъде по-реалистична по отношение на обхвата и графика на бъдещите търговски споразумения. Предишният американски президент Барак Обама предизвика смут, когато каза, че Великобритания ще бъде \"най-отзад на всяка опашка\" за нови търговски споразумения, ако напусне Евросъюза, но това мнение се споделя от много световни лидери.   За страните от АСЕАН - с обща икономика от над 2,8 трлн. долара и общо 640 млн. население - приоритет днес е насърчаването на търговията с Китай, САЩ и ЕС, а не с Великобритания. Докато търговията на АСЕАН с Китай, ЕС и САЩ надхвърлиха съответно 345 млрд. долара, 227 млрд. долара и 212 млрд. долара през 2016 г., търговията с Великобритания достигна скромни 34 милиарда долара.   Най-големите и най-мощните икономически блокове в света винаги ще дават приоритет на отношенията помежду си. Важно е, че месец след гласуването на Брекзит най-голямата икономика в Югоизточна Азия, Индонезия, започна да изготвя търговско споразумение с ЕС - не с Обединеното кралство.   Смислени, взаимноизгодни търговски споразумения със сигурност могат да бъдат постигнати, но Обединеното кралство не трябва да очаква да преговаряме със същата колективна договаряща сила, както с ЕС.   Нито пък напускането на ЕС означава, че спрямо Великобритания може търговската политика да се разглежда отделно от въпроси като имиграцията и граничния контрол.   Индийският премиер Нарендра Моди изрече чувствата на много нововъзникващи нации по въпроса за либерализирането на визовия режим. В глобализираната икономика е невъзможно да се отдели свободното движение на стоки, услуги и капитали от свободното движение на хора. Великобритания не може да се превърне във фар на световната свободна търговия и островна крепост в подхода й към имиграцията.   Тереза Мей е уверила бъдещите си търговски партньори, че Великобритания ще остане \"отворен\" и \"гледащ навън\" след Брекзит. Но е невъзможно да се игнорира вътрешния натиск.   Великобритания няма най-добри резултати, когато става дума за изграждане на тесни връзки с бившите си колонии и това не е първият път, когато страната изглежда се е обърнала навътре. От 10-те членове на АСЕАН четири са бивши британски колонии, а три са членове на Общността на нациите – бившата Британска общност.   Спомняме си как Великобритания съзнателно се отдалечи от нас през 80-те години. За разлика от Франция, която успя да се присъедини към ЕС и да запази уникалните си отношения в Западна Африка, Обединеното кралство пренебрегна връзките с нас и пожертваха влиянието си.   Великобритания ще се нуждае от повече от добри намерения и мъдра реторика, за да стане световен търговски партньор. Тя трябва да подходи с разбиране за това къде се намира след Брекзит. Би било грешка да се подценяват предизвикателствата.  ", "date": "2018.04.03", "title": "Дори „Глобална Великобритания“ ще има нужда от Европейския съюз"}
{"url": "http://epicenter.bg/article/London-dava-vizi-na-bogati-rusnatsi-bez-problem/150926/7/0", "text": "Стотици състоятелни руснаци са получили британски визи като инвеститори, без да бъдат проверени източниците на парите им, пише The Times, цитиран от Dir.bg.  \"В рамките на инвеститорска визова програма Tier 1 богати руснаци са получавали гражданство във Великобритания срещу инвестиция от 2 милиона паунда\", съобщава авторитетното издание.  Други пък са се сдобили с визи и право да живеят в Обединеното кралство срещу инвестиция от 50 000 паунда или покупка на бизнес в страната. От 2008 година до средата на 2015 година по официални данни по тези програми визи са получили 3000 души, от тях 705 руснаци и 1396 членове на техните семейства.  Transparency International призова британското правителство да провери всички издадени визи по тази програма за граждани от страни с \"висок корупционен риск\". Според данните, когато тези правила са били променени и възможностите намалени през 2015 година, количеството на заявленията рязко е намаляло с цели 84%.", "date": "2018.04.03", "title": "Лондон гони руски дипломати, но дава визи на богати руснаци без проблем"}
{"url": "http://epicenter.bg/article/Britanski-vestnik-vidya-nova--quot-ruska-zaplaha-quot----aviobombata--quot-Drely-quot--/150929/7/0", "text": "Новата авиационна касетъчна бомба \"Дрель\" (в превод от руски \"Бормашина\", бел.ред.) е сигнал за нарастваща \"агресия от страна на Кремъл\". Това пише британският Daily Express, цитиран от руските медии.  Според изданието презентацията на авиационната бомба засилва опасенията по повод възможното начало на Третата световна война.  Вестникът твърди, че информацията за новата руска авиобомба се е появила на практика веднага след отравянето на Сергей Скрипал.  Всъщност, припомнят руските медии, разработката на научно-производствения концерн \"Техмаш\" е представена през 2015 г. на авиокосмическия салон МАКС, а под името \"Дрель\" бомбата е била показана на форума \"Армия-2017\".  Очаква се новият касетъчен боеприпас да попълни арсенала на руската армия през настоящата 2018 г. Теглото на новата авиобомба, чието техническо наименование е ПБК-500У СПБЭ-К, е около 540 кг, дължината ѝ - 3 метра. Предполага се, че тя ще бъде хвърляна от големи височини в стратосферата.   ", "date": "2018.04.03", "title": "Британски вестник видя нова \"руска заплаха\" - авиобомбата \"Дрель\" "}
{"url": "http://epicenter.bg/article/Putin-i-Erdogan-davat-start-na-stroitelstvoto-na-AETs--quot-Akkuyu-quot--/150935/7/0", "text": "По време на специална видеоконферентна връзка президентите на Русия Владимир Путин и на Турция Реджеп Тайип Ердоган ще дадат старта на строителството на първия блок на АЕЦ \"Аккую\". Съобщението за това дойде от пресслужбата на Кремъл. Това ще стане в рамките на двудневна визита на Владимир Путин в Анкара, напомня Инвестор.бг. Там той ще участва в заседанието на Съвета за сътрудничество между двете страни, на който ще бъдат обсъдени състоянието и перспективите на двустранните икономически отношения и стратегическите проекти в областта на енергетиката. Освен ядрената централа Русия и Турция се споразумяха за строителството на газопровода \"Турски поток\" по дъното на Черно море. Идеята за изграждането на първата ядрена централа в Турция се заражда още през 70-те години на миналия век. В периода 1974-1975 година специалистите на СССР анализират ситуацията и посочват за подходящо място провинция Мерсин на брега на Средиземно море. Първото официално двустранно споразумение за АЕЦ \"Аккую\" обаче е подписано в началото на 2010 година. Плановете предвиждат изграждането на четири блока от типа ВВЕР с мощност от по 1 200 мегавата. Цената на проекта е 22 млрд. долара. Реализацията на проекта е възложена на Akkuyu Nukleer, в която основен акционер е руската държава чрез своите компании - \"Русенергоатом\", \"Росенергоатом\" и \"Атомстройекспорт\", но според споразумението ще има максимално участие на турски компании при строителството на централата.  Очакванията са, че търговската експлоатация на централата ще започне през 2023 година, а животът на ядрените блокове ще бъде около 60 години. Междувременно от Росатом съобщиха във вторник, че Akkuyu Nukleer е получила пълноценен статут на стратегически инвеститор от Турция. Получаването на сертификата има важно значение за икономиката на проекта. В частност се предвижда намаляване или освобождаване от данъци (включително данък печалба и ДДС) и освобождаване от митнически данъци и такси, коментират от компанията. От проектната компания уточняват, че това ще бъде първата в света ядрена централа, реализирана по модела \"build-own-operate\", тоест руската страна ще построи централата, ще бъде собственик и ще отговаря за експлоатацията, а след това и за извеждането на мощностите. Преди месеци от \"Росатом\" обясниха пред Investor.bg, че турското правителство е дало гаранции, че ще изкупува електроенергията от централата при \"достатъчно висока цена\". Турската страна е приела този вариант, защото това е първата централа в страната и ще прехвърли риска от управлението ѝ на руската компания. По информация на ТАСС Турция ще изкупува електроенергията от АЕЦ \"Аккую\" на цена от 0,12 долара за киловатчас. Турската държавна енергийна компания Tetas ще изкупува 70% от електронерегията на първите два енергоблока и по 30% от следващите два. Останалото количество ще бъде продавано на свободния пазар.  ", "date": "2018.04.03", "title": "Путин и Ердоган дават старт на строителството на АЕЦ \"Аккую\" "}
{"url": "http://epicenter.bg/article/Nov-signal-za-neprovereni-patnitsi-na-Letishte-Sofiya/150898/2/0", "text": "За нов случай за пътници, влезли в България през Летище София без проверка, алармират в социалните мрежи. Сигнала подаде Георг Тупарев във Facebook, съобщи Нова телевизия, цитирана от Дир.бг. По думите му на 27-ми март той пристигнал с полет от Амстердам. На пунктовете за проверка обаче нямало граничен полицай. Затова десетина души влезли в България свободно. Униформените се появили бързо, а причина за забавянето им се оказва грешна информация за кацането на самолета.  „Досега ми докладваха, че всичко това не е съвсем вярно. Всичко това, което ми написаха и на мен. Аз имам информация от социалните мрежи. Нямало ги там, дошли накрая, пък на таблото пишело, че самолетът още не е кацнал. Всичко това го проверяваме, това мога да ви отговоря в момента. Хората се притесняват винаги, нещата им се виждат едни, а те се оказват други, но го проверяваме сигнала”, заяви вътрешният министър Валентин Радев. Миналия месец стана ясно, че след като самолет на авиокомпания \"България ер\" се е приземил в следобедните часове на 20 март, пътниците са били пуснати да минат през Терминал 2, без задължителния контрол от граничните полицаи. Заради случая 13 служители на \"Гранична полиция\" бяха отстранените от работа.    ", "date": "2018.04.03", "title": "Нов сигнал за непроверени пътници на Летище София"}
{"url": "http://epicenter.bg/article/Govoritelyat-na-Speshna-pomosht--17-godishnoto-momiche-e-kolabiralo-chas-predi-da-se-izvika-lineyka/150899/2/0", "text": "17-годишното момиче, което почина в двора на столично училище в понеделник вечер след припадък, е колабирало около час преди приятелите й да повикат линейка. Това каза в ефира на „Здравей, България” по Нова телевизия говорителят на Спешна помощ Катя Сунгарска. \"Няма никакво закъснение на линейката. Първият сигнал е подаден в 20:09. Снощи охранителят на училището каза, че на момичето му е прилошало около 19:00 часа, защо ни търсят час по-късно, това не знам. Този един час някакси е загубен. На всички ни е ясно, че в тежка ситуация една минута може да се стори цял час, но за съжаление екипът ни е установил, че момичето е починало, но то не е било починало в момента в ръцете им или минута преди това, имало е данни за едни 20- 30 минути преди да се опитаме да му помогнем\", заяви Сунгарска, която се включи и в ефира на БНТ. И в двете медии тя увери, че забавяне на линейката не е имало, а лекарският екип бил на мястото в 20.20 ч. За съжаление, медиците само констатирали смъртта на момичето, каза още Сунгарска. Близо час след това линейка отново била повикана на мястото. Този път причината била нервен срив на майката на починалото дете. При пристигането на колата на Бърза помощ обаче близки на семейството не допуснали лекарите до жената. Вместо това те започнали да удрят и ритат линейката. Пострадали при инцидента медици няма. „Колегите дори не са успели да слязат”, каза Сунгарска.", "date": "2018.04.03", "title": "Говорителят на Спешна помощ: 17-годишното момиче е колабирало час преди да се извика линейка"}
{"url": "http://epicenter.bg/article/Ochakva-ni-slanchevo-vreme/150900/2/0", "text": "Днес ще бъде слънчево, след обяд над западните райони с висока облачност. Ще се появи слаб вятър от юг-югоизток, с който температурите ще започнат да се повишават, максималните ще бъдат между 16° и 21°, в София около 18°. Това съобщи за Агенция \"Фокус\" дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН). Aтмосферното налягане е по-високо от средното за април (945 hPa). През деня ще остане без съществена промяна. Над Черноморието също ще бъде предимно слънчево. В сутрешните часове ще духа слаб северозападен вятър, който през деня ще се ориентира от юг-югоизток. Максималните температури ще са 10°-14°. Температурата на морската вода е 7-8°. Вълнението на морето ще бъде 1-2 бала. Над планините ще бъде предимно слънчево, след обяд над масивите в Западна България с висока облачност. Ще духа умерен, преди обяд по високите части до силен северозападен вятър, който по-късно през деня ще се ориентира от югозапад. Максималната температура на 1200 метра ще е около 11°, на 2000 метра - около 3°.", "date": "2018.04.03", "title": "Очаква ни слънчево време"}
{"url": "http://epicenter.bg/article/Aleks-Aleksiev--Putin-i-Tramp-priyateli--Tova-e-nesastoyatelno-/150903/2/0", "text": "Отношенията между САЩ и Русия никога не са били по-зле, отколкото са в момента. Това бе коментарът за напрежението между Русия и Запада, който направи председателят на Центъра за Балкански и Черноморски изследвания Алекс Алексиев пред телевизия „Блумбърг“. Тойбе гост в предаването \"Светът е бизнес\". „Това, което се говореше досега – че едва ли не Путин и Тръмп са големи приятели и ще има голямо подобряване на отношенията – се оказва абсолютно несъстоятелно. Фактът, че дори говорим за влошаване, показва до каква степен това е една неприятна за много хора реалност“, каза той. Според Алекс Алексиев е напълно възможно да стане по-зле, не само заради „Скрипал“, а и заради това, че хората, които в момента идват на власт в САЩ, по-специално Майк Помпео в Държавния департамент и Джон Болтън в Националния съвет за сигурност, са много по-консервативни от хората, които са били там преди. „60 експулсирани дипломати само от САЩ е много голяма цифра. Такова нещо от горещите дни на Студената война не сме наблюдавали. Така че това е много показателно“, коментира Алексиев.   „Ако доказателствата, които съществуват, са достатъчно добри за Великобритания, Франция, Германия и САЩ, то те са достатъчно добри за мен. Смешно е да се говори, че това са измислени работи. Никой няма голям интерес от това да се влошат отношенията до такава степен, че трудно да се направи някакъв модус вивенди“, допълни той.  Алексиев смята, че несъмнено случилото се е дело на Кремъл. „Въпросът е защо сега. Тук вече има различни обяснения. Някои казват, че Путин беше доста успешен с това да прави неща, които бяха недопустими, като например заграбване на територия за първи път след Втората световна война от Украйна. А Западът е недостатъчно решителен да се противопостави на такива авантюристични ходове“.    ", "date": "2018.04.03", "title": "Алекс Алексиев: Путин и Тръмп приятели?! Това е несъстоятелно!"}
{"url": "http://epicenter.bg/article/Bozhidar-Lukarski--Kursat-na-SDS-tryabva-da-e-kam-konservativno-patriotichnata-liniya/150905/2/0", "text": "„Курсът на СДС трябва да е към консервативно патриотичната линия”, смята лидерът на движението Божидар Лукарски. По думите му с НФСБ имат много допирни точки. Двете партии вече делят мястото в емблематичната сграда на „Раковски” 134. Лукарски бе гост в сутрешния блок на БТВ.   „На последния изпълнителен съвет на партията аз дадох ясен знак, че курсът на СДС трябва да е към тази линия, която се покрива от НФСБ и Патриотите. Допирни точки са отношението ни към Истанбулската конвенция, позициите ни спрямо руския патриарх, доста са нещата”, допълни още Лукарски.   Той е категоричен, че за обединение с НФСБ може да се говори след 17 април, когато този разговор ще се води на партийно ниво по време на националния съвет на партията. По думите на Лукарски идеята му е подкрепена от по-големите регионални организации на СДС.   „На съвета на партията трябва да се реши дали ще има движение към консервативно патриотични организации или към дясно либерални организации, каквито са „Да, България” и ДСБ”, коментира Лукарски. Според него ДСБ също са консервативна партия, но в алианс с „Да, България” придобиват „ясно изразен либерален уклон – нещо, което СДС не може да поддържа”.   „СДС винаги е било носител на синята идея. СДС от десните партии е най-добре подкрепяна и сме с най-добрите структури, така че тази коалиция както искат да я кръщават, но „лилава коалиция” ще е по-точно”, коментира още обединението на другите две партии Лукарски. На въпрос кой ще води коалицията между НФСБ и СДС Лукарски каза, че е много рано.   „С Валери Симеонов имаме много добър личен контакт, но тези теми не сме ги обсъждали”, коментира Лукарски. Той добави, че евроизборите са добър хоризонт, към който да се стреми една бъдеща коалиция.    ", "date": "2018.04.03", "title": "Божидар Лукарски вече харесва Валери Симеонов:  СДС трябва да върви към линията на НФСБ!"}
{"url": "http://epicenter.bg/article/Vladimir-Vladimirov--BDZh-shte-ima-novi-motrisi-v-kraya-na-mandata-na-kabineta/150906/2/0", "text": "Започва процес на инвестиции в \"Пътнически превози\", така че да бъдат закупени нови мотрисни влакове за БДЖ. Това ще стане на два етапа – при първия ще бъдат купени 41 нови мотрисни влака, а на втория - 44. Това обясни в „Денят започва” на БНТ Владимир Владимиров, изпълнителен директор на \"Холдинг БДЖ\". „Ние сме се фокусирали в момента на поръчката за тези 41 мотрисни влака и за осигуряването на необходимото финансиране. В рамките на месец, месец и нещо процедурата ще стартира”, съобщи той.  „Очакваме в края на мандата на това правителство да има нови мотрисни влакове по линиите на България, прогнозира Владимиров.  „Следващото правителство трябва да започне да мисли за втория етап от 44 мотрисни влака, за да може с общия състав от 85 мотрисни влака с по-добрите скорости железницата да придобие един средно европейски вид. А бих казал и малко по-добър от средно европейския”, коментира директорът на БДЖ.   Той коментира и последния инцидент, при който избухна пожар във влака София-Бургас при влизане в гара Коньово, а огънят изпепели два вагона. Работи се по всички хипотези, обясни той.  „Ние също имаме назначена проверка, тоест осъществяват се две проверки - една от Министерството на транспорта и една вътрешна от службите за безопасност на БДЖ. Вагоните са били ремонтирани преди 3 години, те са преминали през голям заводски ремонт, а освен това на 6 месеца минават на техническа експертиза за електрическата инсталация, обясни Владимиров.  Той допълни, че \"малък преглед\" се прави всеки ден.  \"Това са вагони, които са практически ремонтирани и те отговарят на абсолютно всички изисквания, свързани с безопасността и условията за движение по релсите на България\", коментира още Владимиров.  Той отчете, че нови мотрисни влакове не са купувани отдавна. Мотрисни влакове 2005-2008 са доставяни в БДЖ. Не са крайно недостатъчни, за да има един съвременен график и да са доволни клиентите, каза Владимиров. ", "date": "2018.04.03", "title": "Владимир Владимиров: БДЖ ще има нови мотриси в края на мандата на кабинета"}
{"url": "http://epicenter.bg/article/Noshten-transport-v-Sofiya-ot-7-april/150908/2/0", "text": "Всички автобуси, които ще пътуват по линиите на нощния градски транспорт в София, са оборудвани със съответното видеонаблюдение, така че да се гарантира максимална сигурност както за водачите и кондукторите, които ще се возят в автобусите, така и за самите пътници. Това заяви пред БНТ заместник-кметът по транспорта в Столична община Евгени Крусев, предаде News.bg.  Нощният транспорт в София официално тръгва от 7 април.  По думите на Крусев автобусите, които ще се движат по разписанията на нощния градски транспорт, вече са готови. Той обясни и че там, където спирките за нощния транспорт не се засичат със спирките на редовните линии, които пътуват през деня, ще бъдат поставени допълнителни указателни табели, така че хората да знаят къде спират нощните автобуси. На местата, където спирките се засичат, ще се поставят допълнителни табели, които ще информират, че ще има транспорт и през нощта.  Зам.-кметът обясни и че билетите за нощния транспорт вече се печатат. Очаква се билетите да са готови до няколко дни.  Припомняме, нощният транспорт в София ще се движи на интервал от 40 минути, от полунощ до 4 часа сутринта. Цената на билета ще е 2 лв. и ще важи за всичките линии през цялата нощ. Нощните линии ще се обслужват от 14 климатизирани автобуса.  Линиите са номерирани като N1, N2, N3 и N4, и ще се движат съответно по маршрути:  ж.к.\"Люлин 1,2\"- ж.к.\"Младост 4\" с 50 спирки,  кв. \"Обеля\" - ж.к. \"Студентски град\" с 38 спирки,  ж.к. \"Овча Купел 2\" - ж.к. \"Левски\" (Автостанция Изток) - 33 спирки  ж.к. \"Дружба 2\" - ж.к. \"Гоце Делчев\"- 49 спирки в едната посока и 55 в другата.", "date": "2018.04.03", "title": "Нощен транспорт тръгва в София от 7 април, обяви зам.кметът Евгени Крусев"}
{"url": "http://epicenter.bg/article/Rumen-Porozhanov-za-protesta-na-zemedeltsite--Namerihme-dobro-i-spravedlivo-reshenie/150909/2/0", "text": "Земеделският министър Румен Порожанов заяви пред БНТ, че вчера е намерено добро решение за регистрацията на земеделските производители като потребители, а не като търговци на гориво, с което се отмени и предвиденият им протест. Вчера след едночасова среща при премиера Бойко Борисов, земеделския министър Румен Порожанов, вносителя на промените в Закона за горивата Емил Димитров и земеделски производители, беше постигната договореност и протестите отменени: в закона земеделците няма да бъдат вписвани като търговци, а като потребители на гориво. На пръв поглед малка промяна, но пък водеща до доста промени в работата на земеделците. Законът е принуждавал земеделските производители да се регистрират като търговци на гориво, което води до допълнителни тежести и изисквания, заяви министър Порожанов в „Денят започва” на БНТ.  „Всеки земеделски производител, работейки като краен потребител на гориво, няма финансов интерес да се занимава с контрабанда на гориво. Той изтъкна, че държавата дава значителна отстъпка от акциза на гориво, което обезмисля да се използват контрабандни горива.  „Контролът го има, санкциите трябва да бъдат много сериозни. Този закон е изключително важен за борбата с контрабандата на горивата, но тя трябва да е съсредоточена там, откъдето те влизат”, подчерта министърът.  Той поздрави земеделския бранш за професионалния му подход към защитата на позицията му и допълни, че дори да е имало опит за политизиране на протеста, земеделските производители са достатъчно зрели да не се поддават на подобен натиск. Порожанов отбеляза, че ако представители на земеделското министерство са били поканени на обсъжданията на закона, неразбирането е щяло да бъде избегнато.   „Ние намерихме доброто решение, което смятам, че е справедливо”, заяви Румен Порожанов.     За случая с бедстващите коне в Осоговската планина министърът съобщи, че до момента са открити само три умрели животни, но това в никакъв случай не оправдава поведението на този земеделски производител. По думите на земеделския министър собственикът на конете е трябвало да съгласува пашуването на животните с ветеринарен лекар и да не ги оставя безпризорни. Земеделският министър изтъкна, че това не е единственият случай на безпризорни коне в планините.   „Стартирали сме проверка от миналата седмица на абсолютно всички животновъдни обекти, в които има регистрирани коне. Първо за изискванията на наредбата за животновъден обект и второ за това къде са животните, какво е тяхното движение”, заяви той.  В конкретния случай ставало дума за рядка порода коне, които получават около 140 евро субсидиране на животно за година. Той допълни, че са спрени всички субсидии на собственика на конете, а когато проверката се завърши, ще се прецени кои плащания да му бъдат възстановени.   Текат проверки на множество видове храни преди празниците, увери Порожанов. Според него е хубаво, че цените на българското агнешко са добри в пиковия сезон за консумацията му, но не можа да коментира или потвърди съобщенията, че вносното агнешко месо е по-евтино от българското.   „В Гърция субсидиите са формално по-големи, защото се заплаща на база ферма, а не на база площ като в България”, заяви министър Порожанов. Ако един фермер се занимава с различни животни, това също се калкулира в субсидията. Плащането субсидии на площ в България е правилно за страната, заяви Порожанов, като отбеляза, че вчера са изплатени малко над 100 млн. лв.   Той изтъкна, че се очаква евросубсидиите за земеделие да намалеят, но ако вноските на страните-членки се увеличат с предвидените 0,1% от БВП земеделската и кохезионната политика в Европа няма да пострада.   Земеделският министър заяви още, че са извършени допълнителни проверки за двойния стандарт при храните и са констатирани „фрапиращо“ по-високи цени на хранителни продукти. В момента текат и анализи на състава на храните. Порожанов увери, че предстои да се разработи методология за проверка на качеството на храните. ", "date": "2018.04.03", "title": "Румен Порожанов за протеста на земеделците: Намерихме добро и справедливо решение"}
{"url": "http://epicenter.bg/article/Treta-efektivna-prisada-za-bivshiya-kmet-na-Vidin/150914/2/0", "text": "Трета осъдителна ефективна присъда постанови Монтанският окръжен съд за бившия кмет на Видин Румен Видов. Той е осъден на 6 години затвор за длъжностно присвояване в особено големи размери, улеснено от престъпление по служба, съобщиха от съда, съобщи Dir.bg.  Престъплението е извършено между юли и октомври 2011 година, дни преди края на мандата на Видов. Той бе кмет на крайдунавската община от 9 ноември 2007 до 2 ноември 2011 година.  Румен Видов е обвинен в това, че е нарушил служебните си задължения по тогава действащия закон за общинските бюджети и закона за финансов контрол. Той не е извършил правилно годишна инвентаризация на задълженията на община Видин и не е водил изпълнението на бюджета. Сключени са договори с три охранителни фирми със собственик, който умира в хода на делото. Платените средства са в размер на 4 882 515 лева.  Предишните две присъди на Видов също са ефективни. Постановени са от Окръжния съд в Монтана през 2016 година. Бившият кмет на Видин първо е осъден на 4 години и 6 месеца лишаване от свобода заради плащане на кухи фирми за чистота. Излязлата от бюджета незаконно сума е в размер на 103 820 лв.  През декември същата година пък той е признат за виновен и осъден на 5 години затвор за финансови далавери с охранителни фирми, които пазели общински сгради само на хартия. Сумата е 224 000 лв.  Нито една от присъдите не е влязла в сила.", "date": "2018.04.03", "title": "Трета ефективна присъда за бившия кмет на Видин"}
{"url": "http://epicenter.bg/article/-Barometar--Ako-izborite-sa-sega--GERB-vodi-na-BSP-s-5-/150928/2/0", "text": "Ако изборите за Народно събрание се провеждаха днес  ГЕРБ биха имали 26% от гласовете, БСП – 21,1%, Обединени патриоти – 8,4%, ДПС – 5,7%, Воля – 1,7%, Други – 2,7%, Не подкрепям никого – 2,8%, Няма да гласувам – 29,1%, Без отговор – 2,3%. Това показват данните от телефонно допитване на Агенция „Барометър България“, проведено в периода 30 март – 1 април 2018 г. сред 818 пълнолетни български граждани.    65% одобряват позицията на правителството за въздържаност в конфликта Великобритания-Русия 65% от българите одобряват позицията на правителството да не гони руски дипломати от страната, като прояви въздържаност в отношението си към конфликта Великобритания-Русия, породен от случая „Скрипал“.   Позицията на България се възприема от обществото като европейска и практически консенсусна, тъй като опозицията - в лицето на БСП, също се солидаризира.   Мнозинството от българите гледат със симпатия към Русия основно заради приноса й в освобождението от турското владичество, продължило 500 години. Единствените противници се очертават изолирани от обществото представители на русофобски среди, но българското общество традиционно е с положителна нагласа към Русия или поне не е антируско настроено.   Решението на България да се откаже от изгонването на дипломати повишава нейната тежест на европейската геополитическа сцена. На фона на противопоставянето между Москва и Лондон се формира търсене за компромисна европейска позиция, която страната би могла да предложи, въздържайки се от резки ходове, както вече беше демонстрирано в релацията ЕС – Турция, където движеща бе посредническата роля на България. Традиционно за тази роля по оста Изток-Запад претендира Австрия, но напоследък и страни от Вишеградската четворка като Чехия и Унгария. София също се възприема като мост между Изтока и Запада и е готова да стане посредник, запазвайки каналите за комуникация и в двете посоки.  ", "date": "2018.04.03", "title": "„Барометър“: Ако изборите са сега, ГЕРБ води на БСП с 5%"}
{"url": "http://epicenter.bg/article/11-7-ot-balgarite-ne-podkrepyat-rodnite-merki-otnosno--quot-Skripal-quot-/150931/2/0", "text": "65% от българите подкрепят мерките на България по случая \"Скрипал\".  Това става ясно от данните от телефонно проучване на \"Барометър България\", проведено между 30 март и 1 април сред 818 пълнолетни българи.   Мнозинството от анкетираните одобряват действията на българското правителство да не експулсира дипломати и да прояви въздържаност. На питането \"Одобряване ли позицията на българското правителство да не гони руски дипломати заради случая \"Скрипал\"?\" 65% от анкетираните отговорят, че одобряват позицията, 11,7% не я одобряват, 14,7% нямат мнение, а 8,6% не са чули за позицията на правителството.   Позицията на  правителството се разбира от обществото като европейска и в резултат на консенсус. Изследването отбелязва и симпатиите на мнозинството от българите към Русия.   Единствените противници се очертават изолирани от обществото представители на русофобски среди, но българското общество традиционно е с положителна нагласа към Русия или поне не е антируско настроено, информират от \"Барометър България\".", "date": "2018.04.03", "title": "Само 11,7 % от българите не подкрепят решението на правителството да не гони руски дипломати"}
{"url": "http://epicenter.bg/article/Tsvetanov--Tryabva-da-dadem-poveche-obshtestvena-podkrepa-na-Komisiyata-po-dosietata/150934/2/0", "text": "Като едно демократично общество сме длъжни да дадем повече обществена подкрепа на Комисията до досиетата. Само когато историята бъде прочетена и осмислена, ние ще можем да изпълним своя политически и обществен ангажимент. През годините за Комисията много се говореше, но малко бяха действията. Изникна дори въпросът дали някои от данните не са били заличени. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов, който днес откри кръглата маса „Комисия по досиетата – настояще и бъдеще“.   Форумът се провежда в Зала „Изток“ на Народното събрание, а негови организатори са Комисията по вътрешна сигурност и обществен ред и фондация “Конрад Аденауер”. Гост-лектори на кръглата маса са ръководителят на Бюрото на фондация “Конрад Аденауер” за България Торстен Гайслер, юристът и университетски преподавател Веселин Вучков, председателят на Комисията по досиетата Евтим Костадинов, Екатерина Бончева от Комисията, проф. Евелина Келбечева от Американския университет в България и журналистът Юлияна Методиева.   „Днес в обществото има противоречиви мнения по темата за Комисията по досиетата. Дори имаше определени политически сили, които предложиха тя да се закрие. Тази Комисия обаче е нужна. Тя ще помогне цялата истина за периода преди 1989 г. да излезе наяве. За целта обаче трябва да бъдат разгледани и анализирани всички информационни масиви“, посочи Цветан Цветанов. Той отбеляза, че още при създаването на Комисията 1 000 000 единици от архива на МВР са били предадени. „Макар и да минаха 29 години от идването на демокрацията, ние все още говорим за досиета. Това роди въпроса доколко работата на Комисията е изпълнена със съдържание“, посочи Цветанов и уточни, че днешният дебат е нужен, за да се очертаем как ще изглежда бъдещето на бюрото. „Дължим го на обществото“, категоричен бе председателят на Комисията по вътрешна сигурност и обществен ред.   По думите му е нужен дебат дали обхватът на Комисията трябва да се разшири. Цветанов коментира, че теми като фалитът на банковия сектор през 1996-1997 г. са се превърнали в табу. Според него е редно да се запитаме дали отговорните за тази криза нямат общо с ДС. Той благодари на фондация „Конрад Аденауер“ за тяхната подкрепа през годините. „В Германия тази комисия получи обществена и политическа подкрепа и резултатите не закъсняха. Споделеният опит през години бе безценен за нас“, подчерта Цветан Цветанов.   Днес се занимаваме с осмислянето на комунистическите тайни служби. Комунистическият режим се крепи благодарение на своя репресивен апарат. Типичният немски перфекционизъм и мнителност помогнаха архивите с досиетата на бившите агенти да не се унищожат. Това каза на свой ред ръководителят на Бюрото на фондация “Конрад Аденауер” за България Торстен Гайслер. Той отбеляза, че много хора не са искали досиетата да се отварят, защото са взривоопасни. „Те могат да покажат, че някои от най-близките ни хора имат агентурно минало. Струва ли си рискът обаче никога да не разберем кои са хората, които години наред са ни лъгали? Не. Затова решението да се разкрият досиетата е правилно“, категоричен бе Гайслер и благодари на Цветан Цветанов и на Комисията по досиетата за активната им дейност за съхраняването на историческата памет.   „Радостен съм, че днес, точно 11 след създаването на Комисията по досиетата, имам възможността да направя отчет“, сподели председателят на Комисията Евтим Костадинов, който прочете доклад за дейността на службата в периода 2007 – 2017 г. Той препоръча да бъде осигурено допълнително спокойствие и време на хората, които се занимават с анализирането на данните, да си свършат качествено работата. „Изоставаме от западните страни в този показател и наше задължение е да направим всичко възможно да ги догоним“, обясни Костадинов.   „ Общественото мислене може да се промени само чрез знание. Ние сме още жертви на едно много добре организирано невежество за комунизма, на един мит. Той може да бъде много лесно и ефективно разбит с конкретни знания“, бяха думите на проф. Евелина Келбечева от Американския университет в България. Тя сподели задоволството си от промяната в учебния план и коментира, че политическата воля е ключова за справянето със съвременната комунистическа пропаганда.", "date": "2018.04.03", "title": "Цветанов: Комисията по досиетата е нужна, обхватът на дейността ѝ трябва да се разшири"}
{"url": "http://epicenter.bg/article/Do-mesets-shte-se-osiguri-dostap-do-elektronni-uchebnitsite-za-vsichki-uchenitsi-ot-I-do-VII-klas/150936/2/0", "text": "До месец ще се осигури достъп до електронно четими варианти на учебниците за всички ученици от I клас до VII клас. Това заяви пред журналисти във Варна министърът на образованието и науката Красимир Вълчев, предаде репортер на Радио „Фокус“ – Варна.   „Надявам се утре Министерски съвет да одобри промени в постановлението, с което се финансира безвъзмездното ползване на учебници и учебни помагала, с които ще бъде регламентирано финансирането на достъп до електронно четими варианти на учебници. Това е електронен вариант на учебника с идентично съдържание на книжния. Предполагам, че до един месец по-голямата част от издателствата, които доставят над 95% от учебниците, ще осигурят такъв достъп. Възможно е това да стане и по-рано“, отбеляза министър Красимир Вълчев.   По отношение на едносменен режим на училищата образователният министър коментира, че това е една амбициозна цел. „За да се мине към едносменен режим, на много места трябва да се построят училища, да се намали приемът в други, а на трето – да се построят изцяло нови училища. Имаме общини, в които имаме само едно или две училища на двусменен режим. Там целта може да се реализира далеч по-бързо, но в големите общини, най-вече София и Варна, ще бъде най-трудно. Това е свързано със строежа на училища. Затова с големите общини ще направим индивидуален план, който да бъде реалистичен и амбициозен. Новият срок ще бъде диференциран, не общ“, заяви министър Вълчев.  Във връзка с предстоящите матури министър Красимир Вълчев посочи, че няма да има съществена промяна в организацията и провеждането им. „Остава организирането им по модули, което даде добри резултати миналата година и силно намали възможностите за преписване“, добави министър Красимир Вълчев.", "date": "2018.04.03", "title": "До месец ще се осигури достъп до електронни учебниците за всички ученици от I до VII клас"}
{"url": "http://epicenter.bg/article/Evrodeputatat-Ilhan-Kyuchyuk-organizira-konferentsiyata--ES-v-tarsene-na-smisal-/150940/2/0", "text": "Евродепутатът от АЛДЕ/ДПС Илхан Кючюк организира конференцията „ЕС в търсене на смисъл“. Събитието ще се проведе на 4 април 2018 г. (сряда) от 10.00 часа в Информационното бюро на Европейския парламент в България (ул. „Георги С. Раковски“ 124, София).   Участие в събитието ще вземе председателят на Движението за права и свободи – Мустафа Карадайъ.   В първата част на конференцията участниците ще говорят по темата „ЕС – интеграция или дезинтеграция в светлината на криза“. Модератор на панела ще бъде Жулиета Пенева, директор на фондация „Силна Европа“, участие в него ще вземат д-р Кристофър Бикъртън (лектор в Куинс Колидж, Университет Кеймбридж), Даниел Кадик (програмен директор на фондация „Фридрих Науман за свобода“ за Югоизточна Европа) и Евелина Славкова (социолог и политически анализатор, Изследователски център \"Тренд\").   Втората част на събитието ще бъде фокусирана върху Брекзит. Модератор на този панел ще бъде Зинаида Златанова (вицепремиер на Република България (2013 - 2014), Либерален институт за политически анализи). Лектори са д-р Джули Смит (член на Камарата на лордовете на Обединеното Кралство, директор на Европейския център към Университет Кеймбридж), Оливие Кадик (член на Сената на Република Франция) и Мелиса Родригес (член на Конгреса на депутатите на Кралство Испания).", "date": "2018.04.03", "title": "Евродепутатът Илхан Кючюк организира конференцията „ЕС в търсене на смисъл“"}
{"url": "http://epicenter.bg/article/23--ot-mladite-balgari-s-visoka-kvalifikatsiya-i-obrazovanie-sa-gotovi-da-napusnat-stranata/150943/2/0", "text": "23% от младите българи с висока квалификация и образование са готови да напуснат страната и да се преместят в друга членка на ЕС за по-добра работа. В същото време само 12 на сто биха направили това в рамките на самата страна. Това става ясно от проучване на Евростат за мобилността на младите в рамките на ЕС.  В това проучване се вижда, че младите безработни в Европа не са готови да се местят за нова работа, с изключение на някои страни, сред които е и България. Най-немобилни са младите италианци. Но холандците и датчаните също не са готови да напуснат родното си място за друга работа.   Обяснението според Евростат е, че преместването в регион с повече работни места означава и повишаване на разходите за живот – обикновено на новото място не само заплатите са по-големи, но и наемите и цените на транспорта. Това играе най-малко роля при миграцията на млади българи, за които по-високият доход оправдава и по-високите разходи.   Според Евростат разходите за един работник в индустрията в България са само една десета от тези в Германия.", "date": "2018.04.03", "title": "23% от младите българи с висока квалификация и образование са готови да напуснат страната"}
{"url": "http://epicenter.bg/article/BSP-s-nova-ataka-kam-deputat-ot-GERB/150946/2/0", "text": "„Не приемам опита на г-н Кърчев, депутат от ГЕРБ, да политизира проблемите си. Съветвам го да отговори на въпросите, зададени в журналистическото разследване на медийния екип на Пресс тв и на други национални медии, а не да намесва БСП или лица от БСП. В желанието си да се защити, той добре използва познатата политическа тактика да атакува опонентите си, както прави в случая с Пламен Караджов и Васил Самарски, зад които заставам категорично. Народните представители дължат отговори на избирателите си. Ние не сме съд или прокуратура, за да нападаме публично гражданите”. Това заяви народният представител от ПГ на „БСП за България” Донка Симеонова във връзка с изявленията на народния представител от ГЕРБ Борис Кърчев на пресконференция в Казанлък. Общинският съветник Пламен Караджов: Депутатът Кърчев да коментира данъчната декларация на „Би Би Си Кейбъл“ за 2015г., където се крие разковничето на схемите „Несравним е случаят на депутата от ГЕРБ Борис Кърчев, който е прехвърлил своите фирми на малоимотно лице, коет не познава, със случая, който манипулира. Това, че е показал някакви документи не означава, че няма задължения. От журналистическото разследване става ясно, че първо е източил фирмите със съдружниците си, най-вероятно, за да не платят на държавата данък печалба, а после ги прехвърлил на съдружника си, за да довършат схемите и накрая на безработния, малоимотен и с 60% нетрудоспособност Динко Динев от село Християново, община Ст. Загора. Само едно от  дружествата, които е прехвърлил през последните две години,  е с близо 800 000 лева задължения към други фирми и кредитори. Къде изтичат парите на данъкоплатците? - това да отговори депутатът, както и да коментира данъчната декларация за 2015г. на дружеството „Би Би Си Кейбъл“ , което е управлявал, там е разковничето на схемите. А не да се сравнява с моя случай през 2013г., в който работеща фирма, в която съм участвал, е продадена на познато лице с активи и стокова наличност, която е продължила да работи”, подчерта Пламен Караджов. Васил Самарски, собственик на Пресс тв: Много ясно е описана схемата как депутатът е източвал фирмите, за да не плати данъци Собственикът на Пресс тв Васил Самарски във Фейсбук призова народния представител от ГЕРБ Борис Кърчев да заведе дело срещу сайта Пресс ТВ, публикувал и излъчил журналистическите разследвания. За да може екипът да  предостави документи, уличаващи Борис Кърчев и съдружниците му в измами, изфабрикувани договори, източени фирми и ползване на обекти от националната сигурност. „Не сме наивници, много ясно е описана схемата как депутатът е източвал фирмите, за да не плати данъци. Той е  толкова ГЕРБ, колкото Гинка от Пазарджик е истинският купувач на ЧЕЗ. ГЕРБ му трябваше, за да получи индулгенция. Дали ще му я дадат е техен вътрешен въпрос”, заяви Самарски. Той очаква Борис Кърчев да отговори на всички зададени въпроси в статиите на едногодишното журналистическо разследване и  да излезе с достойнство от тинята, а не да измества вниманието от истинската тема. Васил Самарски също призовава Кърчев да не политизира собствените си деяния.", "date": "2018.04.03", "title": "БСП с нова атака към депутат от ГЕРБ, прехвърлил фирма на бедняк, за да не плати данък"}
{"url": "http://epicenter.bg/article/Angel-Kunchev--Eventualnata-vaksinatsiya-sreshtu-varitsela-mozhe-da-bade-vavedena-ot-2020-godina/150949/2/0", "text": "Предлага се намаляване на броя на ваксините срещу туберкулоза и пневмококова инфекция в съответствие с препоръките на Световната здравна организация и синхронизиране с европейската практика. Сред обсъжданите идеи е и задължително въвеждане на децата срещу варицела.   Главният здравен инспектор Ангел Кунчев обясни в предаването \"Хоризонт до обед\" на БНР, че решението за промените всъщност е на здравното министерство и то ще реши дали евентуалната ваксина за варицела ще е задължителна:  \"Експертният съвет се състои от експерти, които дават препоръки как те виждат нещата, как да развиваме българския имунизационен календар, така че той да е максимално полезен за всички деца, а решенията се взимат от Министерството на здравеопазването. Така че сега сме на етап обсъждания, дискусии.  Ние сме винаги много внимателни, когато говорим за имунизационния календар, тъй като това е нещо, което засяга абсолютно всички български деца. Знаете, един набор от новородени от една година е около 57-58 до 60 хиляди деца, така че каквото и решение да се вземе, то ще стане след много широка дискусия с всички заинтересовани – неправителствени организации, родителски организации, експерти, специалисти.\"  Д-р Кунчев обясни, че до края на месеца ще стане ясно кои препоръки ще бъдат приети:  \"Предполагам, че още до края на месец април. Така или иначе протоколът от този експертен съвет с препоръките ще бъде внесен в ръководството на Министерството на здравеопазването и ако то утвърди тези насоки на развитие, те според мен са ясни.\"  Главният здравен експерт обясни, че ако ваксинацията за варицела стане задължителна, тя може бъде въведена най-рано от 2020 година:  \"Ние имаме предварителни сондажи с производителите и се оказва, че те и за тази и за следващата година, много трудно могат да намерят свободни количества. Според мен най-рано от 2020 година, защото тогава вече ако ние направим своевременна заявка, ще може да разчитаме на такива количества и то по ваксина, която да се вписва най-добре в календара, защото има различни видове – има моноваксини, има комбинирани, така че тя да се приема лесно и да не пречи на останалите имунизации в календара.\"", "date": "2018.04.03", "title": "Ангел Кунчев: Евентуалната ваксинация срещу варицела може да бъде въведена от 2020 година"}
{"url": "http://epicenter.bg/article/Nad-20-detsa-sas-samneniya-za-natravyane-v-Dobrinishte/150953/2/0", "text": "Над 20 деца са със съмнения за натравяне, предаде bTV. Те са били на зелено училище в Добринище, когато започнали да повръщат.  Към момента не е ясна причината за състоянието им.  Три от децата са на системи в здравната служба в Добринище, а за останалите се полагат грижи в хотела, в който са настанени.  Родителите на част от децата вече пътуват към мястото, за да си ги приберат.  Към Добринище тръгват и инспектори. Сигнализирани са Регионалната здравна инспекция и БАБХ. ", "date": "2018.04.03", "title": "Над 20 деца със съмнения за натравяне в Добринище"}
{"url": "http://epicenter.bg/article/Maya-Manolova--Kampaniyata--Velikden-za-vseki--sabuzhda-dobroto-u-balgarina/150961/2/0", "text": "Кампанията „Великден за всеки“ събужда доброто у българина и това е най-важното в навечерието на светлия християнски празник Великден. Това заяви пред журналисти в Шумен омбудсманът Мая Манолова, цитирана от радио „Фокус“ - Шумен. В дарителската сметка на кампанията вече са са събрани около 350 000 лв., а дарените храни надхвърлят тази сума. Мая Манолова посочи, че продължава набирането на средства по дарителската сметка, продължават и даренията на хранителни продукти от производители и търговци от цялата страна. „Кипи една национална кампания, чиято цел е да подкрепи трапезата на най-бедните българи за Великден и мисля, че заслужава да бъде подкрепена“, каза Мая Манолова. Тя благодари на партньорите на инициативата, на фирма „Булмаг“ и на обществения посредник на Шумен Иван Капралов за възможността за разширяване на географията на кампанията и в съседни областни градове - Варна, Търговище и Дулово. Специална благодарност изрази омбудсманът и към гражданите. „Добрите новини и добрите хора трябва да бъдат съобщавани, включително в ефир, трябва да бъдат отразявани и от медиите. По-голямата част от пакетите са дарение от гражданите, които са пазарували за себе си и са купили няколко пакета с храна и за трапезата за пенсионер“, каза Мая Манолова. По думите ѝ средствата които са обърнати във ваучери, всеки на стойност по 20 лева, вече са в пощенските клонове и хората могат да си ги получат. „Ще има и следващи траншове, защото във ваучери са обърнати парите, събрани до средата на миналата седмица. Средства продължават да се събират, до Великден включително, така че и за следващия хубав празник Гергьовден ще бъдат подкрепени трапезите на възрастните хора“, заяви Мая Манолова.   Пред храм „Св. Три Светители“ тя раздаде 150 пакета с хранителни продукти. В знак на благодарност за благотворителната кампания Мая Манолова получи дар от отец Красимир - икона на Божията майка с изображение на Владимировската чудотворна икона. Хранителни пакети Мая Манолова раздаде и пред Томбул джамия и в пенсионерски клуб. 400-те пакета са събрани със съдействието на местния обществен посредник Иван Капралов и доброволците на националната кампания „Великден за всеки – дари празник на баба и дядо“, участвали в акция „Купи и сподели“ в магазините на верига Булмаг, в двата последователни уикенда. Инициативата се организира под патронажа на омбудсмана.", "date": "2018.04.03", "title": "Мая Манолова: Кампанията „Великден за всеки“ събужда доброто у българина"}
{"url": "http://epicenter.bg/article/Germaniya-shte-ekstradira-Puchdemon-v-Ispaniya/150937/7/0", "text": "Г ерманската прокуратура одобри искането за екстрадиране в Испания на Карлес Пучдемон, съобщи Нова телевизия. Това стана ясно от позиция на държавното обвинение. Решението е взето след проверка на Европейската заповед за арест.   Главният прокурор на федералната провинция Шлезвиг-Холщайн настоя за екстрадиране на бившия председател на Женералитета на Каталуния Карлес Пучдемон в Испания, съобщава германският вестник BILD, цитиран от „Фокус“. Разглеждането на европейската заповед за арест на Пучдемон е показало, че молбата на Мадрид за екстрадицията на каталунския политик е допустима, поясниха местните власти.  Испанската правосъдна система уличи Пучдемон в организиране на бунт –обвинение, което срещу което каталунецът внесе възражение.  Пучдемон прекара Великденските празници в затвора. Още след арестуването му главният прокурор в Ноймюнстер заяви, че няма да разгледа молбата за екстрадицията му преди Великден, така че решение по случая ще се очаква след празника, който западните християни отбелязаха тази година на 1 април.  Пучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.   Няколко дни по-рано Пучдемон пътува до скандинавската страна за участие в конференция. Ден по-късно Мадрид издаде заповед за ареста му, както и на още няколко други каталунски политици. Властите в Хелзинки изразиха готовност да приложат международната заповед за ареста му, но това така и не се случи. А в Барселона хиляди привърженици на независимостта излязоха на протест след ареста на Пучдемон.   На 1 април стотици привърженици на каталунската независимост проведоха шествие в Берлин, на което настояваха германското правителство да освободи бившия каталунски лидер Карлес Пучдемон, а не да го екстрадира обратно в Испания.", "date": "2018.04.03", "title": "Германия ще екстрадира Пучдемон в Испания"}
{"url": "http://epicenter.bg/article/Yuliya-Skripal-e-poluchila-dostap-do-tayna-smetka-ot-150-000-paunda-dni-predi-napadenieto/150941/7/0", "text": "Юлия Скрипал е получила достъп до тайна сметка от 150 000 паунда само дни преди нападението в Солсбъри, твърди „Дейли мирър“, съобщи БНР. Постъплението е от продажбата на къща във Великобритания, принадлежала на нейния брат Александър, който е починал при съмнителни обстоятелства в Санкт Петербург миналата година.  Вестникът съобщава, че Юлия Скрипал е получила право на достъп до сметката в края на февруари от нейния баща, бившия руски шпионин Сергей Скрипал. Парите по сметката, които сега са в руска банка, чието име не се споменава, са от продажбата на къщата, която брат й е делял с бившата му съпруга Наталия, дъщеря на бивш руски офицер от разузнаването. Наталия, която сега е женена за треньор по тенис от Уелс, е продала къщата, като е дала половината от парите на бившия си съпруг Александър.  Информацията за тайната сметка идва от племенницата на Сергей Скрипал – Виктория, която смята тази седмица да посети Юлия в болницата в Солсбъри, пише „Дейли мирър“. Британските власти ще й издадат виза и тя ще стане първият член на семейството, който ще получи достъп до Юлия и Сергей Скрипал, допълва изданието. Виктория съобщава още, че Юлия Скрипал има приятел, за който е смятала да се омъжи. Виктория казва, че намира за странно, че след случилото се в Солсбъри няма никаква вест от приятеля на Юлия. „Дейли мирър“ цитира руски издания, според които приятелят на Юлия и майка му са работили за компания с тесни връзки с руските тайни служби.", "date": "2018.04.03", "title": "Юлия Скрипал е получила достъп до тайна сметка от 150 000 паунда дни преди нападението"}
{"url": "http://epicenter.bg/article/Izpitanie-za-prezidenta-Makron--Zheleznicharite--podpaliha--darzhavata/150942/7/0", "text": "Синдикатите във Франция отговориха с протести в отговор на желанието на президента Еманюел Макрон да реформира железниците и да сложи край на стогодишния привилигирован статут, с който се ползват железничарите, съобщиха световните медии.   Две големи транспортни стачки парализират Франция днес - протестират пилоти и железничари. Авиокомпанията \"Ер Франс\" отменя една четвърт от днешните си полети заради стачка на персонала, който иска увеличение на заплатите с 6%.   Държавните железници пък обявиха тримесечна стачка, която започна вчера. Отменени са много влакове. Ще се движат един на всеки осем високоскоростни и един на пет регионални влакове. Влаковете към Испания, Италия и Швейцария няма да се движат, а тези по линията \"Евростар\" ще имат нарушения в графика. Служителите в железниците стачкуват пулсово – по два дни, по график, изготвен за цели три месеца. Двудневни железничарски стачки ще има на всеки пет дни до края на юни.   Протестът е насочен срещу плановете на правителството за модернизиране на сектора, което предвижда премахване на редица привилегии, с които сега се ползват служителите. Стачката на железничарите ще продължи до 28 юни. Тя се разглежда и като най-голямото предизвикателство за президента Макрон, който се опитва да реформира бизнеса и икономиката.   Според синдикатите държавният глава възнамерява да \"унищожи обществения железопътен транспорт чрез чист идеологически догматизъм\". Те смятат, че промените няма да помогнат за разрешаване на проблема с дълга.    ", "date": "2018.04.03", "title": "Изпитание за президента Макрон: Железничарите „подпалиха“ държавата"}
{"url": "http://epicenter.bg/article/Turski-iztrebitel-e-narushil-gratskoto-vazdushno-prostranstvo-/150947/7/0", "text": "Турски изтребител F-16 се е спуснал на под 1000 метра височина, докато е прелитал над югоизточната част на егейския остров Фармакос във вторник, след като е навлязъл в Атинския полетен информационен регион в 10:55 часа, съобщава електронното издание Ekathimerini, цитирано от Агенция \"Фокус\".  Инцидентът е втория по рода си от началото на седмицата. В понеделник седем турски самолета, четири от които с бойно въоръжение, нарушиха гръцкото въздушно пространство четири пъти, съобщиха от гръцката армия, като добавиха, че те са били съпроводени от гръцки изтребители.  Произшествията от подобен тип не са необичайни, но се увеличиха значително през последните месеци на изострено напрежение в отношенията между двете съседни страни.  ", "date": "2018.04.03", "title": "Турски изтребител е нарушил гръцкото въздушно пространство "}
{"url": "http://epicenter.bg/article/Putin-poluchi-udostoverenie--che-e-izbran-za-prezident-/150950/7/0", "text": "Председателят на Централната избирателна комисия на Руската федерация Ела Памфилова връчи на Владимир Путин удостоворение, че е избран за президент и встъпва в пълномощията си за новия мандат. Това стана на среща в Кремъл.  \"Владимир Владимирович, искам да ви поздрава с изборите, с убедителната и чиста победа, и да ви връча удостоверението за избирането\", заяви Павфилова.  Според президента проведените на 18 март избори са били най-чистите и прозрачните за цялата история на Русия.  \"Както много хора отбелязаха, изглежда това бяха най-прозрачните и чисти избори в историята на нашата страна. И за това безусловно имате заслуга вие лично, както и членовете на всички избирателни комисии\", заяви Путин на председателя на комисията. Той добави, че по всеобщо мнение, работата на избирателната администрация е била на най-високо техническо и организационно равнище.  Памфилова обяви и резултатите от социологическо допитване, според което 87% от руските граждани смятат изборите за честни.  Проведеното от ВЦИОМ проучване сочи, че на въпроса \"Удовлетворени ли сте от начина, по който са проведени президентските избори?\", 70% от руснаците отговарят \"Напълно съм удовлетворен\" и 17% - \"По-скоро съм удовлетворен\".  Националното допитване е проведено на 19-20 март по телефона сред 2000 руски граждани на възраст над 18 г.    ", "date": "2018.04.03", "title": "Путин получи удостоверение, че е избран за президент "}
{"url": "http://epicenter.bg/article/Puskat--Turski-potok--v-kraya-na-2019-g-/150951/7/0", "text": "Повечето разрешения за строителството на газопровода „Турски поток“ са получени, неговото пускане в експлоатация се планира да стане до 30 декември 2019 г. Това съобщи съветникът на руския президент Юрий Ушаков.    „ Доставките по първата отсечка ще са за турските потребители, а по втората – на границата на Турция и Европейския съюз, където се планира да бъде организирана входна точка. Двете отсечки на газопровода ще бъдат пуснати в експлоатация до 30 декември 2019 г.“, каза той.    Ушаков подчерта, че строителството на „Турски поток“ върви успешно, получени са повече разрешения, необходими за реализирането на този проект в съответствие с утвърдения график. Газопроводът се състои от две тръби с обща мощност 31 милиарда куб.м. газ.", "date": "2018.04.03", "title": "Пускат „Турски поток” в края на 2019 г."}
{"url": "http://epicenter.bg/article/Shokoladat-udalzhava-zhivota/150957/7/0", "text": "Полезните свойства на шоколада се оказаха толкова много, че учени препоръчаха всекидневната му употреба, съобщи Лайф. Известният британски диетолог Роб Хобсън заяви, че шоколадът е идеално средство за достигане на дълголетие. Учени смятат, че какаото, което се съдържа в шоколада, може не само да стабилизира производството на хормона на удоволствието допамин, но и притежава почти същите свойства като тези на витамините, предава БТА.    По думите на учените, свързаната с какаото тайна е, че то е източник на минерали и други необходими за организма вещества, включително магнезий, чието оптимално съдържание допринася за поддържане здравината на костите и за релаксация на мускулите, желязо, което допринася за поддържане производството на еритроцити, и цинк, благодарение на който обнобяването на клетките в организма се осъществява безпроблемно.    В какаото се съдържат повече антиоксиданти, отколкото в който и да било друг хранителен продукт. Сред важните свойства на какаото и шоколада е способността да се повиши нивото на фенилетиламините - вещества, използвани като основа за всички невромедиатори. Стабилното ниво на фенилетиламините е пряко свързано с остротата на ума и позволява да се съхранят когнитивните способности и \"младостта\" на главния мозък.", "date": "2018.04.03", "title": "Шоколадът удължава живота"}
{"url": "http://epicenter.bg/article/Izrael-otmenya-sdelkata-s-OON-za-migrantite/150963/7/0", "text": "Израелският премиер Бенямин Нетаняху заяви днес, че отменя споразумението с агенцията на ООН за бежанците за съдбата на хиляди африкански мигранти в страната след натиск от десни привърженици на правителството му, съобщи Ройтерс, цитирана от БНР. Нетаняху обяви сделката с Върховния комисариат за бежанците на ООН в понеделник, като посочи, че за всеки от изпратените най-малко 16 250 мигранти на Запад мигрант, включително в Канада, Германия и Италия, страната ще позволи временно пребиваване за поне 5 години на друг. Късно същия ден премиерът обяви във Фейсбук, че замразява сделката, а днес заяви, че я анулира. „Внимателно изслушах многото коментари по споразумението. В резултат, след като отново претеглих предимствата и недостатъците й, реших да отменя сделката.\" Съдбата на около 37 000 африканци в Израел представлява морална дилема за държавата, основана като убежище за преследвани евреи и техен национален дом. Десноцентристкото правителство бе подложено на натиск от свои националистически гласоподаватели да изгони мигрантите, докато други призоваваха да им бъде позволено да останат.", "date": "2018.04.03", "title": "Израел отменя сделката с ООН за мигрантите"}
{"url": "http://epicenter.bg/article/Erdogan-posreshtna-Putin-v-prezidentskiya-dvorets-v-Ankara--Video--/150974/7/0", "text": "Президентът на Русия Владимип Путин пристигна в президентския дворец в Анкара, където започна срещата му с турския му колега Реджеп Тайип Ердоган, съобщи ТАСС. Разговорът на четири очи между двамата лидери започна веднага след тържествената церемония по посрещането.  Ердоган посрещна госта си на входа на двореца. За посрещането на руския лидер беше построен почетен караул. Военен оркестър изпълни химните на Русия и Турция.  След церемония Ердоган и Путин проведоха първия си разговор преди началото на Седмото заседание на Съвета за сътрудничество на високо равнище. Чрез видеоконферентна връзка те ще участват и в церемонията по първата копка на АЕЦ \"Аккую\".  Двамата лидери ще обсъдят ключови въпроси от двустранните отношения, както и регионални и други международни теми, вклъчително положението в Сирия.  Утре ще се проведе тристранната среща на президентите на Русия, Турция и Иран по ситуацията в Сирия.   ", "date": "2018.04.03", "title": "Путин посрещнат от Ердоган с военни почести в президентския дворец в Анкара: Мараба, аскер! (Видео) "}
{"url": "http://epicenter.bg/article/Letishteto-v-Skopie-veche-ne-se-kazva--Aleksandar-Veliki-/150975/7/0", "text": "На летището в македонската столица днес беше поставен надписът с новото му име \"Международно летище - Скопие\".   Буквите са като тези на предишния надпис на аеропорта, който до неотдавна се наричаше \"Александър Велики\", съобщава агенция МИА, цитирана от БТА.  Правителството на Македония преименува летището в знак на добра воля в отношенията с Гърция.  Буквите от старото име бяха свалени на 24 февруари, а в края на март на преименуваното летище в Скопие след 12 години кацна гръцки самолет, с който пристигна гръцкият външен министър Никос Кодзиас.  ", "date": "2018.04.03", "title": "Летището в Скопие вече не се казва ”Александър Велики”"}
{"url": "http://epicenter.bg/article/ES-vavezhda-dopalnitelni-pravila-za-zashtita-na-zadarzhanite-i-obvinyaemite/150978/7/0", "text": "От днес в ЕС влизат в сила нови, допълнителни и общи правила за презумпцията за невинност, съобщи Европейската комисия, цитирана от БТА. Целта е обвиняемите да имат навсякъде в ЕС правото да бъдат възприемани като невинни до доказване на вината им в съда. Задържаните и обвиняемите получават право да запазят мълчание, да присъстват на делата срещу тях, както и делото им да бъде преразгледано, ако е било решено в тяхно отсъствие.    Уточнява се, че презумпцията за невинност се прилага и сега в ЕС, но не по еднакъв начин. Занапред навсякъде в ЕС задължението за доказването на вината ще бъде на прокуратурата. Така доказателствената тежест се прехвърля и повече няма да се очаква от обвиняемия да доказва невинността си, като в негова полза ще бъде отчитано всяко съмнение в обвинението.   Властите - полицейски и съдебни (следствие, прокуратура, съд), се задължават да не вменяват вина до доказването на обвинението по съдебен ред (с присъда).   Правото да не се дават показания от обвиняемия или заподозрения е безусловно и ако бъде използвано, не може да създаде претекст за предявяването на обвинение.   В ЕС вече са в сила правилата, според които всеки разпит, дори при първоначално задържане от полицията, трябва да бъде извършван с помощта на преводач, ако заподозреният не говори езика, използван от местните власти. Когато преводач не може да присъства на разпита физически, правилата допускат превод по видеовръзка, по телефона или по интернет.   Всяка заповед за задържане, обвинение или присъда, трябва да бъдат предоставяни на обвиняемия или подсъдимия писмено на неговия език.   Всеки обвиняем в ЕС има безусловно право на достъп до защитник и безплатен достъп до преводач. Властите са длъжни да разяснят правата на задържания и същността на подозрението срещу него.   Задържаните трябва да получат, независимо дали са поискали това, документ с ясен текст, в който се посочват правата, включително достъп до адвокат, до член от семейството, до спешна медицинска помощ, както и максималните срокове на предварително задържане (до изправяне пред съдия).   В същия документ трябва ясно да бъде посочено правото на обжалване на задържането или на възможност за искане за освобождаване под гаранция. В случай на задържане в ЕС извън своята родина европейците имат правото на връзка с консулството на своята страна.   От догодина ще влязат в сила правила за задържаните младежи (под 18 години), които получават правото да бъдат придружени от родител. Ако при явяване в съда не присъства техен защитник, непълнолетните не може да бъдат осъждани на лишаване от свобода.   Занапред непълнолетните, осъдени на затвор, ще трябва да бъдат отделяни от пълнолетните затворници. Разпитите на непълнолетни ще бъдат заснемани и записвани, а повторните разпити ще трябва да се избягват.   По данни на ЕК на година девет милиона европейци биват задържани с предявяването на обвинение. От тях един милион са непълнолетни. Посочените правила целят да въведат общ минимум в ЕС за правата на задържаните.", "date": "2018.04.03", "title": "ЕС въвежда допълнителни правила за защита на задържаните и обвиняемите"}
{"url": "http://epicenter.bg/article/Ruski-general--Varvim-kam-poslednata-voyna-v-istoriyata-na-chovechestvoto-/150979/7/0", "text": "Руският генерал-лейтенант Евгений Бужински, прослужил 41 г. в армията, предупреди, че светът е на ръба на \"последната война в историята на човечеството\". Той отправи смразяващото си предупреждение в интервю за Би Би Си, предава Канал 3.  Според него изгонването на дипломати от страните на ЕС и от САЩ заради аферата Скрипал създава ситуация, която е \"по-лоша от Студената война\". Помолен да обясни какво е по-лошо от Студената война, генералът е лаконичен: \"Истинска война. По-лоша от Студената война е реална война. Тя ще бъде последната в историята на човечеството\".  Бужински, който се пенсионира от армията през 2009 г., добави, че не аферата Скрипал, а натискът може да доведе човечеството до война. \"САЩ казват, че натискът ще продължи. И какво ще постигне това? Ще доведе ли до промяна в режима? Това е безполезно\", категоричен е руският генерал.  Той предупреди, че продължаващият натиск върху Русия е опасна политика. \"Не познавате руснаците - колкото по-голям е натискът, толкова повече обществото се обединява около президента (Путин)\", продължи Бужински.  \"Вие гоните дипломати, ние гоним дипломати. Вие гоните още, и каква е следващата стъпка? Прекъсване на дипломатическите отношения. В момента вие притискате Русия в ъгъла, а да притискаш Русия в ъгъла е много опасно нещо\".  Генералът определи като \"пълна безмислица\" отравянето на Сергей Скрипал и дъщеря му Юлия в Англия, и добави, че руският президент Владимир Путин \"е последният човек, който има полза от него\".  ", "date": "2018.04.03", "title": "Руски генерал: Вървим към последната война в историята на човечеството "}
{"url": "http://epicenter.bg/article/81--ot-hristiyanite-sa-izcheznali-v-Irak--Maltsinstvata-sa-zhertva-na--baven-genotsid-/150986/7/0", "text": "„Малцинствата в Ирак като християни, езиди и шабакс са жертви на „бавен геноцид“, който разрушава тези древни общности и води до изчезването им.“ Това сочи доклад на Общество за правата на човека в Ирак, цитиран в публикация на сайта на Гейтстоун институт (Gatestone Institutе). Автор на статията със заглавие „Християните в Ирак: 80% изчезнаха“ е италианският журналист Джулио Меоти.  Според доклада на правозащитниците в Ирак 81% от християните в страната са изчезнали. Броят на останалите там шабакс е още по-малък: 94% от тях вече ги няма. Дори 18% от езидите са напуснали или са убити. Друга правозащитна организация Hammurabi твърди, че доскоро в Багдад са живели 600 000 християни, днес техният броя е едва 150 000.  Редица организации твърдят, че преследването на християните в Ирак сега няма аналог в цялата история на страната. Наскоро християнски духовници носили черен символ на траур за последните жертви на антихристиянското насилие. Шиитската милиция открива и масов гроб с телата на 40 християни близо до Мосул – някогашната крепост на Илямска държава и столица на християнството в Ирак. Телата, сред които има жени и деца, изглежда са на християни, отвлечени и убити от ИДИЛ.  Авторът на материала критикува остро европейските правителства: „Нито една статия не се появи в западните мейнстрийм медии за това етническо прочистване“.  „Европейското обществено мнение, което иначе винаги е готово да протестира срещу дискриминацията на малцинствата, не е казало нито дума за това, което Аян Хирси Али (б. р. Холандска феминистка и политически деец от сомалийски произход) нарича „война срещу християнството“, пише в публикацията на  Gatestone Institutе. Малки общности, като християнски анклав на Мосул, са загубени завинаги. Цитират се думи на православния патриарх Игнатий Ефрем II, че съществува реалната опасност християнството в Близкия Изток да се превърне в музей. Духовникът също споменава, че Ирак е загубил 80-90% от християнското население.  „От европейските правителства само Унгария изрази принципна позиция и се ангажира открито със запазването на иракското християнство от геноцид. Наскоро унгарското правителство откри училище в Ербил за изгонени християни. Унгарският министър на човешките ресурси Золтан Балог присъства на събитието. Представете си, че същото бяха направили всички останали европейски страни, като Франция и Германия. Страданието на християните в Ирак днес щеше да бъде много по-малко, а техният брой – много по-висок“, пише  Джулио Меоти.  И още: „Западът не пожела да им предостави убежище, когато Ислямска държава уби 1 131 от тях и разруши или повреди 125 от техните църкви. Сега трябва да ги подкрепим преди да е станало прекалено късно. След масовото разселване и масовите гробове трябва да помогнем на християните да се възстановят там, където са били малтретирани. В противен случай, и най-малката надежда да чуем звук на камбана от християнска църква в древните земи от Библията ще бъде загубена завинаги.“", "date": "2018.04.03", "title": "81% от християните са изчезнали в Ирак. Малцинствата са жертва на „бавен геноцид“"}
{"url": "http://epicenter.bg/article/Vissh-ruski-diplomat--S-falshivoto-delo--quot-Skripal-quot--NATO-se-opitva-da-opravdae-ogromniya-si-voenen-byudzhet/150987/7/0", "text": "Като разпространява лъжлива информация за отравянето на бившия руски полковник от ГРУ Сергей Скрипал, Великобритания се опитва да попречи на нормализирането на отношенията между Русия и Запада. Това заяви заместник -министърът на външните работи на РФ Александър Грушко, предава ТАСС.  Според него през последните години на Запад се прогапандира образ на Русия, който няма нищо общо с дествителността. \"Шестте слайда, които бяха представени от посолството на Великобритания в Русия, свидетелстват, че положението е особено тежко. Това е един голям фейк, главната му задача е да не допусне нормални отношения с Русия\", заяви Грушко.  Той в интервю за тв \"Россия 24\", че делото \"Скрипал\" е провокация от страна на Лондон с цел да бъдат изострени отношенията между Москва и Запада и да бъде попречено на сътрудничеството в сферите на общи интереси.  \"Съществуват всички признаци за това, че това дело е провокация в точно избран момент, за да бъдат още повече изострени отношенията между Русия и Запада\", заяви дипломатът.  Според него решението на редица западни страни да изгонят руски дипломати е огромна геополитическа провокация.  \"Това, което видяхме в изпълнение на британската дипломатическа школа, излиза извън рамките на дипломатическото приличие. А така наречената атлантическа солидарност сериозно вреди на ситуацията в сферата на сигурността\", подчерта Грушко.  Той е уверен, че провокацията около делото \"Скрипал\" е замислена, за да оправдае огромните военни бюджети на западните страни.  \"Затова е очевидно, че огромната провокация, която бе устроена от британската страна, преследва именно тази цел - да налее допълнително гориво в кампанията на русофобия\", заяви Александър Грушко.  В момента военният бюджет на страните от Европа, членове на НАТО, е примерно 270 милиарда, изчислява Грушко.  \"Ако те постигнат 2% от БВП военни разходи, то сумата става около 400 милиарда. Това е десет пъти повече от военния бюджет на Русия. Става въпрос за огромни разходи. За да бъдат реализирани, е необходим страшен враг\", подчерта дипломатът.  ", "date": "2018.04.03", "title": "Заместникът на Лавров: С фалшивото дело \"Скрипал\" се опитват да оправдаят огромния бюджет на НАТО"}
{"url": "http://epicenter.bg/article/Putin-i-Erdogan-dadoha-start-na-stroitelstvoto-na-AETs--Akkuyu--v-Turtsiya-/150989/7/0", "text": "Президентите на Русия и Турция Реджеп Таийп Ердоган и Владимир Путин дадоха началото на строителството на първата турска атомна електроцентрала – „Аккую“, като това се случи в режим на видеоконференция, предава ТАСС, цитирана от Агенция \"Фокус\".  Руският президент поздрави всички с началото на реализацията на проекта.  \"Днес ние не само присъстваме на началото на строителството на първата турска АЕЦ, но създаваме основите за атомната промишленост в Турция, даваме началото на създаването на нов отрасъл. Турция е високоразвита в техническо и икономическо отношение държава. Но това е нов етап, нова стъпка напред в развитието на турската република\", заяви Путин.   Строената от „Росатом“ първа турска атомна електроцентрала „Аккую“ е станала символ на сътрудничеството между Русия и Турция, заяви във вторник турският президент.  „Изминахме дълъг път. Днес АЕЦ „Аккую“ стана символ на нашето сътрудничество и показател за неговото ниво“, заяви Ердоган по време на церемонията.  Сред другите руско-турски проекти, които показват високото ниво на сътрудничество и здравите връзки между Турция и Русия, Ердоган назова газопровода „Турски поток“ и доставянето на руски зенитно-ракетни комплекси С-400.  В навечерието на церемонията турската Агенция по атомна енергетика издаде лиценз за строителство на първия блок на АЕЦ „Аккую“, а руският министър на енергетиката Александър Новак съобщи, че проектът е получил статут на стратегическа инвестиция.  Двамата лидери ще обсъдят ключови въпроси от двустранните отношения, както и регионални и други международни теми, вклъчително положението в Сирия.  Утре ще се проведе тристранната среща на президентите на Русия, Турция и Иран по ситуацията в Сирия.  По-рано помощникът на руския президент Юрий Ушаков заяви, че осигурявайки строителството на централата, Русия застава в основата на създаването на турския атомен отрасъл, способствайки усвояването на нейните съвременни и енергоефективни ядрени технологии.  Освен това той подчерта, че проектът за строителство на АЕЦ „Аккую“ е получил статут на стратегическа инвестиция, което ще позволи да бъдат спестени около $10 млрд при нейното съоръжаване, тъй като в този случай се предвиждат данъчни облекчения и преференции от турското правителство. Общата стойност на централата е $20 млрд.  АЕЦ „Аккую“ с четири енергоблока ВВЕР – 1200 се строи в провинция Мерсин на брега на Средиземно море. Споразумението между Турция и Русия беше сключено през май 2010 година. В момента проектът се финансира изцяло от руската страна.  ", "date": "2018.04.03", "title": "Путин и Ердоган дадоха старт на строителството на АЕЦ „Аккую“ в Турция (Видео)"}
{"url": "http://epicenter.bg/article/Topnovina--London-ne-mozhe-da-dokazhe--che-otrovata-sreshtu-Skripal-i-dashterya-mu-e-ot-Rusiya/150995/7/0", "text": ", съобщи \"Индипендънт\".   Тестовете били направени от експерти във военната лаборатория Портън Даун.   каза за Скай Нюз изпълнителният директор на лабораторията Гари Ейткънхед.   Веществото, с което беше отровен бившият двоен агент Сергей Скрипал, е идентифицирано като \"новичок\", но  Изпълнителен директор на научния институт Гари Ейткънхед заявява пред британската телевизия: \" \".    По думите му    \"Нашата работа се състои в това да предоставим научни доказателства за това какво представлява конкретния нервнопаралитичен агент; идентифицирахме, че той принадлежи на тази специфична група и че е вещество от боен клас, но не е наша работа да казваме къде е произведено\", допълва химикът.     Все още няма известна противоотрова на новичок, съответно такава не е предписвана на Юлия или Сергей Скрипал.   Директорът на Портън Даун не коментира дали в лабораторията му са разработвани или съхранявани количества от новичок, но отхвърля спекулациите, че отровата би могла да е излязла от резервите на британската лаборатория. \"Няма никакъв начин подобно вещество да е произлязло от нас или да е напуснало пределите на нашата структура\", казва той.     Организацията за забрана на химическите оръжия ще се събере в сряда, за да обсъди твърденията, че Русия е виновна за отравянето на шпионина Сергей Скрипал, предаде БГНЕС „Председателят на съвета на Организацията за забрана на химическите оръжия (ОЗХО) получи запитване от представителството на Руската федерация за среща на съвета”, заявиха от организацията. Срещата ще се проведе утре, 4 април, и ще започне в 10:00 сутринта (08:00 GMT) в седалището на организацията в Хага. В неделя Русия изпрати до Организацията за забрана на химическите оръжия списък от 13 въпроса за \"изфабрикуваното срещу нея дело за Скрипалови\". Сред въпросите са за вида на данните и материалните доказателства, които британците са предоставили на организацията, както и кой оглавява групата експерти на ОЗХО, посетила Великобритания. Руската страна се интересува и от това какъв вид помощ е поискал Лондон от ОЗХО.  ", "date": "2018.04.03", "title": "Топновина! Лондон не може да докаже, че отровата срещу Скрипал и дъщеря му е от Русия"}
{"url": "http://epicenter.bg/article/Askeer/150945/6/0", "text": ",           (Независим проект на Театър „Криле“, постановка Алексей Кожухаров, 4 април 2017 г. в Театър „Сълза и смях“, Открита сцена) (Независим проект на Театър „Реплика”, постановка Милко Йовчев и Боряна Пенева, 22 ноември 2017 г. в Център за култура и дебат „Червената къща“) , Комедия в едно действие от  (Театрално-музикален център – Кърджали, постановка Рада Абрашева, 5 октомври 2017 г.) (Театрално-музикален център – Кърджали, постановка Гълъб Бочуков, 14 февруари 2018 г.) (Независим проект, постановка Милко Йовчев, 1 февруари 2018 г. в Театър „Сълза и смях“, Открита сцена) (Театър 199 „Валентин Стойчев“, постановка Стоян Радев, 3 февруари 2018 г.) (Университетски театър – НБУ, постановка Гергана Димитрова, 26 февруари 2018 г.) (Драматично-куклен театър „Иван Димов“ – Хасково, постановка Елин Рахнев, 12 април 2017 г.)    от  (Драматичен театър – Търговище, постановка Надя Асенова, 5 септември 2017 г.)   от  (Театър „София“, постановка Неда Соколовска, 9 март 2018 г.)   от (Театрална работилница „Сфумато“, постановка Никола Стоянов, 20 октомври 2017 г.) от  и  (Драматично-куклен театър „Васил Друмев“ – Шумен, постановка Николай Гундеров, 20 септември 2017 г.)    от (Държавен куклен театър – Ст. Загора, постановка Любомир Колаксъзов, 23 октомври 2017 г.)    от (Народен театър „Иван Вазов“, постановка Бойка Велкова, 13 октомври 2017 г.)   от (Независим проект на Театър „Виа Верде“, постановка Пламен Глогов, 19 декември 2017 г. в Театър „Сълза и смях“, Открита сцена)   , Комедия от  (Театрално-музикален център – Кърджали, постановка Анна Петрова, 16 януари 2018 г.)    от  (Независим проект на Театър „Реплика“, постановка Ованес Торосян, 4 ноември 2017 г. в Националната библиотека „Св. св. Кирил и Методий“)       (председател на Комисията), ,  ,  ,  (председател на Фондация „А`Аскеер”) (по азбучен ред на имената на авторите) (Университетски театър – НБУ, постановка Гергана Димитрова, 26 февруари 2018 г.) (Театър „София“, постановка Неда Соколовска, 9 март 2018 г.) (Народен театър „Иван Вазов“, постановка Бойка Велкова, 13 октомври 2017 г.)  Отделните томове съдържат трите номинирани пиеси, както и студии – дело на именити творчески личности от състава на Журито, оценяващи драматургичната продукция в контекста на българския и европейския културен и исторически процес. Тези изследователски текстове поддържат връзка с богатия справочен блок, представящ летописа на наградните категории „Аскеер”, и са несъмнено единствен по рода си принос в областта на академичното проучване, описване и класифициране на уловените явления или очертаващи се тенденции в развитието на съвременната българска драматургия.   На 24 май, в рамките на Галаспектакъла АСКЕЕР 2018, четиринадесетият том от Библиотеката ще има своята премиера на сцената на Театър „Българска армия”.      ", "date": "2018.04.03", "title": "Фондация „А`Аскеер“ обяви номинираните в категория \"Съвременна българска драматургия\""}
{"url": "http://epicenter.bg/article/-quot-Nyu-York-tayms-quot--Vladimir-Putin--nay-vliyatelniyat-chovek-v-sveta-/150956/11/33", "text": "Кой е най-влиятелният човек на планетата? Моят глас отива за Владимир Путин.  Путин се утвърди като един полюс в големия глобален дебат на епохата, дебата между авторитаризма и демокрацията. Той има последователна стратегия за пропагандиране на своята авторитарна позиция в този дебат. Той е способен да унижи и разгроми демократичните си съперници, когато си пожелае, и да се измъкне безнаказано. Той се превърна в културен герой на популистките консерватори навсякъде по света - във Франция, Италия, Филипините и Овалния кабинет.  Обикновено се твърди, че Путин е просто добър, когато играе слаба ръка. Всички очакват в крайна сметка той да се провали, защото руската икономика е в изключително тежко състояние. Но ръката му всъщност не е толкова слаба. Това е така, защото източникът на неговата мощ не е икономически; той е културно и идеологически обусловен.  Както пише в изданието \"Imprimis\" Кристофър Колдуел, международният престиж на Путин започва с историята, която той разказва. Според неговата собствена версия, той дойде на власт, след като западните реформатори почти унищожиха страната му. Екипи на американски икономисти си мислеха, че ако бъде извършена правилна приватизация, законът, редът и социалното единство ще се установят по естествен начин.  Последва социална катастрофа. Средната продължителност на живота на Русия спадна под тази на Бангладеш. Правителството фалира. Членовете на старата комунистическа номенклатура ограбиха ресурсите на нацията. Няколко поредни американски администрации една след друга унижаваха Русия на световната сцена.  Путин дойде и възстанови стабилността. Средната продължителност на живота в Русия вече е 71 години, което е историческо постижение. Икономиката се възстанови. Русия отново е световна сила, способна, както видяха всички миналата седмица, да реагира на съвместната дипломатическа атака на голям брой западни държави. След 17-годии във властта одобрението за Путин в страната надхвърля 80%.  Освен това, в следващите години авторитарните лидери от неговия тип ще имат няколко ключови предимства във войната на идеите.  На първо място, либералната демокрация се основава на идеята, че властта трябва да бъде разделена в една сложна система от взаимоотношения и институции.  Путин застъпва идеята, че властта трябва да бъде централизирана, с един лидер на върха и ясно установени линии на прокарване на тази власт надолу по вертикалата. Той прокламира представата, че либералната демокрация потъва в хаос, когато няма обществено доверие, че това е измама, която позволява на здраво оплетената върхушка да ограбва всички останали.  Във времена на тревога и недоверие е много по-лесно да се налага идеята за ясна и централизирана власт, отколкото за такава в аморфна и разпръсната форма.  Второ, крайната лоялност на либералната демокрация е към една абстракция - към конституция, убеждения и набор от демократични норми. Ние в демократичния лагер винаги сме разтревожени, когато видим Путин, Доналд Тръмп или Си Дзинпин да погазват нормите, за да трупат все повече власт.  Крайната лоялност на авторитаризма обаче е към един човек. Самият човек. Както го нарече М. Стивън Фиш в \"The Journal of Democracy\", \"Путин е не само най-известният и най-мощният политик в Русия, той е единственият политик\". Нито поклонниците на Путин, нито тези на Тръмп, нито пък на Си Дзинпин се притесняват от потъпкването на нормите, стига на върха да има човек, който е готов да поеме командването.  Във времена на тревога и недоверие, хората много по-лесно се обединяват около една личност, отколкото около някаква абстракция.  Трето, либералната демокрация се основава на вяра, вяра във възможностите на отделните граждани. Вярата, както се знае, е увереност в неща, на които се надяваме, но за които нямаме доказателства. Ние, демократите вярваме в идеята, че хората най-добре знаят как да ръководят собствения си живот и че тези индивидуални решения могат да бъдат вплетени в една обществена тъкан.  Путинизмът, подобно на тръмпизма, се основава на цинизъм. Той се основава на идеята, че човек не трябва да има илюзии, че трябва да подхожда към случващото се по света с хладна пресметливост. Според него хората са, каквито ги описва Макиавели - неблагодарни и измамни, плахи пред опасностите и и жадни за печалба. Съперничеството е неизбежно. Всичко е политизирано, партизанско. Всеки човек или всяка институция, която твърди, че е обективна и е над крамолите, лъже.  В този свят всичко е пиар и колкото по-безсрамен е фарсът, толкова по-добре, защото хората ще повярват на всичко, което е в техен интерес да вярват.  Във времена на безпокойство и недоверие е много по-лесно да продаваш цинизъм, отколкото идеализъм.  И накрая, либералната демокрация се основава на идеята, че хората, които не са подобни на вас, все пак заслужават внимание и уважение, че политиката е наука за постигане на компромиси с хора, с които едва ли може да стоите в една и съща стая.  Путинизмът се основава на идеята, че хората, които не са като вас, сеят културен хаос; те подкопават начина ви на живот. Путин непрекъснато настройва срещу гейовете, мюсюлманите, атеистите, \"безплодния и безполов\" Запад.  Във времена на тревога и недоверие е много по-лесно да се продават разделения, отколкото толерантност към културното разнообразие.  Накратко, не си позволявайте да подценявате този човек или неговата кауза. По целия свят политическите режими се нагаждат, като стават или малко по-авторитарни или малко по-демократични. Точно сега инерцията е ясно в авторитарна посока.  Отчасти това се дължи на блестящия и дързък лидер, който е начело на авторитарния лагер. Както и на това, че ако се запитате кой е световният лидер на либерално-демократичния лагер, няма да се сетите за нито едно име.  ", "date": "2018.04.03", "title": "\"Ню Йорк таймс\": Владимир Путин, най-влиятелният човек в света "}
{"url": "http://epicenter.bg/article/Adv--Georgi-Dimitrov--Yuliya-Krasteva-ne-e-prosto-agent---tya-e-visokopostaven-agent--/150993/11/0", "text": "Стойността на агентите не се преценява с оглед на моментното състояние - разузнаването винаги е дейност в дълбочина, в перспективата на поне 30-40 години. Много по-важно е да организираш и убедиш световноизвестни имена от интелектуалния менстрийм с една своя декларация да подкрепят определена инициатива на страните от социалистическия блок, отколкото да ти каже някой агент точно на коя дата войските ще напуснат Индокитай, особено при положение, че знаеш, че така или иначе ще го напуснат.   Пример за подобна безценна помощ от страна на Кръстева е издаването на френски език на книгата на Блага Димитрова „Страшният съд”, касаеща особено чувствителната тема за войната във Виетнам (Индокитай), особено във Франция, която губи полуострова през 50-те години на ХХ век. Тази книга не само е издадена, Кръстева се ангажира с разпространението и с това да има телевизионно интервю с автора (в досието няма данни дали се е случило).   Всичко това днес наричаме хибридна война. Напълно възможно е прекратяването на връзката по този начин и при този дисбаланс на фактите по делото да има и друга цел. Лицето да е преминало към друг отдел - митичния Пети отдел на ПГУ, този, който водеше нелегалите. Това би обяснило много от празнотите в досието на Кръстева или пък несъответствията в него, където веднъж се сочи, че е агент, друг път, че е агент в период на проверка, трети път, че е секретен сътрудник (срв. Работното дело - оценка на информациите).   Някъде срещнах публикации, че Юлия Кръстева се подигравала на ДС с незначителни сведения. Това е пълна глупост. Да се подиграваш на ДС означава да поемеш риск за близките си тук. И да поемеш риск тази същата ДС да предаде анонимно на Рансенман Женерал информация за работата ти на френска територия. Което би означавало да видиш грозното лице на демокрацията на Петата република - процес и ако няма размяна на моста Глинике, среща с едно изобретение на д-р Гилотен. С други думи, да имаш работа с ДС и да правиш опити да й се присмиваш, е чиста проба некачествен екзистенциализъм.   Чрез близостта си с ДС Юлия Кръстева решава и някои битови въпроси, свързани с посещенията на родителите й, с идването, престоя и развитието на сестра й във Франция. Това говори за една еквивалентност на престациите - тя дава, но и иска. И не само иска, а и получава. Това продължава с години.  В миналото си изложение поставихме въпроса била ли е Юлия Кръстева агент или не, в зависимост от това какви данни съдържа досието й, което тогава по обясними причини още не бяхме прочели. Благодарение на Комисията досието е налично он-лайн и може да бъде прочетено от всеки. И ако в този случай има нещо, което не разбирам, това е упорството на отрицанието.  Аз съм десен човек, но не считам, че да си ляв е нещо лошо или пък престъпно. Не считам, че да си работил в разузнаването е лошо и/или престъпно. Така се е сложил животът ти. И колкото и силно да отричаш фактите, когато те са документирани, е просто глупаво да го правиш.  Ние изложихме три основни версии - че Юлия Кръстева е агент, че е агент, но по препоръка на френското разузнаване , и на трето място, че е налице злоупотреба с името и/или със закона. Днес можем само да зачеркнем последните две от трите версии.    С нея се занимават лично шефовете на разузнаването - резолюциите поставяни по делото са на ген. Венелин Коцев (синът му е посланик в Москва днес), инструктажът на оперативните работници е правен от ген. Любен Гоцев, с исканията й се занимава лично зам.-министърът на външните работи Живко Попов, всесилен човек на Тодор Живков и в дипломацията, и в службите, поне до момента на осъждането му за злоупотреби.  Не е вярно и твърдението, че няма следи от самата Юлия Кръстева в делото. Макар и доста прочистено, в т.ч. и преномерирано, досието съдържа ръкописна картичка от нея, в която тя кодирано съобщава кога ще се обади за среща. Има и писмо, написано на машина на френски език, относно проблемите от битов характер, касаещи посещенията на родителите й.  Картичката, написана на ръка, означава, че в резидентурата, ръководена впрочем по това време от зам.-началника на ПГУ полк. Димо Станков, са имали сравнителен материал от нея, за да се уверят, че наистина тя е написала текста.    Видно е, че работата с нея започва още преди заминаването й за Франция, в средата на 60-те години - от това време в досието има данни. Ние виждаме от това досие колко широкообхватна е работата на ДС в онези години. По един и същ човек работят няколко управления, отделно от това и Разузнавателното управление на МНО, събира се информация от съученици, състуденти, колеги от работата, познати и т.н. Проникването до нея и мъжа й тръгва и по линията на агент Марк, който се сближава със сестра й - подобно старание ДС не проявява всеки ден. Работата по агент Сабина е предмет на обсъждането на работата на резидентурата в Париж (стр. 72), обект е на планиране на мероприятията през идващата година, говори се за дежурна явка.    ДС е толерантна към нея - прощава й неявяванията на срещите, нейната недисциплинираност, разсеяност, мързел. В оперативната работа е така - залагаш дълго и упорито на един агент и може и да не доживееш да береш плодовете на труда си. Или пък се оказва невъзможен за работа - е, свиваш рамене и архивираш делото. После от време на време проверяваш положението без да си рязък. Или пък оперативните работници са били максималисти и не са отчитали правилно индивидуалните особености на агента си. Основен принцип в агентурната работа е: не искай от агента си невъзможни неща, за да не го принуждаваш да те лъже и отбягва. Личното израстване в научните и интелектуални кръгове не е право пропроционално на агентурните възможности. Особено пък по линия на активните мероприятия.  Дори и след приключването на делото то не е свалено физически в архив, а в него прдължават да постъпват материали. Това е нормално - дори и да си се отказал от един агент, това не означава, че той изчезва. Напротив, връзката с него се продължава, лежерно, възпитано и… редовно. Не се знае кога този агент ще стане важен, значим, ще има достъп до важна информация. Тогава той се активира. Такива са правилата на конспиративната игра. Трудно е, рисковано е да работиш с агенти на чужда и при това вражеска територия. Видно е от докладните записки, че лицата, които са се срещали с нея, са се проверявали за 101 ВН, което означава дали са били проследявани от контраразузнавателните служби на Франция.    - тя има кодов номер, псевдоним, правят се уговорки кога да бъде потърсена по телефона (докато съпругът й още не се е върнал от работа, стр. 34), уговарят се редовни и резервни срещи (стр. 53), има докладна записка за успешна вербовъчна беседа. За разлика от досиетата на другите управления на ДС, в Първо главно управление много рядко ще намерите декларация-съгласие за сътрудничество, особено при вербовка на т. нар. идейна основа. Към тайници и явочни квартири не се е преминало, вероятно поради липсата на нужда. Самата тя моли да не пише, а вербално да излага информациите, които има. Това е правилното поведение - нали не си представяте как един професор в Сорбоната стои в „Клозери дьо Лила” и пише агентурно сведение на нашия разузнавач, който го сгъва, слага го в джоба си и си тръгва. Всичко това е под един благовиден предлог - че не умее да систематизира информацията. Посещава прикритието, което от обобщение на фактите разбираме, че е консулството ни. Изобщо писането на вражеска територия се избягва при срещите, както от агента, така и от „срещащия” го офицер. Характера на документираната от срещите информация сочи, че неин източник може да бъде само Юлия Кръстева.  Нека се разберем - целите на вербовката на Юлия Кръстева са доста далеч от нормалните ни представи за шпионска работа. Тя трябва да проникне във френските културни среди и интелектуални кръгове и да дава информация за настроенията в тях, за тенденциите, за културния елит, за настроенията в компартията. Да следи за влиянието на маоизма, за развитието на народоосвободителните движения. Тези цели са очертани и в постановлението от 19.06.1971 г. на офицера, завел делото „Сабина”.  Тя има богат съпруг, писател, издател, главен редактор, с връзки в „Монд”, близка е до Сартр, професор е, чете лекции в САЩ и Канада, в Италия, посещава семинари в цял свят, пътува свободно до Китай, оформя възгледите на младите хора, които неориентирано се блъскат в идеологическите стени на съвремието си. Колкото по-голям учен стане (стр. 34), ”толкова по-полезна ще е за нашата работа”.    Самата тя казва през 1975 г. на среща, че винаги е готова да помага за неща, за които има реална възможност. В смисъла на горното поне аз намирам оценката на ПГУ за подаваните от нея информации, за самата нея и за желанието й за работа за неправилни.  По-късно срещите с Юлия Кръстева се възлагат на приятеля й от комсомола Владимир Костов (Кръстев), за което лично зам.-началникът на ПГУ ген. Любен Гоцев прави инструктаж на Костов. Решава се да се премине към работа с мъжа й с цел активни мероприятия срещу Китай. Вероятно единствено слабата подготовка на Костов и непригодността му за оперативна работа попречват Филип Солер да стане също агент на българското разузнаване. По-късно Костов ще стане предател и в архивите на ПГУ ще бъде открита разработка за него с кодовото наименование „Юда”. Този човек е жив и днес и би било интересно да бъде попитан каква е истината от онези далечни години.  Анализът на данните, подадени от нея, особено за САЩ на 26.05. и 17.06 1976 г., за Форд и Кисинджър, за „фермера” Джими Картър, за голизма, Ширак и промените във външнополитическия курс на Франция (стр. 145), както и тези за палестинските движения, за тенденциите и настроенията в средите на социалисти, комунисти и леви изобщо, както във Франция, така и в Италия са ясни и точни, зрели като политически анализ. Дори тази информация да е можело да бъде добита и по други канали, казаното от Кръстева спомага за нейното верифициране (срв. Карл Попър, Теория на верификацията).   В разузнавателната работа има различни видове информация- информация за натрупване, за анализ, за решение… Стойността на агентите не се преценява с оглед на моментното състояние - разузнаването винаги е дейност в дълбочина, в перспективата на поне 30-40 години. Много по-важно е да организираш и убедиш световноизвестни имена от интелектуалния менстрийм с една своя декларация да подкрепят определена инициатива на страните от социалистическия блок, отколкото да ти каже някой агент точно на коя дата войските ще напуснат Индокитай, особено при положение, че знаеш, че така или иначе ще го напуснат.   Пример за подобна безценна помощ от страна на Кръстева е издаването на френски език на книгата на Блага Димитрова „Страшният съд”, касаеща особено чувствителната тема за войната във Виетнам (Индокитай), особено във Франция, която губи полуострова през 50-те години на ХХ век. Тази книга не само е издадена, Кръстева се ангажира с разпространението и с това да има телевизионно интервю с автора (в досието няма данни дали се е случило).  Напълно възможно е прекратяването на връзката по този начин и при този дисбаланс на фактите по делото да има и друга цел. Лицето да е преминало към друг отдел - митичния Пети отдел на ПГУ, този, който водеше нелегалите. Това би обяснило много от празнотите в досието на Кръстева или пък несъответствията в него, където веднъж се сочи, че е агент, друг път, че е агент в период на проверка, трети път, че е секретен сътрудник (срв. Работното дело - оценка на информациите).    Да се подиграваш на ДС означава да поемеш риск за близките си тук. И да поемеш риск тази същата ДС да предаде анонимно на Рансенман Женерал информация за работата ти на френска територия. Което би означавало да видиш грозното лице на демокрацията на Петата република - процес и ако няма размяна на моста Глинике, среща с едно изобретение на д-р Гилотен. С други думи, да имаш работа с ДС и да правиш опити да й се присмиваш, е чиста проба некачествен екзистенциализъм.    свързани с посещенията на родителите й, с идването, престоя и развитието на сестра й във Франция. Това говори за една еквивалентност на престациите - тя дава, но и иска. И не само иска, а и получава. Това продължава с години. Е, не винаги става така, както иска. Но това важи и за двете страни. Факт е че последната обобщена справка за работата с нея е от 1984 г. Поне по това досие.    Заплахите с френски съд и адвокати не са сериозни - кого ще съди в един евентуален процес? Мъртвия Иван Божиков или 86-годишния генерал Гоцев. ", "date": "2018.04.03", "title": "Адв. Георги Димитров: Юлия Кръстева не е просто агент - тя е високопоставен агент! "}
{"url": "http://epicenter.bg/article/BDZh-shte-ne-plashta-zastrahovka-za-prezhivyan-stres-po-vreme-na-patuvane/150969/4/0", "text": "Пътническата застраховка на БДЖ не предвижда обещетение при преживян стрес, заяви за „Дарик“ Николина Даскалова, директор „Финанси“ в „БДЖ – пътнически превози“. Тя добави, че това е уредено в европейския Регламент 1371, чието прилагане България е отложила до декември 2019-та.  По думите й , законово железопътният превозвач не дължи такова обещетение, но ръководството е взело решение да предостави безплатни билети на пътниците във влака от София за Бургас, в който на 30 март пламна пожар. В композицията пътуваха около 80 души, които бяха евакуирани и превозени с автобуси.  280 хиляди лева е общата затрахователна стойност на изгорелите вагони, каза още Николина Даскалова и добави, че обещетението, което ще изплати зависи от констатираните щети.", "date": "2018.04.03", "title": "БДЖ ще не плаща застраховка за преживян стрес по време на пътуване"}
{"url": "http://epicenter.bg/article/MVR-preduprezhdava-za-shemi-za-telefonni-izmami/150930/3/0", "text": "МВР предупреждава за нови и схеми за телефонни измами. Обаждането се осъществява на общодостъпни телефонни номера, независимо от оператора на услугата. Най-често това са телефонни номера на физически или юридически лица, които евентуално предоставят преводачески или адвокатски услуги, пише News.bg. При обаждането, телефонният измамник се представя за високопоставен служител или негов познат, който търси съдействие - най-често за превод или адвокатски услуги при разпит на задържан в полицията чужд гражданин. При изразена готовност за съдействие следва повторно обаждане с обяснение, че е необходимо спешно придвижване на съответната документация, поради което жертвата трябва да направи плащане през офиси на фирми за валутни разплащания и парични преводи.  Най-често исканите суми са в евро, с обещанието да бъдат възстановени след приключване на поетия ангажимент. Потърпевшият разбира, че е измамен едва когато пристигне на посочения адрес и се окаже, че нужда от неговите услуги няма.  Бъдете бдителни и при съмнение проверявайте получената информация, включително и в институциите, от чието име ви се обаждат за съдействие, призовават СДВР.", "date": "2018.04.03", "title": "МВР предупреждава за схеми за телефонни измами"}
{"url": "http://epicenter.bg/article/Falstart-na-deloto-sreshtu-bivshiya-direktor-na-Fonda-za-lechenie-na-detsa-/150939/3/0", "text": "Фалстарт на делото срещу бившия директор на Фонда за лечение на деца. Спецсъдът върна на прокуратурата обвинителния акт, предаде бТВ.  Близо две години след арестите във Фонда Павел Александров и още трима бивши служители застанаха пред Темида с обвинения за длъжностни престъпления и злоупотреби.  Мотивите да бъде върнато делото са неясноти и противоречия в обвинителния акт. Прокуратурата контрира, че делото е много обемно и става дума за една фактическа грешка – сбъркана дата.  Подсъдимият Павел Александров посочи, че всичко е тръгнало от „чиновници в министерството, които не са били съгласни с мен и екипа.” Той добави, че не вижда политически момент, само действията на чиновниците и може би на един министър.  Адвокатът на Александров Диана Ангелова посочи, че по време на неговото управление най-много деца са били лекувани в чужбина и са спестени най-много средства. Не е имало протести или недоволства, добави тя.  „Касае се за лечение на деца, нарушавани са правата им да бъдат лекувани по адекватен начин. По делото са проведени разпити на родители, чийто деца са починали. Укоримо е поведението на подсъдимите”, посочи прокурор Ирина Армеева.  От прокуратурата съобщиха още, че има забавени лечения на деца, в резултат на което някои от тях са починали. От обвинението ще атакуват решението на съда, тъй като го считат за неаргументирано.  След седем дни ще стане ясно ще започне ли делото.  ", "date": "2018.04.03", "title": "Фалстарт на делото срещу бившия директор на Фонда за лечение на деца "}
{"url": "http://epicenter.bg/article/Razuznavaneto-e-osadeno-da-plati-14-605-lv--na-bivshiya-si-shef-gen--Kircho-Kirov/150952/3/0", "text": "Държавна агенция „Разузнаване“ (ДАР) е осъдена да плати близо 15 хил. лв. на бившия си шеф ген. Кирчо Киров, съобщи  . Решението е на Софийски градски съд и не е окончателно. Киров вече спечели на първа инстанция срещу структурата, която ръководеше. Делото бе заведено преди четири години. То е заради неизплатени обезщетения при пенсионирането му. ДАР бе осъдена да плати 14 605 лв., което е част от дължимото му и неизплатено обезщетение заради неспазен срок на предизвестие при освобождаването му. Киров вече е получил 20 заплати при напускане, което при брутно възнаграждение от 3310 лв. е над 66 000 лв. Отделно той е взел и над 66 000 лв. за неизползван платен отпуск, тъй като е натрупал 419 дни. Сега търси още 6 заплати, които пък му се полагат за неспазено предизвестие. Те не са му изплатени, тъй като от разузнаването са прихванали по-голямата част от сумата. Като основание за това от агенцията изтъкват констатации след одит на Сметната платата за 2011 г. Той е установил, че през тази година, като директор на НРС, Киров е допуснал неправомерно да се харчат пари за самолетни билети „бизнес класа“ за служебни командировки. Според Сметната палата това е ощетило службата с 14 605 лв. Затова от разузнаването са прихванали тази сума от общо дължимите 17 878 лв. на Киров за неспазено предизвестие и му платили само 3 273 лв. По време на делото от ДАР твърдят, че всъщност в случая на Кирчо Киров няма как да става дума за неспазено предизвестие, тъй като шефът на разузнаването се освобождава по специална процедура – с акт на премиера и с указа на президента. Софийският градски съд не споделя тази теза и заявява, че противно на твърдението във възивната жалба на ДАР, в случая е приложима нормата на чл.168 Закона за отбраната и въоръжените сили на Република България, действала към 2012 г. Според нея „страната, която има право да прекрати договора за военна служба с предизвестие, може да го прекрати и преди да изтече срокът на предизвестието, като дължи на другата страна обезщетение в размер на брутното месечно възнаграждение за неспазения срок на предизвестието.“ СГС се съгласява с изводите на предходната инстанция, че НРС не е имала право да прихваща сумата, тъй като причинените вреди не са доказани по съдебен ред. Решението на градския съд не е окончателно и може да бъде обжалвано пред Върховния касационен съд. Срещу бившия шеф на НРС има 3 висящи дела. Две от тях са във военните съдилища и са свързани с присвояване на общо 10 милиона лева от службата. През януари Софийският военен съд осъди Киров на 15 години затвор за присвоени от разузнаването над 5,1 млн. лева в евро и долари. Подсъдим с него по това дело е бившият му подчинен Димитър Лидарев, който е направил пълни самопризнания. Другото дело срещу Киров е пак за присвоени 5 млн. лева и по него беше осъден на две инстанции на 10 години затвор. Върховният касационен съд върна делото за ново разглеждане на втората инстанция за допуснати нарушения, която го е обявила за решаване отново. През февруари Кирчо Киров беше осъден условно на 2 години затвор за разгласена държавна тайна от Софийския градски съд (СГС). По това дело бившият шеф на разузнаването е обвинен за негово изказване пред „Нова телевизия“ през 2014 г. Става дума за известния случай с освобождаването на шофьора на камион Живко Русев, който през 2008 г. е бил арестуван в Иран, тъй като в камиона му са били открити 130 кг. хероин. Пред телевизията Кирчо Киров каза после, че бившата Национална разузнавателна служба (сега Държавна агенция „Разузнаване“) е имала заслуга за връщането на Русев и затова, че не е бил осъден на смърт. Според обвинението, с изказването си Киров е разгласил съдържанието на сигнална записка от 13 ноември 2009 г., което му е било известно заради длъжността, която е заемал.", "date": "2018.04.03", "title": "Разузнаването е осъдено да плати 14 605 лв. на бившия си шеф ген. Кирчо Киров"}
{"url": "http://epicenter.bg/article/Zhestokost--Neizvesten-otryaza-lapite-na-kuche--to-se-bori-za-otselyavaneto-si/150955/3/0", "text": "История за злото и доброто. Такава е приказката на  . То носи същото име като четириногото, станало известно с това, че жесток човек отряза краката му преди години. Същите страдания е претърпяла и Мими, която бе намерена преди дни от Анастасия Хариту. Жената се грижи за 26 кучета и 6 котки и не подминава животни в беда. „Имам три спасени инвалида. С едното от тях тръгнахме на разходка с инвалидна количка в Костинброд. Оказахме се атракция – хората ни спираха и се снимаха с нас, не бяха виждали подобно нещо. Един човек сподели, че е видял  посока Петрохан и му е много мъчно“, разказа Анастасия. Ден по-късно тя отишла на място, за да търси четириногото – то било там  и цялото треперело. От персонала на заведението разбрала, че стои там повече от седмица и никой не се ангажирал с лечението. „Отидохме незабавно в клиника. Искахме да знаем какво се е случило. Гръбнакът й е здрав. . Какво се е случило и кой го е направил – единствено тя знае“, обясни Анастасия Хариту.   В момента  . Днес е малко по-спокойно, но трябва да се овладее тежката инфекция. След това ще й бъдат направени операции и ще стане ясно дали ще могат да бъдат направени протези. Лечението на ден излиза около 70 лв., но може да падне и на 50. Спасителката на Мими призовава всички любители на четириногите за  , тъй като лечението на кучето е скъпо, а тя се грижи за още над 20 животни в дома си.   „Крайната сума, необходима за лечението й, дори и лекарите не знаят, но всичко ще бъде документирано и прозрачно. Тя се намира във ветеринарна клиника Суходол – Зооцентър, където всеки може да получи информация за състоянието й“, каза още Анастасия Хариту. , можете да откриете на страницата  във Facebook.   Източник: Дарик", "date": "2018.04.03", "title": "Жестокост: Неизвестен отряза лапите на куче, то се бори за оцеляването си"}
{"url": "http://epicenter.bg/article/MVR--Nyama-vtori-gaf-na-letishte--Sofiya-/150960/3/0", "text": "Няма втори гаф, допуснат на летище София с непроверени пътници от граничните полицаи. Това показват фактите от проверката, стана ясно от коментар на зам.-министъра на вътрешните работи Красимир Ципов пред медиите в Народното събрание, предаде Канал 3.   \"От извършената проверка категорично се опровергава твърдението, че има такова нещо. Какви са фактите - полетът от Амстердам е закъснял с 27 минути. В момента, в който навлизат пътниците от полета на терминала, на местата за гранична проверка има четирима гранични полицаи. След което - след минути се появява още един полицай. Полетът е обработен за 16 минути\", обясни зам.-шефът на МВР.   И потвърди, че това доказват фактите от проверката на видеокамерите на летището. \"Пътниците са 103 души. Всички са обработени, категорично, това става ясно от проверката на камерите на работните места на граничните полицаи и от охранителните камери от летищния комплекс\", заяви Ципов.   Проверката на МВР по първия скандален случай, от 20 март т.г., когато цял полет от Франция бе пропуснат за проверка от граничарите на летището, продължава. \"Снемат се обяснения от всички служители на Гранична полиция, които са били на работа в този ден на 20 март. Резултатите от тази дисциплинарна проверка и предприетите мерки - за тях ще бъдете уведомени допълнително\", увери зам.-министърът на вътрешните работи.   Ципов предполага, че вероятно гражданинът, подал сигнала, е забелязал допълнителния, пети полицай, който се присъединява към проверката на останалите четирима и е решил, че става дума за подобен казус като предишния.", "date": "2018.04.03", "title": "МВР: Няма втори гаф на летище „София“"}
{"url": "http://epicenter.bg/article/Predadoha-na-sad-8-mitnichari-zaradi-podkupi-/150968/3/0", "text": "Специализираната прокуратура внесе в Специализирания наказателен съд обвинителен акт срещу осем бивши служители на митнически пункт \"Лесово\". Това съобщиха от прокуратурата.  Те са обвинени за участие в организирана престъпна група за искане и получаване на подкупи от преминаващи български и чужди граждани.  В края на септември 2015 г. началниците на три от четирите митнически смени се събират в с. Лесово и решават да продължат \"традицията\" за незаконно събиране на пари, господствала до идването на новия началник на пункта. Средствата следвало да се събират от инспекторите в техните смени да се предават на началниците. Те от своя страна – да ги съхраняват и веднъж или два пъти в месеца да ги разпределят между служителите. Най-голям дял бил отделян за началника на пункта, за да не се противопоставя на \"традицията\", сочи разследването на прокуратурата.  Митническите инспектори били инструктирани в детайли за организацията по събирането на подкупите и нуждата от конспиративност. Те трябвало да мотивират водачите на преминаващите през пункта превозни средства да дават неголеми суми за бързото и безпроблемно преминаване на митническия контрол.  От 200 до 400 щатски долара инспекторите искали от превозвачите на \"карго\". По 50-100 долара взимали от шофьорите на камиони от страни извън ЕС, най-вече с украинска, руска и молдовска регистрация. Това било задължително, когато установявали някаква нередност - несъответствие на товара с описания в документите или липса на винетка, например.  Част от незаконно придобиваните парични средства се събирали от водачи на камиони с извънгабаритни товари. Те били пропускани срещу суми, по-малки от дължимите иначе държавни такси. С това е бил ощетяван и републиканският бюджет.  С такива корупционни действия за месец в \"силни дни\" е можело да се съберат по 40-60 хиляди лева, а в \"слаби\" – 1000-2000 лева.  Престъпната група е неутрализирана на 2 ноември 2016 г. Това е второто дело на Специализирана прокуратура срещу служители на митнически пункт \"Лесово\" за организирано искане и получаване на подкупи. ", "date": "2018.04.03", "title": "Предадоха на съд 8 митничари заради подкупи "}
{"url": "http://epicenter.bg/article/Obir-za-nad-80-000-lv--ot-apteka-na-Mareshki/150971/3/0", "text": "Аптека от веригата на бизнесмена и лидер на партия Воля - Веселин Марешки, в Дупница е била обрана тази нощ.   Сигналът за обира е подаден тази сутрин в полицията в Дупница, като е заявена кражба на пари и медикаменти, съобщиха от Областната дирекция на МВР в Кюстендил.  По данни на заявителите обирът е извършен за времето от 1.00 до 7.00 ч. на 3 април. Проникването в обекта е взломно.  Местопроизшествието е обслужено от дежурна полицейска група, по първоначални данни щетата надхвърля 80 000 лв.  По случая е започнато досъдебно производство, уведомен е дежурен прокурор. От района на аптеката са иззети видеозаписите от всички камери.  ", "date": "2018.04.03", "title": "Обир за над 80 000 лв. от аптека на Марешки"}
{"url": "http://epicenter.bg/article/Sotir-Tsatsarov--Nyama-danni-za-kontrabanda-na-tsigari-s-imeto-na--quot-Bulgartabak-quot--po-turskiya-doklad/150990/3/0", "text": "Няма данни за контрабанда на цигари, която да намесва името на \"Булгартабак\". Това на практика са отговорили от турска страна по време на проверката на нашата прокуратура по турския доклад.   \"Наблюдаващият прокурор е отказал да образува досъдебно производство, на практика няма данни за престъпление\", заяви Сотир Цацаров пред журналисти в парламента. Това е станало след изискана информация от турските специални служби, които са част от тяхното МВР, както и от ДАНС. Изискани са информации от Гранична полиция и Агенция Митници, допълни Цацаров   \"Отговорът от подразделението на турското МВР гласи, че докладът има аналитичен характер и е предназначен за целите на превенция на контрабандата, като е бил представен пред Интерпол. Турската страна ни уведомява също така, че констатираните действия на контрабанда на цигари, тези действия касаят цигари със съответни марки без в тях да се твърди, че производителят е \"БТ\" или те са резултат на нелегално производство. Най-важното е, че не са предприети каквито и да е наказателни разследвания и преследвания\", подчерта Цацаров.  ", "date": "2018.04.03", "title": "Сотир Цацаров: Няма данни за контрабанда на цигари с името на \"Булгартабак\" по турския доклад"}
{"url": "http://epicenter.bg/article/Dvama-vaorazheni-mazhe-sa-izbyagali-ot-Sofiyskiya-zatvor-/150991/3/0", "text": "Двама затворници са нападнали служители на Софийския затвор и са избягали. Това съобщиха от пресцентъра на Министерството на правосъдието. Сигналът за бягството е подаден около 15.45 часа днес, когато двама лишени от свобода са извършили въоръжено нападение над служители от Софийския затвор и са осъществили бягство.   Двама лишени от свобода са осъществили бягство днес, 03 април 2018 г., от Затвора София, съобщи малко по-късно и прокуратурата Те са били тежковъоръжени, нападнали охраната, а на входа ги чакал лек автомобил, с който избягали.    Избягалите затворници са:   Образувано е досъдебно производство по чл. 297 НК /бягство на затворници/, като предмет на проверка са и действията на охранителния състав в Затвора София.   На място в Затвора София са изпратени двама прокурори от СГП, като действията по разследването се извършват от СДВР. Координират се действия с МВР за издирване на бегълците.   По непотвърдена информация на   извън затвора за бягството на криминално проявените са им помогнали други въоръжени и маскирани. Според източници на   единият от затворниците е осъден за въоръжен грабеж, отвличане и опит за убийство, а другият - за убийството на двама души.   Припомняме, че преди 4 години от Централния софийски затвор избягаха Николай Николов-Шатката, който изтърпяваше 20-годишна присъда за убийство, и гватемалецът Хосе Луис Гевара Мартинез, подсъдим за въоръжен грабеж. Двамата до ден-днешен не са намерени.", "date": "2018.04.03", "title": "Двама тежко въоръжени рецидивисти с доживотни присъди са избягали от Софийския затвор  "}
{"url": "http://epicenter.bg/article/Dosietata-na-dvamata-izbyagali-zatvornitsi--Ubiystva--grabezhi--otvlichaniya/150994/3/0", "text": "И двамата избягали затворници са изключително опасни с кървава история зад гърба си.   . Тогава полк. Красимир Занев ръководи операцията по залавянето на гангстера. По това време той е началник сектор “Издирване” към Областната дирекция на полицията в София. Ето как го описва:    Под ръководството на Занев, спецполицаите успяват да арестуват Пелов. Преди това гангстерът е обявен за общодържавно издирване. “Беше осъден на 18 години затвор за убийството на мъж и жена в чейндж бюро. Беше ги умъртвил с винкел, а след това откраднал 300 долара. Трябваше да бъде приведен в затвора, за да излежи присъдата си, но избяга и ние започнахме да го търсим”, спомня си полк. Занев: “Получихме сигнал, че Пелов се крие в гора между Правец и Ботевград. Той познава този район изключително добре. Постепенно влязохме в следите му. Един ден разбрахме, че е в апартамент на негова приятелка, с която имат дете, в “Младост”. И изведнъж го видяхме на паркинга пред блока. Носеше в ръцете си две големи торби, пълни с храна. Моите момчета скочиха върху него. Пелов се опита да извади от джоба си пистолет “Макаров” с патрон в цевта. Служителите реагираха мълниеносно и го повалиха на земята. Беше им много трудно, защото   спомня си още Красимир Занев.    В затвора Пелов демонстрира коренна промяна.   както и с опит за убийство на преследващите го полицаи.    Те са убити на площада в центъра на Ботевград близо до казиното, в което били охранители. Преди да бъдат застреляни, те били извикани на разговор с шефа на казиното в града Тихомир Перуката. Освен в казиното преди време братята били охранители и в дискотеката на Перуката, също в центъра на града. чакайки решението на ВКС по делото за грабежа на златарско ателие в Ботевград.      Лeжaл e в зaтвopa в Бoбoв дoл пpeз 2012 гoдинa. На 17 януари 2016 година той причаква бившата си приятелка Зорница на спирка на гpaдcĸия тpaнcпopт в Πepниĸ.   Πътниĸ cъoбщава пo тeлeфoнa нa пoлициятa и Бъpзa пoмoщ.  Πpиcтигнaлaтa линeйĸa зaĸapaлa paнeнoтo мoмичe в бoлницaтa „Paxилa Aнгeлoвa“, ĸъдeтo лeĸapитe ycтaнoвили,  чe ca пpoбoдeни двaтa бeли дpoбa, чepния дpoб, диaфpaгмaтa и ĸopeмнaтa cтeнa. Beднaгa e oпepиpaнa, a oт oгpoмнaтa ĸpъвoзaгyбa Зopницa бe в  xeмopaгичeн шoĸ .  C ycилиятa нa лeĸapитe Зopницa oцeля. Tя e имaлa вpъзĸa c Paдocлaв, нo няĸoлĸo мeceцa пpeди нaпaдeниeтo e cĸъcaлa c нeгo. Πo дyмитe нa ocвeдoмeн изтoчниĸ тoй пpoдължил дa я пpecлeдвa и дa я зaплaшвa, нo тя и близĸитe й нe cмeeли дa ce oплaчaт в пoлициятa.  Източници от разследването коментираха, че и двамата затворници са много опасни и решени на всичко, само и само да не се върнат обратно зад решетките.   , коментира източникът.", "date": "2018.04.03", "title": "Досиетата на двамата избягали затворници: Убийства, грабежи, отвличания"}
{"url": "http://epicenter.bg/article/Dvamata-vaorazheni-retsidivisti-izbyagali-ot-zatvora-kato-na-kino--Chistachka-gi-gonila/150996/3/0", "text": "Двамата престъпници, които избягаха днес от Софийския затвор, са нападнали трима служители с оръжие. Това заяви по време на извънреден брифинг заместник-министърът на правосъдието Николай Проданов.     „Тепърва ще разберем при какви обстоятелства е извършено и чия е отговорността“, коментира Проданов. Чистачката, която е била на работа по това време, подгонила криминалното дуо в опит да помогне.   „Назначена е проверка по случая. Инцидентът действително е неприятен“, посочи още заместник-министърът. Изяснява се обаче точно как е вкарано огнестрелното оръжие, с което осъдените си проправили път към външния свят.   Според властите има елемент, при който това да е станало при провеждане на общи мероприятия по предаване на вещи. Една от вещите е била телевизор, но е невъзможно чрез него да се вкара оръжието.   „Упражнена е принуда, заплаха с огнестрелно оръжие, има реакция от нашите служители, за съжаление неуспешна. Дали реакцията е адекватна ще се види“, посочи Проданов. На мястото са произведени 3 изстрела, за щастие няма пострадали. „Българските затвори имат повече от 100-годишна история и е имало случаи на бягство. На камерите ясно се вижда, че са бягали. Издирвателните действия са започнали веднага“, допълни зам.-министърът. Единият от избягалите престъпници е от Ботевград, но от ведомството не могат да дадат информация за посоката, в която белъгците са се отправили. При инцидента са нападнати директно трима служители един след друг. Първо е нападнат служителят на СОТ, после на първи и съответно на втори пост. „Случаят е тежък, проверката ще установи чия е отговорността“, смятат властите.", "date": "2018.04.03", "title": "Двамата въоръжени рецидивисти избягали от затвора като на кино. Чистачка ги гонила"}
{"url": "http://epicenter.bg/article/Slavcho-Velkov/150910/2/0", "text": "Терористичната опасност за Балканите не е намалявала, а се е увеличавала през последните години. Заплахата за България е толкова пропорционална, колкото е ролята на страната ни за противодействие на тероризма. Това каза депутатът от „БСП за България” и експерт по сигурността Славчо Велков в ефира на БТВ.   „На Балканите има радикализирани хора, сражавали се за Ислямска държава. След разгрома на терористичната групировка, тези хора се връщат в своите страни, а радикализацията върви“, това каза експертът по сигурността Йордан Божилов.   „Има възможност за преминаване на границите. Те се преминават, независимо от усилията. Сега с хубавото време тези опити ще зачестят“, прогнозира Велков.   „Военните конфликти са една част от зараждането на миграционните вълни. Миграцията е обективен процес и трябва да взимаме обективни мерки, подчерта Божилов. Друг фактор са болестите, бедността, социалното изключване, тероризма.   „Ние зависим от волята на Ердоган“, убеден е Велков. „Дори позицията на България по отношение на казуса „Скрипал“ зависи и от нея. Решението е правилно, но Борисов няма много полезни ходове. Той иска газов хъб, за който газ може да дойде от Турция. По тази причина трябва да запазим добрия тон в Ердоган“, убеден е Славчо Велков.   „Това се превърна във въпрос на принадлежност и глобална оценка, на действия и политики. Изключително важно е да имаме единство. То обаче не беше постигнато. За съжаление Европа се раздели и в този случай на скорости. България е председател на ЕС и е балансьор вътре в ЕС. Това е ключовото за нас. Прочитът на този случай беше различен“, каза Божилов.   „Дипломатическата война може да доведе до нова студена война“, предупреди Велков. „Случаят „Скрипал“ не е съд, а оценка на действията на Русия. Не може друга държава да се намесва в изборите на някоя държава - с отрова, с фалшиви новини или с манипулация“, подчерта Божилов.   „Ситуацията в света е такава, че без диалог проблемите няма да се решат“, смята той. Според Славчо Велков срещата на Путин с Ердоган и иранския президент  е много важна. На нея ще се вземе решение не само за бъдещото партньорство по газовите и енергийните проекти, а и за ситуацията в Близкия Изток“.", "date": "2018.04.03", "title": "Славчо Велков: Ние зависим от волята на Ердоган!  Борисов няма много полезни ходове"}
{"url": "http://epicenter.bg/article/Zhelyo-Boychev--Zashto-premierat-ne-doyde-v-parlamenta-da-otgovori-na-vazhnite-vaprosi-za-ChEZ-/150972/2/0", "text": "„Защо министър-председателят не дойде днес да отговори на голяма част от важните въпроси за ЧЕЗ?“. Този въпрос постави председателят на анкетната комисия за скандалната сделка и зам.-председател на ПГ на „БСП за България“ Жельо Бойчев. В парламента се проведе поредното заседание на Временната комисия за ЧЕЗ в НС.   Бойчев заяви, че важните въпроси, чиито отговори се търсят са: защо бе поискана оставката на министър Теменужка Петкова, отправяно ли е предложение от чешката страна за обратно изкупуване на дяловете на ЧЕЗ, защо едно правителство решава да продаде 33% от ЧЕЗ, а след това позицията му беше променена.   „Искахме да получим и повече информация за проведената среща в кабинета на премиера с Гинка Върбакова и министрите Томислав Дончев и Владислав Горанов.Разбрахме,   че на тази среща държавата е изразила намерение и желание да участва в сделката. За българското общество е важно да получи отговор и на въпроса- как държавата смята да реализира участието си в тази сделка“, каза още Жельо Бойчев. В качеството си на председател на парламентарната комисия, която разглежда обстоятелствата около сделката за ЧЕЗ, Жельо Бойчев е изпратил писма до чешката страна и до службите, за да разбере какви са били критериите към кандидат-купувачите на дружеството, обяви самият той по време на днешното заседание на комисията. „Изпратили сме писмо до чешката страна за това какви са били изискванията към купувачите на ЧЕЗ. Изпратил съм писма до службите да бъде разширена информацията относно участниците и финансирането на сделката, включително и по линията на партньорските служби“, обясни Жельо Бойчев.", "date": "2018.04.03", "title": "Жельо Бойчев: Защо премиерът не дойде в парламента да отговори на важните въпроси за ЧЕЗ?"}
{"url": "http://epicenter.bg/article/Ermenkov-kam-Goranov--Ne-se-li-pritesnihte--che-firma--koyato-ne-otgovarya-na-kriteriite--kupuva-ChEZ-/150973/2/0", "text": "„ Това каза народният представител от ПГ на „БСП за България“ Таско Ерменков на заседание на Временната комисия за ЧЕЗ в Народното събрание.   Той добави, че  в тях е било описано-кои са кандидатите за купувачи и друга важна информация. „Надявам се, че премиерът чете тези доклади. Когато е излязло името на потенциалните купувачи, не се ли притеснихте, че една фирма, която не отговаря на 1% от първоначалните критерии е заложена като печеливш.   и се опитвате да внушите, че това е разиграване с политически дивиденти?“, попита Таско Ерменков.     „Че „Инерком“ е избран за купувач, официално се разбра в края на февруари. След това правителството реагира и няколко пъти смени позицията си“. Това каза зам.-председателят на  ПГ на „БСП за България“ Крум Зарков.   Той припомни, че в края на януари, на официално посещение в България бе чешкият премиер Андрей Бабиш, от пресата тогава се вижда,че един от въпросите, които двамата премиери ще обсъждат е сделката с ЧЕЗ. „Малко по-рано в чешката преса се появи информация, че тази среща се чака, за да се продължи сделката. Обсъждана ли е на най-високо ниво тази сделка, още преди да стане ясно, дали има купувач и кой е той“, попита Зарков.", "date": "2018.04.03", "title": "Ерменков към Горанов: Не се ли притеснихте, че фирма, която не отговаря на критериите, купува ЧЕЗ?"}
{"url": "http://epicenter.bg/article/Ninova-kam-Borisov--Koy-reshi-darzhavata-da-ne-uchastva-v-sdelkata-za-ChEZ-/150976/2/48", "text": "  Позицията на кабинета „Борисов 3\" бе съобщена от финансовия министър Владислав Горанов на днешното заседание на временната парламентарна комисия, разследваща всички факти и обстоятелства около скандалната продажба на ЕРП-ето на фирма „Инерком“ ЕООД на Гинка Върбакова от Пазарджик. Решението за отказа на изпълнителната власт от участие в сделката е било съгласувано с премиера Бойко Борисов.     „ Какво се случи между 01.03. 2018 и днес. Дължите отговори и истината, г-н Борисов, на 3 милиона българи.     На 01.03. 2018 министър Горанов заяви, стоейки до Гинка Върбакова след среща при Борисов: \"     Днешното скриване на Борисов от комисията и изявлението на министъра на финансите доказват тезата ни, че правителството стои зад нечии неясни интереси, които ще придобият една трета от доставките на ел енергия.      Правителството или Борисов еднолично? Разбираме, че правителството не е обсъждало това решение.    Ясно е, че Борисов си променя позицията по три пъти на ден, но вие къде сте в това правителство?        Ние продължаваме да настояваме държавата да изпълни функциите си за защита на националната сигурност и интересите на гражданите и да изкупи ЧЕЗ България.   ", "date": "2018.04.03", "title": "Нинова към Борисов: Кой реши държавата да не участва в сделката за ЧЕЗ? "}
{"url": "http://epicenter.bg/article/Prezidntat-Rumen-Radev--Balgariya-tseni-visoko-usiliyata-na-Cherna-gora-/150980/2/0", "text": "България цени високо усилията на институциите и гражданите на Черна гора за постигане на напредък в процеса на европейска интеграция, както и приноса на страната за развитие на добросъседски отношения в региона. Това заяви президентът Румен Радев на среща на „Дондуков“ 2 с министъра на външните работи на Черна гора Сърджан Дарманович, съобщиха от прессекретариата на държавния глава. Двамата бяха единодушни, че Западните Балкани трябва да продължат да бъдат във фокуса на политиките на ЕС, което ще затвърди европейската перспектива за всички държави, стремящи се към пълноправно членство.   Задълбочаването на регионалното сътрудничество и интеграция изисква общи усилия и е важна стъпка в този процес, беше подчертано по време на срещата. По инициатива на българския държавен глава правителствата на страните от Балканите ще подпишат Меморандум за изграждането на регионален Институт за устойчиви технологии, който да обедини научните и образователни институции за изграждането на образователен, научен и медицински център с технология от ЦЕРН.   По думите на президента тази стъпка ще отправи ясен сигнал към европейските партньори за решимостта на страните от Югоизточна Европа да реализират този проект, както и за оказването на финансова подкрепа. „Подобряването на регионалната свързаност изисква инвестиции не само в транспортната инфраструктура, но и в проекти, които създават условия преди всичко за младите хора да останат и работят в своите държави“, заяви Румен Радев.   Възможностите за последващо задълбочаване на двустранното сътрудничество между България и Черна гора в икономиката, енергетиката и туризма, също бяха обсъдени по време на срещата. В рамките на разменените визити на най-високо равнище между президентите Румен Радев и Филип Вуянович беше постигнато съгласие за провеждането на Българо-черногорски бизнес форум, който да насърчи контактите между деловите среди от двете държави за реализацията на общи проекти.", "date": "2018.04.03", "title": "Президнтът Румен Радев: България цени високо усилията  на Черна гора "}
{"url": "http://epicenter.bg/article/SEM-globi-BNT-s-3000-leva-zaradi-sredniya-prast-na-Koshlukov/150981/2/0", "text": "Съветът за електронни медии глоби БНТ с 3000 лева заради средния пръст, който програмният директор на БНТ 1 и водещ на предаването „Още от деня“ Емил Кошлуков показа в ефир.     „Днес санкционирахме с 3000 лв. БНТ за показания в ефир от Кошлуков среден пръст. Защо толкова късно, ще кажат някои? Защото има законова процедура, която трябва да се извърви.   Извършва се наблюдение, съставя се акт за установяване на административно нарушение, поканва се в определен срок доставчикът да го подпише, той го подписва с възражения, които представя писмено в посочения от закона срок, после актът се внася за разглеждане на заседание на СЕМ и се превръща в наказателно постановление, ако събере поне три гласа от общо петима членове на СЕМ.“     Скандалът избухна през февруари, когато Емил Кошлуков - програмен директор на БНТ и водещ на \"Още от деня\" започна разговора в предаването си с видео от новинарски репортаж на телевизията от протест пред сградата на БНТ.   Той предупреди, че не е подходящ за деца, защото един от участниците в протеста държи листовка с неприличен знак – изобразена ръка със специфичната конфигурация на пръсти. Чуват се и нецензурни призиви. В края на разговора Кошлуков сви пръсти, за да покаже жеста и се обърна към госта в студиото Борислав Сандов (\"Зелените\") с думите: \"А този знак ще го има ли...\". Природозащитникът му отговори, че не носи отговорност за действията на неидентифицирани участници.  По-късно Кошлуков се извини за показания жест.", "date": "2018.04.03", "title": "СЕМ глоби БНТ с 3000 лева заради средния пръст на Кошлуков"}
{"url": "http://epicenter.bg/article/Otkriha-novata-sgrada-na-Kolezha-po-turizam-vav-Varna/150982/2/0", "text": "Новата сграда на Колежа по туризъм към Икономическия университет във Варна бе открита днес. На тържеството присъстваха министърът на образованието и науката Красимир Вълчев, кметът на Варна Иван Портних, областният управител Стоян Пасев, ректорът на университета проф. Пламен Илиев, народни представители, гости от други висши учебни заведения.  „Днес откриваме обект, който реши една дълга сага, продължила с десетилетия - липсата на сграда на Колежа по туризъм, който дълги години делеше общ сграден фонд с Националното училище по изкуствата. Като човек свързан с туристическия бранш се радвам, че благодарение на нашите съвместни усилия – на правителството, на общинската власт, на ръководството на университета, колежът вече има свой дом. Доказахме, че когато има управленска воля, има и решения на проблемите“, каза кметът Иван Портних.  „Радостно е, че днес откриваме сградата на Колежа по туризъм,който е с 55-годишна история. Поздравления за всички, които са положили усилия това да стане факт. Важно е, че тази сграда бе ремонтирана по един добър начин, който прави облика й разпознаваем, защото този район се очертава да бъде един своеобразен образователен център във Варна“, каза министър Красимир Вълчев. „Вярвайте ми, изключително лесно се работи, когато всички гледаме в една посока, затова нещата се случиха“, заяви ректорът на Икономическия университет проф. Пламен Илиев.  Колежът по туризъм е основно звено на Икономическия университет във Варна. Той е приемник на първото в България висше училище за подготовка на специалисти за индустрията на туризма, хотелиерството, ресторантьорството и свободното време, създадено през 1963 г. и получило обществено признание като Институт по международен туризъм (ИМТ). Министерският съвет издава Разпореждане № 811 от 8 ноември 1963 г. за създаване на Учебен комплекс по туризъм. Само след месец, през декември 1963 г., Учебният център за подготовка на туристически кадри е устроен в хотел „София“ – „Златни пясъци“, като учебен хотел по подобие на хотел “Du Midi” в град Давос, Швейцария.  Днес в колежа се обучават 700 студенти годишно, които успешно се реализират на пазара на труда в България и чужбина. В своята 55-годишна история той е подготвил близо 10 000 специалисти в редовна и 35 000 в задочна форма, които заемат ключови позиции на оперативни мениджъри и изпълнителски кадри, реализират се като предприемачи със собствен бизнес в сферата на туризма и свободното време у нас и зад граница.  През 2016 г. Министерският съвет безвъзмездно предостави за управление на Икономически университет – Варна настоящата сграда за нуждите на Колежа по туризъм.", "date": "2018.04.03", "title": "Откриха новата сграда на Колежа по туризъм във Варна"}
{"url": "http://epicenter.bg/article/Kmet-i-ministar-napraviha-ogled-na-terena-za-novata-sgrada-na-Matematicheskata-gimnaziya/150983/2/0", "text": "Оглед на терена, на който може да бъде изградена новата сграда на Математическата гимназия, направиха кметът на Варна Иван Портних и министърът на образованието и науката Красимир Вълчев. 22-та дка са държавна собственост и се намират в района на техникумите. В момента документите, които Община Варна иска промяна на собствеността, са внесени в Министерството на образованието. Очаква се да бъдат придвижени към Министерския съвет за решение. Ако общината получи права върху терена, има готовност, съвместно с ръководството на Математическата гимназия, да започне процедури по проектиране на сградата.  Цялата концепция на развитие на района предвижда превръщане на зоната на техникумите в образователен кампус. С проекти по оперативна програма „Региони в растеж“ ще бъдат реновирани сградите на Професионалната гимназия по горско стопанство и дървообработване и на Професионалната гимназия по електротехника. Сградата на Колежа по туризъм, в която преди се помещаваше техникумът по автотранспорт, вече е обновена.", "date": "2018.04.03", "title": "Кмет и министър направиха оглед на терена за новата сграда на Математическата гимназия"}
{"url": "http://epicenter.bg/article/Zapochna-remontat-na-uchilishte--Dimcho-Debelyanov--/150988/2/0", "text": "Ремонтът на СОУ \"Димчо Дебелянов\" във Варна започна днес в присъствието на кмета Иван Портних. Това е първото от общо седем училища и три детски градини, които се ремонтират по проект „Модернизация на образователната инфраструктура на територията на град Варна“ по Оперативна програма „Региони в растеж“. Домакин на събитието бе директорът на училището Калина Нушева, присъства и ръководителят на проекта Лилия Христова, директор на дирекция „Образование и младежки дейности“ към Община Варна.  „Инвестициите в образователната инфраструктура са най-важните и с най-голяма възвръщаемост в дългосрочен план. По тази причина основен приоритет за нас е утвърждаването на Варна като привлекателен образователен център и създаване на максимално добри условия за обучение на ученици и учители. Продължаваме работа, надявам се изпълнителят да работи качествено и в срок\", заяви кметът Иван Портних. Той посочи още, че освен сградата, ще бъдат облагородени и прилежащите пространства около училището.  Проектът предвижда промяна на архитектурната визия на обекта, ремонт на покрива, поставяне на топлоизолация, подмяна на дограма, изграждане на нов физкултурен салон, благоустрояване на цялото дворно пространство, изграждане на нови места за спорт и детска площадка за децата от 5 до 7 годишна възраст.", "date": "2018.04.03", "title": "Започна ремонтът на училище „Димчо Дебелянов“  във Варна"}
{"url": "http://epicenter.bg/article/Zaharieva/150984/2/0", "text": "Българската позиция по случая „Скрипал“ е последователна. В това е убедена външната министърка Екатерина Захариева по повод скандала между Запада и Русия след отравянето на двойния агент Сергей Скрипал и дъщеря му Юлия с „Новичок“ във Великобритания.   Тя допълни, че в крайна сметка решението дали да бъдат изгонени руски дипломати или не е самостоятелно и е в прерогативите на правителството.   „ Ние осъждаме използването на химическо оръжие, където и да е. Дали по време на война, дали в мирно време - ние сме против“, каза Екатерина Захариева по повод първоначалната й реакция да изрази солидарност с Великобритания в скандала й с Кремъл, обвиняван, че стои зад отравянето на Скрипал.   Външната министърка каза, че българската позиция по скандала може да се промени, ако се променят обстоятелствата. „Никога и никой от съюзниците ни в Европейския съюз не ни е притискал да гоним руски дипломати“, категорична бе тя. И допълни, че нито върху нея, нито върху премиера не е бил оказван натиск от ЕС.     „ Не мисля, че срещата в София за Западните Балкани е пред провал. Косово не е призната за държава от 5 членки и това е факт. Тази среща трябва да даде перспектива на Западните Балкани но и инициатива за доразвитие на 6 знакови инициативи, каза външната ни министърка Екатерина Захариева.   Дискутира се, как да бъде прочетена декларацията - от 28 страни или 28 плюс 6. Съмнения за това, че Косово има желание да участват, не мисля, че трябва да има. Испания е в трудна ситуация. Всяка една от държавите, която не е признала Косово, има вътрешни причини, да го направи. Така или иначе подготовката продължава. Зависи как ще бъде прочетена декларацията. Трябва да сме опитимисти. Целта ни е не да създаваме разцеление, а да обединяваме. Но е факт, че пет държави от ЕС не са признали Косово, каза още тя.", "date": "2018.04.03", "title": "Захариева: Българската позиция по случая „Скрипал“ е последователна"}
