{"url": "http://epicenter.bg/article/Ivo-Hristov--Za-parvi-pat-v-svoyata-moderna-istoriya-Balgariya-e-izpravena-pred-vaprosa--Shte-ni-ima-li-/167097/2/0", "text": "„За първи път в своята модерна история България е изправена пред изключително тежък и жесток фундаментален въпрос:„Ще ни има ли?”, каза на среща с читатели в Община Хисаря проф. Иво Христов.   Премиерата на неговата книга „Пред пепелището на нестаналото българско общество” беше заключителното събитието от есенната програма на местното читалище „Иван Вазов - 1904”. Повече от два часа продължи разговорът на автора с аудитория за състоянието на държавата ни, за причините и резултатите на т. нар. „преход“.   „Има няколко доклада, включително на БАН, които разказват за една унищожена България. Беше скършен социалният гръбнак на нашето общество. Бяха изнесени онези витални живителни сили, които можеха да създадат друг вариант за развитие. В момента това носи клишето „демографска криза”, а вече започнаха да се престрашават и да казват „демографска катастрофа”, обясни проф. Христов.   По думите му криза в демографския статут се наблюдава във всяко развито общество с характерния за него етап на просто възпроизводство на нуклеарното семейство. Такава криза има днес и в Германия. Това беше и кризата на онази България преди 30 година. „След 90-та година ние нямаме демографската криза на едно развито общество. Ние имаме катастрофата на един библейски „екзодус“, преселение буквално от страната. Това изнасяне се дължи на един много прост факт – няма хляб, няма реализация, няма социални възможности”, посочи анализаторът и спря върху резултатите от разрушаването на икономическата матрица на социалистическата държава.   Той обясни как по пътя и с ефекта на доминото се сринаха и всички останали сфери. „Когато имаш примитивна икономика, как очакваш да имаш много развито образование? Тези системи са свързани генетично и функционално. Образованието не е възникнало, за да има образование, а за да може да обслужва икономическия и социалния процес на модерната държава и на модерната индустрия. Следователно, когато нямаш поръчката за такава икономика, нямаш поръчка и за такъв тип образован човек. И както се казва, нещата тръгнаха надолу”, поясни народният представител.   По думите му социалните отношения започнаха да се „оварваряват”, защото няма социална мрежа, която да държи хората в някаква форма на социална солидарност. Така, според проф. Христов, българското общество се разпадна, преди да се е състояло. Той съобщи и няколко важни, но вледеняващи факта, които се премълчават от политкоректни съображения. „Българите са основните „бенефициенти“ на демографската катастрофа, тя пречупва гръбнака на държавотворния народ”, обясни той и допълни, че българите като в „кърджалийско време” се изнасят и оголват цели региони.   Обезлюден е Северозапада, процесът тече в централна и северната част на България в районите на Плевен и Никопол. Държавата я няма в Родопите, където върви ретурцизация на помаците и реислямизация на огромна част от това население. „Демографската катастрофа не е само количествена, тя е качествена и географска. Имаме смяна на етническия, цивилизационния, психоменталния код на страната”, изтъкна социалният учен.   Той обясни, че в същото време около страната ни се развиват сили, които няма да оставят тази най-важната земя като център за контрол на Балканите. По думите му под нас расте гигантът Турция - млада експанзираща страна, чието население до средата на века ще достигне 100 милиона, половината от които на възраст до 35 години. Друго младо, енергично, агресивно, все още на трибалистко ниво, население от Косово и Албания желае своя исторически реванш и изтласква остатъчното славянско население в Македония.   „България е притисната от два демографски, един голям и един малък, центъра, които рано или късно ще се срещнат, докато българската етническа „снага” изтънява”, прогнозира проф. Христов. Той обясни, че най-големият ни проблем не е описаният, а е проблемът с мисленето ни като народ и като „елит“ с всички условности на последното. Според него културата на примитивен егоизъм и културата на „здравите лакти”, насаждани през годините, произведе за първи път още един феномен у нас – рязко снижаване на статута на образованието като културна ценност за българите.   „Когато децата виждат, че хора, които не различават пет круши от числото пет, управляват държавата, каква ценност да бъде образованието? Това е моделът, който те имитират”, поясни проф. Христов. В заключение той сподели и най-голямата си болка, че не се разбира драматизмът на ситуация. „Когато говоря тези неща, хората, които разбират, изпадат в шок. Онези, които не разбират, казват - той прави политическа кариера. Какъв е смисълът от каквато и да е политическа кариера, ако страната ти я няма чисто физически? Какъв е смисълът да участваш в политиката, ако не можеш да спасиш страната си? -попита риторично проф. Христов и завърши с думите: Винаги казвам това, което мисля. Винаги мога да докажа това, което казвам. Никога това, което казвам и доказвам, не съобразявам с политическата конюнктура”.", "date": "2018.10.31", "title": "Иво Христов: За първи път в своята модерна история България е изправена пред въпроса: Ще ни има ли?"}
{"url": "http://epicenter.bg/article/Valchev--BAN-tselenasocheno-tarsi-konfrontatsiya-s-darzhavata/167070/2/0", "text": "„Изненадани сме от решението на БАН да се откаже от сключеното споразумение за Националния институт по метеорология и хидрология (НИМХ). Това заяви на пресконференция министърът на образованието Красимир Вълчев, предаде репортер на БГНЕС.   От БАН съм изненадан също, че говорят за национализация на собствеността им. Откога тя е била приватизирана, попита министърът. Той изброи няколко причини, според които академията се държи като частна организация и изнудва обществото по отношение на метеорологичната прогноза. Чухме неверни твърдения, с които са изопачени думи на премиера. Категорично заявяваме, че учените, които искат да останат в БАН, ще продължат да работят, проектите на НИМХ също ще останат в академията. Всичко е регламентирано, отбеляза Вълчев.   „Струва ми се, че БАН целенасочено търси конфронтация с държавата „Притеснява ни оттеглянето на споразумението. С него направихме крачка назад, но ще решим част от натрупаните проблеми. Другото нещо, което ни притесни е преждевременното закриване на НИМХ с решение на общото събрание. Затова потърсихме министъра да каже какво смятат да предприемат“, отбеляза бившият директор на НИМХ Христомир Бозов.   БГНЕС припомня, че Българската академия на науките изпрати официална позиция до медиите, че се оттегля от участието си в Споразумението за НИМХ. Причината, според БАН, са \"противоконституционни параграфи в Бюджет 2019\". Според учените залегналите текстове в проектобюджета за 2019 година противоречат на подписаното на 18 септември 2018 г. споразумение между БАН, НИМХ, Националния браншов синдикат „Висше образование и наука” при КНСБ и МОН, а също така са в разрез с постигнатите договорки, потвърдени пред Общото събрание на БАН. В писмо от ръководството на Академията до министъра на образованието и науката Красимир Вълчев се казва, че от БАН считат за противоконституционно НИМХ да се прехвърли като юридическо лице към образователното министерство. От там призоваха Красимир Вълчев да предприеме спешни действия за отпадане на въпросните параграфи от Бюджет 2019 г. /БГНЕС  ", "date": "2018.10.31", "title": "Красимир Вълчев: БАН целенасочено търси конфронтация с държавата"}
{"url": "http://epicenter.bg/article/Administratsiyata-preustanovyava-hartieniya-obmen-na-dokumenti-pomezhdu-si/167071/2/0", "text": "От 1 ноември 2018 г. българската администрация преустановява хартиения обмен на документи. Повече от 700 централни, областни и общински структури преминават към изцяло електронен документооборот помежду си, твърдят от Правителствената информационна служба. Мярката, заложена в законодателството, ще доведе до 6-кратно увеличение на ефективността на административния обмен. На годишна база се очаква да бъдат спестявани повече от 100 тона хартия, значително да намалеят разходите за закупуването й, както и за печатни консумативи, куриерски услуги и др. Към края на октомври т.г. 719 са реалните участници в Системата за електронен обмен на съобщения (СЕОС), чрез която се осъществява електронният документооборот. Това е първата приложена на национално равнище всеобхватна мярка за премахване на хартиената администрация, както и една от основните за намаляване на административната тежест за гражданите, бизнеса и за самите администрации. Електронният обмен на документи е сигурен и се извършва в контролирана среда, а документите са гарантирани с електронен подпис. Това позволява да бъде проследено точното време на изпращане, получаване и регистриране на документа. По този начин се повишава контролът върху институциите както от страна на потребителите, така и между самите администрации. ", "date": "2018.10.31", "title": "Администрацията преустановява хартиения обмен на документи помежду си"}
{"url": "http://epicenter.bg/article/Aleksandar-Marinov--Ostavkite-sa-veche-zakasneli-kato-hod--koyto-mozhe-da-predotvrati-predsrochen-vot/167072/2/0", "text": "„Това е един огромен скандал със сериозни вътрешнополитически и външнополитически измерения, като е ясно, че става дума за високо равнище на държавно управление, където не могат да се вършат такива неща, ако няма покровителство от още по-високо равнище.“   Това каза пред БНР политологът проф. Александър Маринов в коментар на политическите измерения на скандала, свързан с акцията и арестите в Държавната агенция за българите в чужбина (ДАБЧ).   \"Ако от ВМРО са знаели за схемите, описани от прокуратурата - тук става въпрос вече за наказателна отговорност, а сега ние говорим за политическа отговорност, която е несъмнена, тъй като ДАБЧ се управлява почти 5 години от техни хора и те трябва да носят отговорност за това\", добави политологът. Според него, заради скандала са необходими не само оставки.   \"Предсрочните избори са неизбежни, а оставките са вече закъснели като ход, който може да ги предотврати\", подчерта още проф. Маринов по повод исканите оставки и на двамата вицепремиери от \"Обединени патриоти\" - Красимир Каракачанов и Валери Симеонов.   По-рано днес вицепремиретъ и лидер на ВМРО Красимир Каракачанов категорично отрече партията му да е получавала пари от корупционната схема по издаване на български паспорти на чужденци. От ДПС пък поискаха оставката на вицепремиера Валери Симеонов, тъй като Държавната агенция за българите в чужбина била под негов контрол.", "date": "2018.10.31", "title": "Александър Маринов: Оставките са вече закъснели като ход, който може да предотврати предсрочен вот"}
{"url": "http://epicenter.bg/article/Valchev--Dimka-Mihaylova-e-naznachena-za-direktor-na-Tsentara-za-razvitie-na-choveshkite-resursi/167074/2/0", "text": "Димка Михайлова е назначена за директор на Центъра за развитие на човешките ресурси, на мястото на освободената Татяна Калканова. Това каза на пресконференция министърът на образованието Красимир Вълчев по повод оставката на директора на Центъра за развитие на човешките ресурси Татяна Калканова от 30 октомври заради съмнения за източване на европейски средства, предаде агенция „Фокус“.   „За Димка Михайлова има подаден сигнал. Проверихме го и той не се потвърди. Сигналът е, че не е отчела средства. Във връзка с някои от констатираните нарушения в центъра имаме съмнения, че сигналът е целенасочено подаден срещу нея“, обясни той.   „По отношение на Центъра за развитие на човешките ресурси в последните месеци сме имали 2 сигнала. Реагирали сме и на двата. Единият получихме анонимно“, посочи Красимир Вълчев.   „Първият сигнал беше за класиран проект на професионална гимназия, но неполучил финансиране. Проектът е бил класиран неправомерно, сигналът се потвърди“, заяви министърът.   „Другият, неофициалният, беше за конфликт на интереси при оценители. Веднага възложих проверка. Потвърди се такъв конфликт, въпреки че дефиницията е спорна. Става въпрос за двама души, които към момента на оценителния процес не са били съпруг и съпруга, после са станали такива“, поясни Красимир Вълчев.   „Все още чакам окончателния доклад на инспектората. Ще вземем решение дали да уведомим други органи. Доколкото това е индикатор за измама, би следвало да се сезират и други органи“, каза още той.", "date": "2018.10.31", "title": "Вълчев: Димка Михайлова е назначена за директор на Центъра за развитие на човешките ресурси"}
{"url": "http://epicenter.bg/article/Iliyana-Yotova--Bez-uchitelite-nyama-da-ya-ima-balgarskata-natsiya--snimki-/167075/2/0", "text": "  , съобщават от президентския прессекретариат.   Ще перифразирам един мислител, който казва, че  . Точно това правите вие, изтъкна Илияна Йотова.   . Тя не се свързва само с просвещаване и образование, но и с патриотизъм, с националноосвободителните ни борби, отбеляза вицепрезидентът.  , изтъкна вицепрезидентът.   С послание да знаят и помнят древната 13-вековна история на България се обърна Илияна Йотова към учениците. Не е достатъчно само да знаете биографиите на славните ни герои и велики личности, но и да се учите от добродетелите, които ги водеха и които ни завещаха, посочи вицепрезидентът.  . Директорката Галина Сахиева запозна Илияна Йотова с механизма, който са разработили с колектива, за да привличат повече деца от ромски произход в класните стаи.  .    Необходима е и активна работа с родителите, които в по-голямата си част са неграмотни.    Той се корени и в нравите на ромските общности, и в отношението към тях на останалата част от българското общество. Едните продължават да се капсулират, другите продължават да отхвърлят и отричат.    отбелязаха преподавателите.   Тема на разговора бе и подкопаването на авторитета на учителя. Учителският колектив сподели огорчението си от различния статут, които имат те и училища като тяхното сред останалите колеги. Чувстваме се сами. Не чувстваме подкрепа. Трябва да се чува за добрия пример, посочиха те. Друг основен проблем е и липсата на добре подготвени кадри за учителската професия.    отбеляза вицепрезидентът. По думите на Илияна Йотова    Вицепрезидентът предложи организирането на национални срещи съвместно с образователното министерство, чиято основна тема да бъде приобщаващото образование. На тях трябва да се обсъдят необходимите промени в дългосрочен план.", "date": "2018.10.31", "title": "Илияна Йотова: Без учителите няма да я има българската нация (снимки)"}
{"url": "http://epicenter.bg/article/Maykata-na-Viktorio--Tova--koeto-e-izvarshil--e-uzhasno--ne-go-opravdavam-/167080/2/0", "text": "След двойното убийство в „Надежда” родителите на обвинения в Викторио Александров, говориха пред Нова телевизия. Те не оправдават сина си за стореното, но не желаят да говорят за проблемите, които е имало в семейството.   \"Това, което е извършил, е ужасно, не го оправдавам. За това, той ще си получи наказанието, но питам ви вас, мили хора, знаете ли защо се е стигнало дотук? Някой от вас попадал ли е в такава ситуация?\", пита майката на Викторио Лилия Александрова.   „И аз не мога да разбера как е успял да посегне на него, след като косъм не даваше да падне от главата на детето”, казва и бащата Детелин Александров.   През сълзи майката на Викторио каза, че всички хора, които ги познават и познават и сина им, знаят, че са добри хора. \"Възпитала съм децата си в честност\", каза Лидия Александрова и добави, че обича сина си, независимо какво е направил.   Каквото и да е станало вече няма никакво значение. Няма го нашето ангелче, няма кой да ни радва и да ни гушка. Няма кой да ни обича, нама кой и ние да целуваме и да прегръщаме. Цяла нощ й пееше „Зайченцето бяло“. И все й казваше – „Тук съм тате, тук съм. Тук съм мила“, разказва през сълзи майката на Викторио.   Всички знаят колко обичахме Никол. И колко я обичаше баща й, казва жената. На въпрос - какво бихте казали на сина си, тя отговаря - „Че го обичам и че беше най-добрият баща на света. И Никол го знае независимо къде се намира сега“.   „Той е наш син, независимо каквото и да е направил. Не зависимо от тази грозна постъпка, ние сме зад него“, казва баща му.      ", "date": "2018.10.31", "title": "Майката на Викторио: Това, което е извършил, е ужасно, не го оправдавам! (Видео)"}
{"url": "http://epicenter.bg/article/VMRO-zapodozrya-vanshni-sili-za-udara-sreshtu-Krasimir-Karakachanov/167081/2/0", "text": "Има кръгове и в България, и в чужбина, които искат да нанесат политически удар на Красимир Каракачанов и на ВМРО, коментира организационният секретар на ВМРО Юлиан Ангелов  ( \"Обединени патриоти\" )  пред журналисти в Народното събрание във връзка с акцията в Държавната агенция за българите в чужбина /ДАБЧ/.   \"Нямаме проблеми с това българските органи да си вършат работата и там, където има корупция или нарушаване на закона, хора да си носят последствията. Но въпросът е, че всичко беше обърнато така, че да има политически удар върху цялото управление на страната и върху ВМРО без никакви доказателства, а твърдения на различни хора, които нито познават материята, нито знаят за какво става въпрос, просто единствената им цел е да оплюват ВМРО и г-н Красимир Каракачанов\", каза Ангелов.   Относно коментара на лидера на \"Воля\" и заместник-председател на парамента Веселин Марешки, че акцията в ДАБЧ е още един повод за искане на оставките на вицепремиерите Валери Симеонов и Красимир Каракачанов, Юлиан Ангелов каза, че е чул \"един политически лидер, който има повдигнати обвинения и за рекет, и за побой, и за изнудване, а стои заместник-председател на НС, да обвинява друг лидер на политическа партия и да му издава присъда, без да има повдигнати обвинения към никой от ВМРО за каквото и да е\".   По думите му \"всеки политически джендър, който довчера е бил либерал, след това е станал демократ, един ден е за превъоръжаване, на другия ден е против превъоръжаването на българската армия, след това е станал патриот, даже изведнъж, няма как с подобни тези и лъжи на гърба на ВМРО да си прави политически имидж\".   Относно исканията на БСП и ДПС за оставка на вицепремиера Валери Симеонов, в чийто ресор е дейността на ДАБЧ, Ангелов каза, че ВМРО не подкрепя никакви промени в кабинета в момента.   Обединените патриоти съзряха политически удар срещу тях покрай акцията в Държавната агенция за българите в чужбина и атака срещу стабилността на управлението. Ударът обаче не идвал от прокуратурата и разследващите органи, стана ясно от думите на лидера на \"Атака\" Волен Сидеров. \"За мен, това което става с Агенцията за българите в чужбина, е политически удар\", отсече Сидеров, който омекна по адрес на лидера на НФСБ. Малко по-рано от ДПС отново поискаха оставката на Валери Симеонов, а от Воля - и на него, и на Красимир Каракачанов.   Аргументът му само седмица, след като поиска оставката на лидера на НФСБ заради обидата към майките, бе, че тези неща си ги говорят вътре в коалицията на Обединените патриоти, но иначе не се отмята от позицията си. Сидеров не поиска да назове адресата на атаката, скоро щяло да стане ясно. Според него в момента става въпрос за политическа офанзива, насочена към ОП, които обаче осигуряват стабилността на властта.", "date": "2018.10.31", "title": "ВМРО заподозря външни сили за удара срещу Красимир Каракачанов"}
{"url": "http://epicenter.bg/article/Maya-Manolova-predupredi-za-zasegnati-prava-v-zakonoproektite-za-darzhavniya-byudzhet/167084/2/0", "text": "Омбудсманът Мая Манолова внесе в Народното събрание отрицателни становища по предлаганите от Министерския съвет законопроекти за държавния бюджет –   и държавното обществено осигуряване за 2019 г., в които се засягат социално-икономически права на гражданите –  . Това съобщиха от пресофиса на омбудсмана на Р България. Ден по-рано Манолова отново в становище до парламента заяви и острата си позиция по проектобюджета на Националната здравноосигурителна каса -  „Като омбудсман, призван да насърчава и защитава правата и свободите на гражданите, застъпвам позицията, че при обсъждане и приемане на бюджетните закони следва да се съблюдават принципите за предвидимост и откритост, както и да не се допуска приемане на нормативни разпоредби, ограничаващи и нарушаващи граждански права“, пише Мая Манолова в становищата си. Тя акцентира, че въпреки демографската криза няма промяна в средномесечния доход по Закона за семейните помощи за деца - 450 лв. и в размерите на месечните помощи за деца, при отглеждане на близнаци, на еднократната помощ при бременност и при раждане, което не стимулира раждаемостта у нас.   „В същото време е предвидено увеличение на минималния размер на основната заплата на 560 лв. от 1 януари 2019 г., повишена е линията на бедността на 348 лв., а и чувствително е намаляла покупателната способност на гражданите. Нито един от тези фактори не е взет предвид при оставения непроменен размер на горните плащания“, допълва омбудсманът. Според Манолова в бюджета за 2019 г. месечната помощ за децата - сираци, отпускана в случаите, когато не отговарят на условията за получаване на наследствена пенсия, е в размер едва на 115 лв., което е крайно недостатъчно.   „Образованието е един от приоритетите на бюджетния закон за 2019 г. Средствата от държавния бюджет основно са насочени към финансиране на системата, съгласно Закона за предучилищното и училищното образование, както и към финансиране на обучението на студенти и докторанти, определено въз основа на комплексната оценка на качеството на обучение. Не са предвидени обаче повече средства за обезпечаване на необходимия брой специалисти във всяко училище, работещи по проблемите на приобщаващото образование с деца със специални образователни потребности. Също така не се предвижда държавно субсидиране на таксите за детски градини или премахването им за гражданите“, подчертава още общественият защитник. В становището си тя обръща внимание, че на общините се възлагат все повече допълнителни ангажименти, които обаче остават финансово необезпечени в бюджета на държавата за следващата година. Манолова е силно обезпокоена от опита, чрез бюджетните закони, в противоречие с действащата нормативна уредба, да се изменят други закони, които имат пряко отношение към живота на българските граждани. Редът за изработване на проекти на нормативни актове е разписан в Закона за нормативните актове, който регламентира необходимостта от извършване на предварителна оценка на въздействието и обществено обсъждане на нормативния акт. „Добре е, че за приоритетните сектори - социална политика, образование, политика по доходите - се отпускат повече средства, но това би следвало да става чрез програмно бюджетиране, т.е. да е ясно какви са целите и очаквания ефект“, посочва още общественият защитник. Тя отбелязва, че в проекта на Закона за ДОО се отменя заложеното в действащото законодателство отпадане на максималния размер на получаваните една или повече пенсии, което засяга правата на голяма част от вече придобилите право на пенсия български граждани. Тази група хора отлагаха пенсионирането си за периода след 1 януари 2019 г., защото след тази дата няма да има максимален размер от пенсиите. Друг акцент в становището на омбудсмана по ДОО е предвиденото увеличение на размера на най-ниските пенсии с 5,7%, което реално, според Манолова, няма да доведе до съществени промени в живота на пенсионерите, а дори напротив, с тази малка стъпка ще продължи да се задълбочава и увеличава разликата между най-ниските и най-високите пенсии. По този начин броят на пенсионерите с пенсии под линията на бедността ще продължи да нараства, още повече, че с минималния размер на пенсиите е обвързан и размерът на пенсиите за инвалидност. „Увеличаването на осигурителния доход за земеделските стопани и тютюнопроизводителите от 350 лв. на 560 лв., също не е разчетено с възможностите на българския земеделски производител и получаваните от него приходи, и при вземането на това решение не става ясно кое налага това увеличение, нито критерия за конкретната сума, на който той е променен.“, подчертава още Мая Манолова. Според нея в проекта на ЗБДОО е предвидено месечният размер на изплащаните от Фонда за гарантирани вземания суми за 2019 г. да бъдат в размер на 1 400 лв. Този размер на гарантираните плащания обаче неправомерно ограничава правата на служителите със заплати над тази сума. Омбудсманът изрази становището си и по предложенията на Асоциацията на индустриалния капитал в България, които са против увеличаването на минималната работна заплата, запазването на „клас прослужено време“, увеличаването на заплатите в бюджетния сектор с 10%, повишаването на максималния осигурителен доход, запазване на 410 дни отпуск за бременност и раждане и други социални права и стимули за гражданите. Тя е категорично против така направените предложения, които не са в интерес на хората. „Като национален омбудсман не мога да приема гражданите да бъдат лишени от възможност да изразят мнение и направят предложения по важни за всеки въпроси. В тази връзка, предлагам на Народното събрание да обсъди предложените законопроекти относно бюджета за 2019 година и да разгледа всички останали предложения за промени в други закони отделно, съобразно предвидения в Конституцията и законите ред за това, след извършване на предварителните оценки и обществено обсъждане“, пише в заключение омбудсманът. Тя изразява надежда, че при разглеждането и гласуването на законопроектите народните представители ще съобразят изложените в становищата аргументи и мотиви и няма да допуснат със Закона за държавния бюджет и Закона за бюджета на държавното обществено осигуряване за 2019 г., да се създадат предпоставки за нарушаване на граждански права.  ", "date": "2018.10.31", "title": "Мая Манолова предупреди за засегнати права в законопроектите за държавния бюджет"}
{"url": "http://epicenter.bg/article/Sadat-reshava-dnes-za-zadarzhanite-ot-Agentsiyata-za-balgarite-v-chuzhbina/167013/3/0", "text": "Очаква се днес да бъдат гледани мерките за неотклонение на задържаните по скандала в Агенцията за българите в чужбина, съобщава БТВ. Общо четирима души получиха обвинение след акция на специализираната прокуратура в понеделник, при която бяха задържани над 20 души за търговия с документи за българско гражданство. Обвиненията са за участие в организирана престъпна група и корупция.   За ръководител на групата е обявен председателят на агенцията Петър Харалампиев, който беше задържан за 72 ч., изтичащи днес. Освен Харалампиев с обвинение е и главният секретар на агенцията Красимир Томов. Агенцията за българите в чужбина остана затворена и вчера.    ", "date": "2018.10.31", "title": "Съдът решава днес за задържаните от Агенцията за българите в чужбина"}
{"url": "http://epicenter.bg/article/Asotsiatsiyata-na-industrialniya-kapital--Namalete-maychinstvoto-/167052/4/0", "text": "Бизнесът призова за гъвкаво работно време на младите майки, съчетано с намаляване на срока на отсъствието им за отглеждане на дете.  Вчера от работодателската организация изпратиха позиция за промените в бюджета за догодина, в която настояват за съкращаване на 410-те дни платено майчинство, тъй като това е най-дългият отпуск за раждане и отглеждане на дете в Европейския съюз.  \"С намаляване на срока на майчинството трябва да се създават условия майките да се върнат на работа - т.е. има детски ясли, детски градини, където могат да оставят децата си. И услугата, която предоставят тези заведения, да бъде качествена\", каза днес по БНР изпълнителният директор на Асоциацията на индустриалния капитал в България Добрин Иванов.  Неотдавна Асоциацията на организациите на българските работодатели настоя в писмо до властите за промени в Кодекса на труда, с които времето на отпуск, през който \"не е полаган труд по причини, които не са извън волята на работника\" (има се предвид главно родителският отпуск), да не се взема предвид при изчисляване на полагаемия се платен годишен отпуск и изплащане на обезщетения при прекратяване на трудовото правоотношение.  \"Няма никаква причина този период да се взема предвид при изчисляване на размера на полагаемия се платен годишен отпуск, който има съвсем друго предназначение, а именно - възстановяване на работника и служителя от положения при работодател труд\", изтъкват работодателите.  ", "date": "2018.10.31", "title": "Асоциацията на индустриалния капитал: Намалете майчинството!"}
{"url": "http://epicenter.bg/article/Prof--Iskra-Baeva--Balgariya---fasadna-demokratsiya-v-avtoritaren-stil/167064/11/0", "text": "Когато преди почти три десетилетия – на 10 ноември 1989 г. в България беше свален дългогодишният диктатор Тодор Живков, това предизвика масово въодушевление. Надеждата беше, че скоро у нас ще има демокрация, която наистина ще даде властта в ръцете на знаещите и можещите и в която ще живеем богато и достойно, като „на Запад”.   Тогава твърде малко българи разбираха, че промяната няма как да стане бързо, защото и в обществото, и в икономиката съществува голяма инерция, която трудно ще се преодолее.  Само че наистина влязохме в „долината на сълзите” още през есента на 1990 г., а немалка част от българите и до днес не са излезли от нея. Затова толкова много хора днес не вярват, че преходът е свършил. Голямото разминаване между очакванията от началото на прехода и днешните реалности е и продължава да бъде един от най-големите проблеми за днешната българска демокрация. За да отговоря на въпроса в каква демокрация живеем днес, трябва накратко да проследя нейния път от началните й стъпки с Кръглата маса (началото на 1990 г.) до средата на 2018 г., когато България успешно приключи първото си председателство на Съвета на ЕС.         Докато преди почти десетилетие българите не повериха властта на един човек. Става дума за настоящия министър-председател Бойко Борисов, който трудно може да се вкара в традиционната партийна схема.   Но    Бойко Борисов е от средно социалистическо семейство с майка учителка и баща милиционер, завършва школата на МВР в Симеоново като пожарникар, остава там като преподавател и дори защитава научна степен. Влиза в БКП, членство, на което очевидно държи, защото през 1990 г. предпочита да запази партийната си книжка, за да напусне МВР след неговото департизиране.   Като много други служили на реда при социализма, които стават излишни при демокрацията, и той започва охранителна дейност. Охранителната му фирма „Ипон” (кръстена на термин от любимия му спорт – джудото) бързо просперира. Сам предлага да охранява първо сваления Тодор Живков, а после и завърналия се от изгнание в Мадрид Симеон Сакскобургготски – по-късно ще разправя, колко много неща е научил и от двамата. Именно Сакскобургготски през 2001 г. го вкарва в политиката, като го налага за главен секретар на МВР. От този момент благодарение на природния си талант да говори разбираемо за обикновените българи, а и да използва медиите, Бойко Борисов стана една от най-популярните обществени фигури. Затова в изборите през 2005 г. оглавява две листи на партията на „Царя”, но отказва да влезе в парламента. Не само защото никога не е уважавал тази „говорилня”, а и защото предпочита да тръгне по самостоятелен път – печели изборите за кмет на София, а в началото на 2006 г. създава своя партия ГЕРБ (Граждани за европейско развитие на България). Както личи от името й, тя няма ясна политическа физиономия, а зависи от харизмата на лидера си. И с нея Бойко Борисов печели всички последвали парламентарни избори (2009, 2013, 2014, 2017 г.). При управлението си, започнало през 2009 г., той ориентира партията си надясно, вероятно и защото получава безрезервна подкрепа от Фондация „Конрад Аденауер”. В резултат ГЕРБ е приет в Европейската народна партия, въпреки недоволството на традиционната българска десница. Първо, той стабилизира политическия живот в България. Това не означава, че няма непрекъснати скандали, мащабна корупция или всеобща цензура, а че е създаден стабилен политически център, който направлява процесите и не допуска да се появи реална политическа или обществена алтернатива. Как става това? Преди всичко благодарение на необикновено гъвкавите и разнопосочни политически послания на  Второ, независимо че от влизането си в ЕС през 2007 г. България непрекъснато е сочена като страна с недобре функционираща съдебна система и висока корупция, трикратният премиер Бойко Борисов успя да се превърне в силно харесван от Брюксел политик. Как? Благодарение на българската традиция да се приспобяваме към силните на деня, наречена „сателитен синдром”. Той обяснява голямата ни близост с Германия, но и със Съветския съюз в миналото, докато днес България се съобразява главно с Брюксел. Затова България изглежда като примерна страна-членка, особено в сравнение с непослушните от Вишеградската четворка. И това, независимо че страната ни се противопоставя на ратификацията на Истанбулската конвенция, че Бойко Борисов се опитва да разиграва картата Путин (възползвайки се от силното народно русофилство), както и Ердоган (както заради влиятелните български турци, така и заради страха от миграцията). Както се вижда, през последните години всичко в България опира до Бойко Борисов. Така че,    Единственото, което не понася и пред което отстъпва, са обществените протести, защото те нарушават патерналистичния му образ. Затова два пъти се отказва от властта, за да се върне после отново като победител. ", "date": "2018.10.31", "title": "Проф. Искра Баева: България – фасадна демокрация в авторитарен стил"}
{"url": "http://epicenter.bg/article/-quot-Vzglyad--Koga-mozhe-da-zapochne-golyama-voyna-mezhdu-SASht-i-Kitay/167076/11/0", "text": "Руският вестник \"Взгляд“ публикува статия, в която търси отговор на въпроса кога може да започне голяма война между САЩ и Китай. Истинска голяма война назрява между Китай и САЩ - поне това казват някои бивши генерали и политически анализатори. Подобно настроение, според социолозите, властва в американските въоръжени сили. Изданието се опитва да прогнозира колко са оправдани тези прогнози и как са свързани с изграждането на гигантскивоеноморски флот от Китай. Нека да започнем с историята на войните, които разтърсиха нашата планета сравнително наскоро. \"Бъдещето е за Азия!\" - толкова често удовлетворени купувачи възкликват след нова покупка на японски телевизор или южнокорейски смартфон, сглобен в Китай.   Парадоксално, но така са мислели и в самото начало на 20-ти век, когато осем Велики сили нахлуват в Китай и просто го разделят на сфери на влияние. Всъщност Първата световна война започва поради факта, че Германия не беше доволна от малко парче в Азия. Тогава Германия загуби. Смята се, че Втората световна война започва през 1939 г. след нахлуването на Хитлер в Полша. Но има и друга гледна точка, според която Втората световна война започва през 1937 г. след нахлуването на Япония в Китай. Опитайте се да разгледате всички събития от 1939-1945. през призмата на борбата на Великите сили за Китай. Но Германия може веднага да бъде отхвърлена - във втората война тя вече просто се бореше за съществуване (всъщност те успяха - след Втората световна война германците омекотиха условията на първата капитулация от 1918 г.). Англия и Съединените щати се бореха за Китай. Всички големи войни след 1945 г. се проведоха в Азия. Първоначално радикалната партия, проповядвайки идеите на лондончанина Карл Маркс, се опита да изхвърли американците и техните съюзници в морето в Корея. Това не беше възможно. След това възникна аналогична ситуация във Виетнам. Бившата френска колония, задвижвана от идеите на европейските философи, започна война срещу Съединените щати и я спечели. На тях много им помогнаха европейците от гледна точка на културата - огромен брой британски рок банди отидоха в Америка и популяризираха пацифизма, зависимостта от наркотици и дезертьорството сред военнослужещите, подкопаха престижа на американската държава. Последното явление дори има име - британското нашествие. Оттогава в Югоизточна Азия не е имало големи войни - и през следващите десетилетия, въпреки всички спекулации по тази тема, няма да има. Въпросът е, че военният потенциал на САЩ в този регион понастоящем е абсолютен. И за да победи някой американците, трябва да унищожи флота им, за което е необходим друг флот, още по-силен. Но флотът е много скъп. С други думи, за да го създадеш, се изисква силна икономика, сравнима по размер с основната икономика на планетата - САЩ. Днес само Китай има такава икономика - и това прави Китай единствения реален съперник на Съединените американски щати, включително и чисто военно. През последните 30 години китайската икономика показа много високи темпове на растеж, по обем на БВП през 2014 г. Китай задмина Съединените щати. В същото време Китай започна огромна реформа на армията и особено на флота. Но за да поддържа високи темпове на икономически растеж, Китай се нуждае, от една страна, от търговска и финансова експанзия.   В Русия много обичат да говорят за това как Китай скоро ще завземе Сибир или Далечния изток, но в действителност плановете на Китай за разширяване днес са насочени главно към Африка. Китай е обграден от американски съюзници от всички страни. В допълнение към факта, че тези страни излъчват интересите на Съединените щати, Япония, Корея и т.н., те не желаят засилването на съседа си. Именно за защита на морските пътища и за разпространението на техните стоки по света китайците се нуждаят от флота. И само с помощта на подобен инструмент може теоретично да победят Щатите. На второ място, развитието на икономиката се нуждае от ресурси. В нашата епоха петролът е най-важният ресурс. Китай внася две трети от цялото количество петрол, от което се нуждае от чужбина, а 83% от тези доставки минават през морето. Ситуацията е подобна на тази, която предсказва началото на войната между Япония и Съединените щати. Тогава азиатската държава също се нуждаеше от петрол и по-голямата част от него се внасяше по море. Опитът на САЩ да блокира доставките на петрол на Япония принуди японците да атакуват. Тогава Япония загуби - и загуби точно в морето. Китай очевидно не иска да повтаря грешките на своя съсед. Ето защо той изгражда гигантски флот. За по-нататъшен анализ ще изясним терминологията и от какво се състои флотът. Главната поразяваща сила на модерния флот е самолетоносачът.   Победата в морската битка се осигурява предимно от действията на самолетите. Самите самолетоносачи са уязвими и се нуждаят от защита в състава на ескадрата (тактическо групиране на кораби). Основният гръбнак на ескадрона са разрушителите. С модерните ракетни оръжия те всъщност могат да изпълняват целия спектър от задачи и да се борят срещу всяка цел: под вода, на повърхността или във въздуха. Малко по-малки от разрушителите са фрегатите. Често фрегатите се борят срещу въздушните цели, но новите модели са подобни на разрушителите по своите възможности. Най-малките са корветите. Тези кораби не са предназначени за бой в океана, а само край бреговете и във вътрешните морета. Все още има крайсери - това са доста големи кораби. Те са останали само в САЩ и в Русия. Да, а и скоро в Руската федерация очевидно няма да има - всички са стари и почти не се отпускат пари за ремонта им. Отделно са подводниците. Всъщност те са атомни стратегически цели - те носят ядрено оръжие, за да ударят на вражеска територия. Независимо дали са ядрени или дизел-електрически, те са ловци, чиято основна задача е унищожаването на други кораби. В резултат на това най-важната сила в морето е ударната групировка на самолетоносача, която се състои от един или повече самолетоносачи, 10-20 разрушители и фрегати, две до пет подводници. От въздуха групата е покрита от самолетите, намиращи се на самолетоносача. Сателитите и разузнавателните самолети предоставят разузнаване на 500-5000 километра напред. Сега сравнете военноморските сили на Китай и Съединените щати. Нека започнем с азиатския гигант. Ще разчитаме на данни от изследователския отдел на Конгреса на САЩ. До 2020 г. американците очакват Китай да има два самолетоносача, 34 разрушителя, 58 фрегати, 30 корвета, 64 дизел-електрически подводници, осем атомни подводници, пет атомни балистични ракети подводници, повече от 150 патрулни кораба в крайбрежните зони. Какво имат Съединените щати? Американците вече разполагат с 11 самолетоносача, 22 крайсера, 65 разрушители, 12 корвета, 52 ядрени подводници, 18 ядрено задвижвани подводници с балистични ракети, около 100 патрулни кораба и кораби за поддръжка. На пръв поглед е очевидно, че превъзходството е за американския флот. Това важи особено за самолетоносачите. Но тук трябва да се разбере, че китайският флот нараства много по-бързо от американския.   Понякога темпото на пускане на вода на нови кораби е невероятно - Китай изгражда по един корвет на месец. За сравнение, Русия е изградила само пет корвета през последните 17 години. В допълнение, повечето от корабите от флота на Китай са били построени през последното десетилетие, а някои американски кораби са построени преди няколко десетилетия. Американците изпитват криза в иновациите. Американският флот от последните 100 години е не само най-масовият, но и най-качественият и най-ефективният. На всеки 20 години американците въвеждат иновация в различни видове кораби. В количеството отдавна са отстъпили на китайците - в абсолютния брой кораби от всякакъв вид (за бой и подкрепа), Китай надминава Съединените щати с резултат от 540 спрямо 300. Ситуацията е същата и при иновациите. Американски крайсери от тип „Тикондерога“ започват да се строят през 1980 г., последният кораб от този тип е от 1994 г. С разрушителите от клас \"Арли Бърк\" ситуацията не е много по-добра. Замяната на \"Арли Бърк\" се предполагаше, че ще е с нов тип разрушители \"Зумвалт\". Програмата включваше изграждането на 30 кораба, но огромната цена, ненадеждността, неефективността принудиха американския флот да спре програмата, след като построи три кораба. Очевидно е, че американците нямат заместители на основните видове кораби. Но азиатският гигант също има слаби места - самолетоносачите. Ако увеличаването на броя на разрушителите е въпрос на време, то изграждането на флота от самолетоносачи е много по-трудно. Китайците не бързат с това. Факт е, че изграждането на самолетоносач е едно нещо, но подготовката на екипажа за това (да се създаде училище за пилоти на самолети, базирани на самолетоносач) е съвсем друга, много по-сложна и скъпа мярка. Според един американски адмирал, китайците ще се нуждаят от три поколения, за да създадат традиция за контрол на самолетоносачите, едно от които вече е отминало. Това означава, че имат нужда от още две поколения, които означава около 40-50 години. Сега Китайският военноморски флот има два самолетоносача. Първият - съветският \"Варяг\" - те купиха от Украйна в полуготово състояние и го завършиха. Вторият подобен проект вече е изцяло създаден в Китай. Китайският самолетоносач е значително по-усъвършенстван от съветския си събрат. Третият е с план за започване на строежа през 2020 г. и пускане през 2023 г. Той ще има водоизместимост от над 85 хиляди тона. Четвъртият по ред (тип 004) ще бъде най-големият самолетоносач - 120 хиляди тона - и очевидно най-боеспособният в света. Очевидно е, от тип 004 Китай ще започне да произвежда в големи количества. В продължение на 50 години те ще могат да построят поне десетина такива кораби. С други думи, не трябва да вярваме на новините, в които както служители, така и експерти прогнозират, че в близко бъдеще ще има война между Китай и Съединените щати. Но след 20-30 години - когато Китай стане още по-силен - този сценарий ще стане много по-вероятен. Китай просто трябва да чака, но за САЩ чакането е загуба на благоприятна позиция. Единственият шанс за Съединените щати е опитът да се повтори с Китай сценария за войната с Япония. Позициите им всъщност са много сходни. Китай, подобно на Япония през 30-те, разширява сферите си на влияние. Китай, подобно на Япония, внася петрол по море. Задачата на Вашингтон, докато не е изгубил благоприятното си положение по море, е да постави Китай в безизходно положение чрез дипломация и търговия. По-точно, в ситуацията, в която единственият изход би бил обявяването на война на САЩ. Война, в която агресор ще бъде Китай, а не САЩ. Война, в която Китай - като Япония някога - няма да има шанс да спечели. Но как може да се развие такава война е съвсем различна история.  ", "date": "2018.10.31", "title": "\"Взгляд“: Кога може да започне война между Китай и САЩ"}
{"url": "http://epicenter.bg/article/Otteglyaneto-na-Merkel-bilo-ot-polza-edinstveno-za-Rusiya/167009/7/0", "text": "Целият свят посрещнал с тревога новината, че канцлерът на Германия Ангела Меркел скоро ще напусне политиката. Единствено в Русия се радвали на това, пише за вестник Der Tagesspiegel немският журналист Кристоф фон Маршал. Според него Меркел се радва на огромна популярност в цял свят и заради нея Германия е възприемана като надежден партньор при регулирането на различни конфликти. Краят на политическата кариера на канцлера се посреща не с чувство на облекчение, а с безпокойство, отбелязва авторът.   Меркел умее да помирява и спокойно да общува с разбеснели се политици и по този начин да спомага за разрешаване на най-различни европейски кризи. Според фон Маршал единствено в Русия са доволни от оттеглянето на немския канцлер, тъй като именно Меркел обединяваше цяла Европа по въпроса за антируските санкции. Тя олицетворява Минските договорености. БГНЕС припомня, че Меркел е несменяем канцлер на Федералната република от 2005 година. В понеделник тя обяви, че няма да се кандидатира отново за поста, след изтичането на настоящия ѝ мандат през 2021 година. Тя не възнамерява да се кандидатира за депутат, а на конгреса през декември на нейния Християндемократически съюз няма да се състезава за лидерския пост. /РИА \"Новости\" и БГНЕС        ", "date": "2018.10.31", "title": "Оттеглянето на Меркел било от полза единствено за Русия"}
{"url": "http://epicenter.bg/article/Ronaldo-veche-go-nyama-v-La-Liga-i-tam-obyaviha-Mesi-za--1-za-vsichki-vremena/167040/8/16", "text": "Няколко месеца след тръгването на Кристиано Роналдо от испанското първенство той вече е забравен. Президентът на Ла Лига Хавиер Тебас заяви, че Лионел Меси е над всички и то не само в местния футбол, а изобщо.  “Мисля, че Лео ще бъде най-добрият в историята. Той даже вече е“, убеден е босът на първенството в интервю за Omnisport.  В тази връзка Тебас предлага да се дава награда на името на аржентинеца, която да бъде връчвана на най-добрия играч за сезона в шампионата. Така Меси може би ще има шанса да спечели приза “Лионел Меси”.  До 2016 г. от Ла Лига поддържаха анкета за №1 за сезона, но след това я спряха. Така в момента индивидуалните награди основно се определят от вестник Marca.  “Лео Меси е най-добрият и вярвам, че е страхотна идея да има трофей на неговото име”, каза още Тебас.  Това е същият човек, който упорито се опитва да пренесе мачове от Примера дивисион в САЩ. Засега обаче той получава категорични откази от ФИФА и УЕФА.", "date": "2018.10.31", "title": "Роналдо вече го няма в Ла Лига и там обявиха Меси за №1 за всички времена"}
{"url": "http://epicenter.bg/article/Strannite-poveriya-za-Helouin--Plamakat-na-sveshtta-sochi-badeshteto--a-vyatarat-nashepva-bolkii-ot-minaloto/167031/10/99", "text": "На 31 октомври милиони хора по света празнуват Вси светии или Хелоуин. В последната нощ на октомври по традиция хората по цял свят се маскират с всевъзможни костюми - на вампири, вещици, пирати, призраци.   Неотменна част от Хелоуин е и тиквеният фенер - Светещият Джак.   - Ако застанеш на кръстопът в този ден, ще чуеш как вятърът ти нашепва неща от миналото в ухото. - Ако гледаш пламъка на свещта в нощта на Хелоуин, ще надникнеш в бъдещето. - Ако пламъкът на свещта стане син, в стаята има дух. - Тиквеният фенер държи злите духове далече от нас. - Всеки, роден на Хелоуин, може да комуникира с духовете. - В миналото се е смятало, че вещиците се страхуват от коне, затова са яхнали метли. По тази причина някои хора слагат подкова на вратата, за да плашат вещиците. - Ако на Хелоуин си сложиш дрехите наобратно и започнеш да вървиш назад, ще срещнеш вещица. - Ако чуете стъпки зад гърба си на Хелоуин, не се обръщайте! Поверието гласи, че така ще предизвикате смъртта. - Видиш ли паяк в нощта на Хелоуин, това може би е духът на любим човек, който те наблюдава. - Ако черна котка ти пресече пътя на Хелоуин, това носи късмет. Ако котката е бяла, е на нещастие. - На Хелоуин не се ходи на лов, защото душите на ловците ще бъдат откраднати от зли духове. - На Хелоуин се правят най-точните гадания на бъдещето. - На този ден границата между света на видимото и невидимото е най-тънка. - Момичетата, които през нощта на Хелоуин отидат с фенера до поток или река, ще видят образа на бъдещия си съпруг във водата.   Празникът Вси светии е католически. Утвърден е от папа Григорий Четвърти през 853 г. като ден за почит към всички християнски светци и мъченици.   Хелоуин е особено популярен в Ирландия, Великобритания, САЩ и Канада. Предполага се, че тържествата на този ден са свързани с древна келтска традиция.   Празникът произхожда от древните келти, които празнували своята Нова година -Хелоуин (Samhain) в края на октомври. Те вярвали, че в нощта срещу Нова година се отваря границата между мъртвите и живите, а сенките на умрелите през изминалата година навестяват Земята. Тези души търсели живи тела, в които да се вселят. Затова  живите се маскирали с животински кожи и страшни маски с надеждата да уплашат привиденията и да се предпазят от тях. Оставяли им храна отвън, за да не влизат в домовете  им. След това се събирали около големи огньове, запалени  от жреците.   В Латинска Америка и Испания началото на ноември е известно като Дни на мъртвите. Хората вярват, че през тези дни починалите се връщат у дома, затова във всеки дом има олтар с храна, вода и кърпа. В последния ден на празника мексиканците пият на гробището текила, а група музиканти свири в чест на починалите.   В Англия пък някои от традициите започват да се провеждат на 5 ноември, в памет на известния английски заговорник Гай Фокс, който искал да взриви зданието на парламента и бил осъден на смърт. А присъдата била изпълнена на 5 ноември 1606 година.   В България православната църква отбелязва празника на Вси светии в началото на лятото, в първата неделя след Петдесетница. А през ноември е Архангеловата Задушница - в съботата преди Архангелов ден, който е винаги на 8 ноември.   Източник: Дарик", "date": "2018.10.31", "title": "Странните поверия за Хелоуин: Пламъкът на свещта сочи бъдещето, а вятърът нашепва болкии от миналото"}
{"url": "http://epicenter.bg/article/Irlandski-sladak-hlyab-za-Helouin/167033/9/80", "text": "Необходими продукти Начин на приготвяне Плодовете се накисват в чай за 2 часа. Брашното, канелата, индийското орехче и содата се смесват. Отделно се разбиват яйцето, захарта, мармалада, портокаловата кора и плодовете без да се изстискват. Сухата и мократа заготовка се смесват до получаване на хомогенна консистенция. Изсипва се в намазнена форма. Пече се в предварително загрята фурна на 180С за 40 минути.", "date": "2018.10.31", "title": "Ирландски сладък хляб за Хелоуин"}
{"url": "http://epicenter.bg/article/Zapadniyat-svyat-chestva-denya-na-Vse-Vsetii/167032/10/99", "text": "Все светии или Хелоуин е празник, който се чества на 31 Октомври и е най-популярен в англоговорящите страни. Води началото си от келтски вярвания за началото на зимата, а през VIII век католическата църква въвежда празника на всички светци и мъченици на 1 Ноември, който включва част от старите келтски обичаи. В днешно време това е забавен празник, в който всеки има възможност да се облече със забавен костюм, да похапне лакомства и да се потопи в страшния свят на духовете и привиденията. Смята се, че празника води корените си от келтския празник Сауин (Samhain). За келтите живели преди 2000 години 1 Ноември е бил началото на новата година, бележейки края на лятото и началото на студената и тежка зима. Вярвали са, че в нощта преди новата година границата между света на живите и света на сенките се размива и духовете се завръщат за да бродят по земята. За празника са се палели големи огньове, извършвали са се жертвоприношения за умилостивяване на боговете, а хората се се обличали в костюми - най-често животински кожи. През VIII век папа Григорий III утвърждава 1 Ноември като празник на всички светци и мъченици и в честването на този празник са вплетени част традициите за честване на келтската нова година - голям пир с големи огньове, а хората са се обличали с костюми.   Предполага се, че това е бил начина на църквата да изтрие старите вярвания и да ги замени с християнски обичаи. В католическия свят се е вярвало, че душите на умрелите не напускат земята до деня на Вси светии, а в нощта преди него, на 31 Октомври, имат последен шанс да се върнат и да отмъстят за несправедливостите срещу тях. За да не бъдат разпознати от злонамерени духове хората са носили маски и са обличали костюми. Името на празника идва от името на Вси светии на английски - The All Saints Day, още наричан All-hallows или All-hallowmas и нощта преди него е All-hallows Eve, трансформирало се в Halloween - Хелоуин. Издълбаването на зеленчуци и използването им като фенери има интересна история. Стара Ирландска приказка разказва за Стиснатия Джак - пияница и мошеник. Една вечер историите за хитрините на Джак стигнали до ушите на Дявола, който решил да провери дали има за какво да завижда на този злосторник. Както обикновено Джак бил пиян и се оглеждал за лесна жертва, която да обере или измами, за да може да плати следващото си питие. В този момент срещнал Дявола и осъзнал, че той е дошъл да прибере грешната му душа в ада. Като последно желание той поискал още алкохол и Дяволът го завел в селската кръчма. След солиден запой, дошло време за плащане - Джак убедил Дявола да се превърне в сребърна монета, с която да плати. Хитрецът, обаче, веднага прибрал монетата в джоба си - където вече имал разпятие и по този начин Джак пленил Дявола. Така успял да принуди Дявола да му подари още 10 години живот срещу свободата на Дявола. Точно след 10 години на същият ден Дяволът отново посетил Джак - готов да прибере душата му. Джак отново измолил последно желание - този път да похапне малко ябълки, защото бил много гладен. Така накарал Дявола да се качи на дърво, което веднага оградил с кръстове - отново пленявайки Дявола. Този път цената на свободата за Дявола била по-висока - трябвало да обещае, че никога няма да прибере душата на Джак в ада. След време, Джак починал. Душата му се запътила към Рая, но Св. Петър го спрял на входа - Джак не бил водил праведен живот и заради всичките злини, които бил сторил, не бил допуснат в Рая. Тогава се запътил към Ада - но там Дяволът го спрял, като му напомнил за сключената сделка - никога да не прибира душата му в Ада. За да се подиграе с него, Дяволът дал на Джак и горящ въглен от Ада. Джак издълбал една ряпа и поставил въглена в нея, като с този фенер бил обречен да броди до края на света, търсейки покой. , включително и правенето на фенери за Хелоуин. Там обаче, бързо осъзнали, че тиквите са много по-удобни за издълбаване от репите и от тогава традиционните фенери са тиквени, но все още носят името Светещият Джак (Jack-o'-lantern). Хелоуин от много години е по-скоро забавление за малки и големи, отколкото празник на мъртвите. Изключително популярна част от празника е украсата - на дома, двора, храната. Прилепи от черна хартия, изкуствени паяжини (понякога с огромни паяци), черепи и всякакви други страшни декоративни елементи са част от съвременния облик на Хелоуин. Някои хора превръщат дворовете си в истински сцени от филми на ужасите с фалшиви надгробни камъни и зомбита, но най-малкото, което присъства във всеки дом е тиквен фенер. Хелоуин Костюмите също са неотменна част от празника. Деца и възрастни се радват на възможността за една вечер да бъдат пременени като вампири, духове, зомбита, вещици и прочее страшилища, а защо не и като супергерои, принцеси, феи. Със сигурност любимата част на децата е \"номер или лакомство\" (trick-or-treating). На групички малките \"чудовища\" нападат къщите в квартала и всеки съсед е поставен пред ултиматум - или дава лакомство на децата, или ще му бъде скроен номер. Родителите често съпровождат малките деца или най-малкото ги наглеждат от разстояние, а всеки \"заплашен\" съсед пълни кошничките на децата с предварително подготвени бонбони, близалки, бисквити, шоколадчета, кексчета и т.н. Естествено след тази обиколка малките лакомници преяждат със събраните вкусотии - истински празник. Традиционните игри свързани с празника са изваждане на ябълки от леген с вода само с използване на уста и улавяне на лакомства (обикновено захаросани и лепкави), овесени на конец от тавана - отново само с уста. Днес те са заменени с гледане на филми на ужасите и разказване на истории за призраци - всичко след залез слънце, на тъмно или само на свещ.   Всеки, който напуска дома си, трябва да носи такъв фенер, както и да окачи един пред къщата си, за да не влизат злите сили вътре. Ако все пак някоя влезе, идва ред на подкупването й със сладкиши.", "date": "2018.10.31", "title": "Западният свят чества деня на Все Всетии"}
{"url": "http://epicenter.bg/article/Hertsoginya-Megan-se-sdobi-s-traditsionna-maorska-mantiya-/167050/10/99", "text": "Съпругата на британския  –  , се сдоби с  , наречена  . Тя я получи по време на посещението на кралската двойка в  в последния ден от визитата им в  , предаде ДПА, цитирана от Дарик.   е направена от  . Тя беше подарена на бременната херцогиня на пищна и пъстра маорска церемония. Подаръкът подчертава позицията на  като влиятелна жена.   „Жените винаги са имали водеща роля в историята на  “, разказа  , създателката на мантията.   „Тази мантия ще защитава  по време на нейната бременност. Загръщането ѝ в нея ще ѝ даде  ,  и  “, каза още Стърли.   В дизайна на мантията са втъкани  ,  ,  и  , вдъхновени от герба на херцога и херцогинята на Съсекс.   получи подобна мантия, когато посети  при обиколката след коронацията си през 1954 година.   Новозеландската премиерка  се превърна в звезда, когато като бременна също облече подобна мантия по време на визита в  миналата година.   Във финалния ден на 16-дневната им обиколка в  ,  ,  и  Меган и Хари посетиха природен парк и се \"срещнаха\" с две малки киви, родени само преди три дни.   Кралската двойка кръсти мъничетата с имената  , което означава от маорски \"подарък\" и  , което идва от маорски израз, означаващ \"да вдъхнеш живот\".  и  се запознаха и с програма за отглеждане на киви, предаде Ройтерс.   и  участваха в 76 прояви по време на обиколката в бившите британски колонии. Понякога  носеше по четири различни тоалета на ден. Тя участваше в някои странни спортни прояви, като хвърляне на ботуш, дори направи сама бананов кейк за чаено парти в  .   произнесе и речи, насърчаващи каузата на жените. В тях тя сподели трудностите си да финансира университетското си образование в  и пледира за по-достъпно образование, особено за момичетата, които по този начин могат да изградят едно невероятно бъдеще не само за себе си, но за всички около тях.", "date": "2018.10.31", "title": "Херцогиня Меган се сдоби с традиционна маорска мантия "}
{"url": "http://epicenter.bg/article/Megan-Markal-nakarala-parviya-si-saprug-da-podpishe--dogovor-za-bremennost-/167053/10/100", "text": "Меган Маркъл е накарала първия си съпруг да се съгласи с „договор за бременност“, за да се увери, че ще ѝ бъде предоставено всяко възможно удобство, ако тя го дари с рожба. Това съобщава „Дейли Мейл“ (Daily Mail), позовавайки се на информация от близък приятел.   Изгряващата тогава актриса е била толкова загрижена за трудностите около бебетата и връщането на бляскавата физическа форма от преди забременявнето, че е поискала мъжа ѝ Тревър Енгелсън да плати за личен треньор и диетолог, ако тя зачене. Херцогинята на Съсекс е поискала и бавачка, която да се грижи за евентуалното бебе, твърди източникът.    Разкритието идва само няколко дни, след като принц Хари и съпругата му обявиха, че очакват първото си дете.   Договорите за бременност стават все по- популярни в САЩ и особено в родния град на херцогинята Лос Анджелис. Въпреки, че основната им цел е да се уредят родителските отговорности след раждането, като например поделянето на задълженията между съпрузите, за Меган Маркъл е било най-важно да се увери, че няма да загуби фигурата си. По време на споразумението, което се твърди, че е било уредено няколко години след сватбата ѝ с продуцента Енгелсън през 2011 г., Меган най-сетне прави пробив в киното с ролята си в сериала „Костюмари“.   „Тя е наясно с проблемите с килограмите на членове на семейството ѝ и винаги се е ужасявала да не качи някой килограм, особено предвид кариерата ѝ по това време. Всеки път, когато е напълнявала малко това се отразяваше веднага на лицето ѝ и тя искаше да се увери, че бързо ще е готова отново за камерата. Меган поиска личен треньор и диетолог по време и след бременността. Сигурен съм, че и бавачка е била обсъждана, но тя основно беше съсредоточена върху здравето и теглото си. Тя може и току-що да се е присъединила към кралското семейство, но Меган винаги е искала да бъде третирана като принцеса“, разказва източникът.   Той разкрива, че Меган не се е обърнала към адвокати, за да напишат официален документ, който тя и съпругът ѝ да подпишат, а сама е съставила такъв. Тя обаче е била непреклонна по тази тема и Тревър Енгелсън не е имал друг избор, освен да се съгласи.   „Знаете какво казват: щастлива жена – щастлив живот. Той знаеше, че се е оженил за някого, който е много загрижен за външния си вид и много несигурен за тялото си, така че просто се съгласи с това. Тя не би приела „не“ за отговор и той го знаеше“, добави източникът.   Източник: Блиц", "date": "2018.10.31", "title": "Меган Маркъл накарала първия си съпруг да подпише „договор за бременност“"}
{"url": "http://epicenter.bg/article/Novata-parva-dama-na-Braziliya---diskretnata-i-silno-religiozna/167056/10/99", "text": "Дискретната и силно вярваща Мишел Болсонаро - бъдещата първа дама на Бразилия, досега оставаше в сянка, но след избирането на съпруга й Жаир за президент на страната ще се наложи да излезе на светло. \r\n \r\n Мишел де Паула Фирмо Рейналдо, 36-годишна бразилка, и 27 години по-възрастният Жаир Болсонаро се запознават през 2007 г. в парламента - той е депутат, а тя  .   Двамата бързо започват любовна връзка и Жаир Болсонаро предлага на младата жена да работи с него. В крайна сметка се стига до брак. Тогава обаче Мишел напуска работа заради закона срещу шуробаджанащината.   Два пъти женен и развеждан, Жаир Болсонаро вече има четирима синове. Новото семейство дава живот на дъщеря - Лаура; бившият армейски капитан, щедър на женомразки обиди, заявява веднъж, че я заченал   Известна със скромните си вкусове, младата жена веднъж сподели пред публика, че се е научила   и през част от времето си полага грижи за хора с увреждания. За тази цел тя е усвоила например езика на жестовете. В едно от малкото си интервюта по време на кампанията заявява, че би желала да участва във    обяснява тя.   Нейният нежен глас контрастира с военните привички и крайнодесните възгледи на мъжа й, който неизменно говори с обич за своята русокоса, изключително вярваща жена. Вярваща дотам, че според в. \"Фоля де Сао Пауло\" на сватбата им през 2013 г. нямало нито поканен оркестър, нито танци.   Тя на свой ред не пести похвалите за някогашния армейски капитан, спечелил в неделя убедителна победа на втория тур от президентските избори срещу кандидата на левицата Фернандо Адад.   Жаир Болсонаро  разказва младата жена във видеозапис, разпространен от един от синовете на новоизбрания държавен глава.   Мишел - майка на 16-годишна дъщеря от предишен брак и на малката Лаура, днес на 8 години - е жена с характер според бразилските медии.    коментира евангелският пастор Силас Малафая - семеен приятел и довереник на двойката, цитиран на сайта G1 от групата \"Глобо\".   Жаир Болсонаро е католик, но това не му пречи да придружава отвреме навреме съпругата си в баптистката църква, която тя посещава в неделя.   След победата на Жаир Болсонаро двамата ще трябва да напуснат голямата си къща в Рио и да се настанят отново в столицата Бразилия - но този път им предстоят далеч по-важни ангажименти.   Източник: Дир.бг", "date": "2018.10.31", "title": "Новата първа дама на Бразилия - дискретна и силно религиозна"}
{"url": "http://epicenter.bg/article/13-godishnata-ispanska-printsesa-Leonor-vze-za-parvi-pat-ofitsialno-dumata/167059/10/99", "text": "Испанската престолонаследничка, 13-годишната принцеса Леонор, взе думата за първи път на официално събитие, предаде Асошиейтед прес, цитиран от Новини.бг Поводът бе церемония в института \"Сервантес\" в Мадрид за отбелязване на 40-ата годишнина на испанската конституция.  Леонор Бурбонска, по-голямата от двете дъщери на крал Фелипе Шести и на съпругата му кралица Летисия, прочете първия от общо 169-те членове на испанската конституция, която бе одобрена от испанския парламент на 31 октомври 1978 г. Леонор не се притесни от предоставената й чест и изчете текста на Член Първи с твърд глас. Той постановява, че Испания следва политическата система на парламентарната монархия.  Фелипе е бил също на 13 години, когато е говорил за първи път публично, през 1981 година.", "date": "2018.10.31", "title": "13-годишната испанска принцеса Леонор взе за първи път официално думата"}
{"url": "http://epicenter.bg/article/Prokuraturata-nyama-da-povdiga-obvinenie-za-iznasilvane-sreshtu-Silvestar-Staloun/167066/10/100", "text": "Прокуратурата на американския окръг Лос Анджелис реши да не повдига обвинение за изнасилване срещу актоьра Силвестър Сталоун.   Обвинението не разполагало с достатъчно свидетелства за вината на Слай. Нито един от свидетелите по делото не бил съобщил факти и обстоятелства, подкрепящи твърденията на жената, представяща се за потърпевша. Освен това срокът, предвиден за възбуждане на дело и предявяването му пред съда, бил изтекъл според калифорнийските закони.   През декември 2017 година полицията на град Санта Моника започна разследване по обвиненията в изнасилване, предявени срещу Сталоун от потърпевша жена. Тя твърдеше, че сексуалното престъпление е било извършено в офиса на актьора по време на срещата им в началото на 90-те години. Адвокатът на Сталоун заяви тогава, че клиентът му е невинен.   Източник: Дир.бг", "date": "2018.10.31", "title": "Прокуратурата няма да повдига обвинение за изнасилване срещу Силвестър Сталоун"}
{"url": "http://epicenter.bg/article/Balgarche-stana--quot-Mini-mis-svyat-quot-/167078/10/99", "text": "Българче спечели конкурса \"Мини мис свят\". Варненката Бриана Петрова спечели златната корона в международния конкурс, провел се в Солун, Гърция. Бриана е родена на 16 юли 2009 г. във Варна. Ученичка е в 3-ти клас в СУ \"Гео Милев\". Наричат я детето чудо, защото има много таланти.    Започва да свири на пиано на 4 години в школа \"Ритъм и звук\" с художествен ръководител Наталия Стойнева. Явява се на много национални и международни конкурси, където печели престижни награди като лауреат 1-ва степен (Сърбия, Хърватска, Испания, Австрия, Черна гора и др.).   На 6 години започва да танцува латиноамерикански танци в КСП \"Кристал\" - Варна, с който участва в много национални и международни конкурси както индивидуално, така и с партньора си Ники Джамбазов. С него завоюва златни медали не само в своята възрастова група, но и при по големите.   Освен с пиано и танци Бриана се занимава и с поп и джаз пеене във Фондация \"Звезди на изкуството\" с вокален педагог Мила Маврова, където също печели много престижни награди. Член е в клуба на \"Успелите деца на Фондация Бербатов\". Също така взима участие и в благотворителни проекти и каузи за децата в неравностойно положение.   Източник: Дир.бг", "date": "2018.10.31", "title": "Българче стана \"Мини мис свят\""}
{"url": "http://epicenter.bg/article/Modni-analizatori--Tihookeanskoto-turne-na-Megan-zatvardi-statuta-y-na-zvezda--Snimki-/167079/10/84", "text": "Кралската обиколка на принц Хари и херцогиня Маркъл приключи. По време на едно от последните събития от турнето, съпругата на британския принц Хари - Меган, се сдоби с традиционна маорска мантия, наречена короваи. Тя я получи по време на посещението си в град Роторуа в Нова Зеландия в последния ден от визитата на принц Хари и съпругата му в тази страна.   Мантията е направена от лен и фазанови пера. Тя беше подарена на бременната знатна персона на пищна и пъстра маорска церемония. Подаръкът подчертава позицията на Меган като влиятелна жена. Жените винаги са имали водеща роля в историята на маорите, разказва Норма Стърли, създателката на мантията. \r\n \r\n \r\n \r\n Кралица Елизабет Втора получи подобна мантия, когато посети Роторуа при обиколката си след коронацията си през 1954 г. Новозеландската премиерка Джасинда Ардърн се превърна в звезда, когато като бременна също облече подобна мантия по време на визита в Бъкингамския дворец миналата година.   Мантията ще защитава Меган по време на нейната бременност. Загръщането й в нея ще й даде сила, топлина и любов, казва Стърли, създателката на мантията за съпругата на принц Хари.   В дизайна на мантията бяха втъкани сини, златни, бели и червени копринени нишки, вдъхновени от герба на херцога и херцогинята на Съсекс.   По-късно през финалния ден на 16-дневната им обиколка в Австралия, Нова Зеландия, Фиджи и Тонга Меган и Хари посетиха природен парк и се \"срещнаха\" с две малки киви, родени само преди три дни. Знатната двойка кръсти мъничетата с имената Коха, което означава от маорски \"подарък\" и Тихей, което идва от маорски израз, означаващ \"да вдъхнеш живот\". Меган и Хари се запознаха и с програма за отглеждане на киви, предаде Ройтерс.   , отбелязва Франс прес. Меган и Хари участваха в 76 прояви по време на тази обиколка в бившите британски колонии.   Тя участваше в някои странни спортни прояви, като хвърляне на ботуш, галеше дечица, ръкуваше се с непознати хора, дори направи сама бананов кейк за чаено парти в Австралия.   Меган произнесе и речи, насърчаващи каузата на жените. В тях тя сподели трудностите си да финансира университетското си образование в САЩ и пледира за по-достъпно образование, особено за момичетата, които по този начин могат да изградят едно невероятно бъдеще не само за себе си, но за всички около тях.   Източник: Vesti.bg", "date": "2018.10.31", "title": "Модни анализатори: Тихоокеанското турне на Меган затвърди статута й на звезда (Снимки)"}
{"url": "http://epicenter.bg/article/Krasen-Kralev-predstavi-na-Borisov-i-ministrite-balgarskite-medalisti-ot-Buenos-Ayres--snimki-/167068/8/0", "text": "Министърът на младежта и спорта Красен Кралев представи на премиера Бойко Борисов и министрите от кабинета българските медалисти от Младежките олимпийски игри в Буенос Айрес и техните треньори, съобщиха от пресцентъра на ведомството.   В Аржентина изпратихме 24 атлети, които се състезаваха в 14 вида спорт и спечелиха 10 медала - 5 златни, 3 сребърни и 2 бронзови. Толкова, колкото от Младежките игри, проведени до момента в Сингапур и Нанджин.   „Благодаря първо на треньорите, тъй като без тях нищо не става. Второ на тези деца, които са пример за младото поколение. Чест е за нас, че Ви има и с каквото можем, ще помагаме, за да се развивате и занапред. Особено ако се преборим за Зимна младежка олимпиада, защото и в зимните спортове имаме добри млади атлети. Бъдете живи и здрави, слушайте треньорите, за да може да продължите с успехите“, каза премиерът Бойко Борисов.   Олимпийската шампионка в тройния скок Александра Начева благодари на министър-председателя от името на медалистите за подкрепата, която оказва към спорта и младите хора в България. „Вие сте едно много силно поколение български спортисти, което ни донесе голяма радост. Благодаря на Вас и Вашите треньори за работата, която свършихте. Следих внимателно какво се случваше и как реагираха хората докато бяхте в Аржентина. Всички българи бяха много горди. Винаги се усеща, когато има успехи, така беше и сега“, заяви Красен Кралев.   Министър Кралев обяви премиите, които Министерството на младежта и спорта ще раздаде на младите спортисти, като няма да се прави разлика между цвета на спечелените отличия. Медалистите в индивидуалните състезания ще вземат по 15 000 лв. за спечелен медал, а отличията, спечелени в отборните смесени турнири с атлети от различни националности, ще бъдат премирани с по 10 000 лв.   След посещението си в Министерски съвет медалистите и техните треньори бяха наградени с почетни плакети от Красен Кралев в Министерството на младежта и спорта. Министърът поръча на треньорите да напишат отделен план за подготовка за 2019 г. на всеки един от състезателите, като финансирането ще бъде осигурено от ММС. Младите спортисти ще получават допълнително и месечни средства. Всеки един клуб, класирал спортист до 6-то място на Младежките олимпийски игри, пък ще получи допълнително по 5 000 лв. към сумата, която му се полага по Програмата за развитие на спортните клубове.   В Буенос Айрес, освен Александра Начева, шампиони станаха още двойката акробати Мариела Костадинова и Панайот Димитров (индивидуално и отборно), стрелецът Кирил Киров (смесена двойка) и бадминтонистката Мария Делчева (отборно). Вицешампиони са щангистът Христо Христов, състезателят на хвърляне чук Валентин Андреев и тенисистът Адриан Андреев на двойки. Бронзови медали спечелиха Галя Шатова (вдигане на тежести) и Едмонд Назарян (борба).", "date": "2018.10.31", "title": "Красен Кралев представи на Борисов и министрите българските медалисти от Буенос Айрес (снимки)"}
{"url": "http://epicenter.bg/article/Demokratite-v-Senata-na-SASht-poiskaha-informatsiya-ot-razuznavatelnite-sluzhbi-po-sluchaya--quot-Hashogi-quot-/167011/7/0", "text": "Демократите в Сената на САЩ поискаха класифициран брифинг, за да разберат дали американското разузнаване е знаело нещо предварително за планове на Саудитска Арабия да отвлече коментатора на вестник \"Вашингтон пост\" Джамал Хашоги и да му навреди, предаде БТА, цитирайки АП. В изпратено вчера писмо до директора на Националното разузнаване на САЩ Дан Коутс осем сенатори посочват, че американските служби е трябвало да уведомят Хашоги, ако са знаели за подобни намерения. В документа те допълват, че \"Вашингтон пост\" е съобщил, че разузнаването на САЩ е прехванало разговори, в които е бил обсъждан план за залавяне на коментатора.   Както се твърди, на 2 октомври Хашоги е бил убит от саудитски агенти в консулството на Саудитска Арабия в Истанбул. Американският Държавен департамент заяви, че САЩ не са имали никакви предварителни сведения за каквито и да било планове Хашоги да бъде отвлечен. Директорът на Националното разузнаване засега не е коментирал. Британското министерство на външните работи също не е знаело нищо за планове на саудитските специални служби да отвлекат и убият журналиста Джамал Хашоги. Това заяви вчера в парламента министърът на външните работи на Обединеното кралство Джереми Хънт, цитиран от ТАСС. \"Абсолютно нищо не ми е било известно предварително за ужасното убийство на Хашоги и бях също толкова шокиран (от новината за това), колкото и всички останали\", каза министърът в отговор на въпрос на депутат. Хънт на практика опроверга съобщението на вестник \"Дейли експрес\", който в неделя написа, че Лондон е знаел предварително за това, че Хашоги е в опасност. Изданието се позова на източници в британското разузнаване, съобщили му, че Центърът за правителствените комуникации на Великобритания (британска специална служба) е прехванал разговори на сътрудници на саудитското разузнаване, на които било заповядано да похитят Хашоги в Турция и да го отведат в Рияд, а в случай че той окажел съпротива, да действат според обстоятелствата. Заповедта идвала от някого от \"кралското обкръжение\", но не от принца престолонаследник в Саудитска Арабия Мохамед бин Салман. Според информацията на вестника тези сведения станали известни на Лондон три седмици преди убийството на Хашоги и британските власти се обърнали към своите саудитски колеги с искане да не осъществяват планираната операция.        ", "date": "2018.10.31", "title": "Демократите в Сената на САЩ поискаха информация от разузнаването по случая \"Хашоги\""}
{"url": "http://epicenter.bg/article/Vzriv-v-sgrada-na-ruskite-spetssluzhbi--ima-zhertva-i-raneni/167043/7/0", "text": "Терористичен атентат е основната версия за взрива в управлението на Федералната служба за сигурност в руския град Архангелск, съобщи БНР. При инцидента загина предполагаемият извършител, трима служители на ведомството бяха ранени. Те са пострадали от осколки. Губернаторът на Архангелска област Игор Орлов подчерта, че не става дума за учение и че всичко е много сериозно.  Престъплението е станало вътре в сградата. Извършителят вкарал самоделна бомба вътре в зданието, преди металдетекторите.   От страната на входа територията около управлението е отцепена. Хората са евакуирани. Тримата пострадали са откарани в болница.  Специалисти установяват вида на взривното устройство.  Малко по-късно представител на Следствения комитет на Русия, цитиран от ТАСС, обяви, че взривът е дело на млад мъж - самоубиец, който е влязъл в сградата с чанта. Взривното устройство е избухнало в ръцете му, след като го извадил от чантата. Самоличността му се установява.  Следственият комитет води наказателно дело за тероризъм.  Според spb.kp.ru атентаторът е 17-годишен студент и е бил анархист, а за атаката е предупредил в социалните мрежи. Според изданието младежът, посочен като Михаил Ж., е учил в местния политехнически техникум. След атаката в социалните мрежи бяха открити послания, за които службите предполагат, че са писани от нападателя, само че под псевдоним. В постовете, подписани от Валерян Панов, се казва, че в сградата на ФСБ ще има терористичен акт, а авторът пише, че действа сам и не трябва да се търсят съучастници.    ", "date": "2018.10.31", "title": "Тероризъм е основната версия за взрива в Архангелск (ДОПЪЛНЕНА)"}
{"url": "http://epicenter.bg/article/Vandal-poruga-groba-na-pokoyniya-diktator-Fransisko-Franko/167077/7/0", "text": "Мъж напръска с червен спрей саркофага на покойния диктатор Франсиско Франко в мемориалния комплекс \"Долината на падналите\" край Мадрид, пише испанската агенция Европа прес, цитирана от Новини.бг В интернет бе разпространен запис от охранителни камери, на които се вижда как мъжът се доближава до гроба, отмества положените цветя и изрисува със спрея гълъб. Изписва и \"За свободата\". Скоро след деянието си вандалът бил задържан от охранителите на комплекса.  През последните месеци личността на бившия диктатор привлече вниманието на испанската общественост и католическата църква. Това стана след като правителството на социалиста Педро Санчес прие постановление за изваждане на тленните останки на Франко от \"Долината на падналите\" и преместването им другаде. Внуците на Каудильо желаят останките му да бъдат положени в криптата на мадридската катедрала \"Алмудена\", седалище на мадридския диоцез.   Строителството на мемориалния комплекс в памет на падналите в Гражданската война в Испания започва през 1940 г. по разпореждане на Франко и приключва през 1958 г. След смъртта си през 1975 г. самият той е погребан там.", "date": "2018.10.31", "title": "Вандал поруга гроба на покойния диктатор Франсиско Франко"}
{"url": "http://epicenter.bg/article/Anadolu-Agency--Dzhamal-Hashogi-e-bil-udushen--tyaloto-mu-e-bilo-razchleneno-malko-sled-ubiystvoto/167083/7/0", "text": "Журналистът Джамал Хашоги е бил удушен малко след влизането му в сградата на Генералното консулство на Саудитска Арабия в Истанбул, предава турската държавна информационна агенция Anadolu Agency. По данни на Прокуратурата на Истанбул малко след убийството тялото на саудитеца е било разчленено, след което отделните парчета от него са били унищожени. Хашоги, кореспондент на американското издание The Washington Post, изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка. Седмици наред Рияд отричаше да знае нещо за съдбата му.   ", "date": "2018.10.31", "title": "Anadolu Agency: Джамал Хашоги е бил удушен, тялото му е било разчленено малко след убийството"}
{"url": "http://epicenter.bg/article/Kralitsa-Elizabet-II-stava-regent-na-prints-Charlz-/167085/7/0", "text": "Елизабет II вероятно ще отстъпи британския трон на своя син принц Чарлз след три години, написа лондонският в. Дейли мейл, цитиран от Новини.бг  Държавният глава на Обединеното кралство смята да предаде пълномощията си на наследника на Короната, когато ще навърши 95-годишна възраст. Кралицата обаче ще продължи да ръководи Великобритания, защото ще изпълнява функциите на регент до кончината си.  Великобритания през цялата си история е имала само един регент. Крал Джордж IV е управлявал страната от 1810 до 1820 г., вместо тежкоболния си баща Джордж III (на власт от 1760 до смъртта си през 1820 г.).", "date": "2018.10.31", "title": "Кралица Елизабет II става регент на принц Чарлз?"}
{"url": "http://epicenter.bg/article/Rusiya-s-ultimatum-kam-petrolniya-biznes--Regulirayte-tsenite-ili-shte-vi-nalozhim-iznosni-mita-/167092/7/97", "text": "Премиерът на Русия Дмитрий Медведев постави ултиматум към производителите и търговците на течни горива, коментира газета.ру.   На заседание на правителството той заяви, че до края на днешния ден бизнесът и кабинетът трябва да постигнат споразумение за регулиране на цените на бензина и другите автомобилни горива.   \"Ако до сряда вечерта съглашението не бъде подписано, ние ще бъдем принудени да приложим крайна мярка. Тя е да въведем мита върху износа на петрол и петролни продукти\", категоричен бе той.   \"Таксите ще бъдат отменени едва когато се успокои ситуацията на вътрешния пазар\", каза още руският министър-председател.   Цените на горивата скочиха рязко в началото на годината. Правителството постигна споразумение, което спря скока. През септември обаче цените на горивата тръгнаха отново нагоре. В момента литър бензин се продава средно за 44 рубли (приблизително 0,6 евро).", "date": "2018.10.31", "title": "Русия с ултиматум към петролния бизнес: Регулирайте цените или ще ви наложим износни мита!"}
{"url": "http://epicenter.bg/article/-quot-MVR-pikchars-quot--predstavya--Komediya-za-milionerski-gashti-i-privatizatsiya/167086/11/33", "text": "Щом видят в бюлетина на МВР снимка на милионерски гащи, зрителите на \"МВР пикчърс\" си отдъхват, че бандитите, разграбили народната пара чрез разбойническата приватизация, ще си получат заслуженото. И забравят за горещите скандали на деня - например този с майките на децата с увреждания, които втора седмица упорито протестират с искане на оставката на един самозабравил се вицепремиер.   Показването на \"бельото\" на семейство Баневи очевидно се случва по разпореждане на прокуратурата, която се е развихрила да прави ревизия на Прехода. Прави го, както го умее - със сеир и евтина манипулация и ефектното за избиратели послание: \"Мразете богаташите!\"   Досега видяхме колите на Ветко Арабаджиев, апартамента на сина му, имението и колите на Бенчо Бенчев, кадри от незаконни фабрики за цигари, уж управлявани от Миню Стайков. Дойде ред да погледаме чантите на Евгения Банева, хавайската риза на мъжа й и кецовете на децата им, подредени върху стелажи. Пълна безвкусица, гарнирана с претенции за въображение и стил - и от едната, и от другата страна. Богаташите строят със заграбеното кичозни палати, а прокуратурата показва своята също толкова кичозна и изкривена представа за законност и ред.   Държавното обвинение години наред не обръщаше внимание на взетите сега на мушка семейства, дори когато в медиите излизаше информация за техните дела, достатъчна за образуване на купища разследвания. Очевидно е очаквала специален сигнал, защото при нея нищо случайно не се случва. От думите на зам. главния прокурор Иван Гешев излиза, че е трябвало той да се издигне и хубаво да се сработи с ДАНС и антикорупционната комисия.   Преди това е нямало кой да разследва кой е позволил на Баневи да приватизират \"бандитски\" предприятия като \"Полимери\", защо никой не се е намесил, когато те са ги източвали и рязали за скрап, когато работниците бяха месеци наред без заплати или когато течаха други публични скандали около постоянно парадиращата с пари, коли и власт фамилия. Как така от над 10 години има сигнали срещу Баневи за укриване на данъци и присвояване, но те са разследвани като \"неизвестни извършители\"? Или просто са изнудвани и заплашвани по класическата схема: образувам ти дело, но формално то не е срещу теб, а може да стане. Схема, която вероятно е прилагана и спрямо Арабаджиеви, Стайкови...   На този фон някой ще повярва ли, че държавността у нас се възражда чрез подобни акции? Едни хора вземат от други нещо, което сами са им дали преди това. Един вид - аз те създадох, аз ще те унищожа. Защото едни и същи кукловоди създадоха сегашния \"бизнес елит\" и му \"подариха\" имущество за милиони, а после го държаха на къса каишка да се отчита с редовни вноски в партийни каси. Те направиха такива правила, че две десетилетия по-късно прокуратурата хем признава, че предприятията са били подарени, хем твърди, че са откраднати, хем години наред нищо не е можела да направи. Що за шизофрения е това? Щом държавата не е създала никакви правила и не е имала никакви изисквания, какво разследва сега същата държава? Т.е. хем заводът е източен, хем засега доказателствата ни са стари кецове. Как тези теории ще бъдат подкрепени с доказателства, които да издържат в съда?   Знаков факт е, че през тези десет години, с кратки прекъсвания, управлява ГЕРБ, а премиер е Бойко Борисов. Същият, който през 2006 г. венча Баневи като столичен кмет, а след това, вече като министър-председател, им изпращаше поздравителни телеграми за рождения ден. Едва през миналата година той им се ядоса, когато на правителството му се наложи да плати 15 млн. лв., за да се обезвреди опасен химикал от завода на Баневи в Девня, в който те не се разпореждат поне от 5 години. Тогава премиерът \"откри\", че приватизацията на предприятието е била разбойническа, и призова главния прокурор да потърси отговорност за този \"пладнешки грабеж\".   Малко след това самият Николай Банев съобщи, че от МВР са изискали делото за \"Полимери\" от Върховния касационен съд. И са почнали разследванията. Година по-късно настъпи моментът за ефектната акция! Чисто формално - тя не се води като отговор на премиерския гняв. Задействана е по нечий друг сигнал отпреди 2 месеца.   Но вече толкова се бърза, че е задействана европейска заповед на арест, Баневи са задържани на летището във Франция малко преди да излетят за София, децата им са зарязани да се оправят сами. Шоуто много ще се хареса на онези избиратели, които предпочитат да не разсъждават. Но други логично ще се запитат - абе защо фамилията не е арестувана, като кацне в София, а сега ще трябва да чакаме френският съд да се произнася за екстрадицията им, което на практика ще забави разследването? Въпрос, на който прокуратурата няма внятен отговор.   И още нещо - самият Борисов неведнъж е казвал, че не е виновен който яде баницата, а който му я дава. Затова ще повярваме на прокуратурата и ДАНС, когато видим да се разправят по същия начин с поне един от тези, дето раздават баници през последната година. Като например с отговорните лица, решили щедро да налеят 43 млн. лв. от нашите пари в дупката на друг знаков бизнесмен на прехода, който уж се води член на опозиционна партия, срещу която премиерът не спира да говори наяве и насън. Само че такива герои не виждаме на мушката. Срещу такива представители на държавната власт проверки има само в краен случай и те приключват формално, само по документи, с блестящ избелващ ефект.  ", "date": "2018.10.31", "title": "\"МВР пикчърс\" представя: Комедия за милионерски гащи и приватизация"}
{"url": "http://epicenter.bg/article/Kevork-Kevorkyan---Pokrastvayte--pokrastvayte-/167096/11/33", "text": "Рових из дневниците си и попаднах на следният запис – той е от 18 февруари 1985 година. Един месар казва на клиентите, които се сърдят, че няма свинско месо: „Покръствайте, покръствайте, пък ще има свинско!“   Това е съчинено непосредствено след Възродителния процес. Народният гений е жив – анекдотът е тънък, многопластов и много ефектен.   Сега пък покръстват - покръстват, допокръстват, надпокръстват - някакви типове в политици. А те се държат свински – и в политиката е на изчезване дори елементарната човечност.   Иначе – колкото искаш покръстени в новата свобода медии. Преди седем месеца престижното френско списание „Нувел Обсерватьор“ публикува разследване за грандиозна далавера при даването на българско гражданство. Само няколко опозиционни сайта споменаха за скандала.   Официалните медии дори не примигнаха. Македонски източници пък твърдяха, че далавераджиите са спечелили 28 милиона евро. Голямо покръстване е падало.   Според френското издание, поне един министър и един вицепремиер имат участие в аферата. Последва мълчание – повече от гробовно. Днес съобщиха, че са арестували шефът на Агенцията за българите в чужбина. Дали обаче ще се сетят за Катя Матева, бивш шеф на Дирекцията за българско гражданство към Министерството на правосъдието - нейните свидетелства са в основата на френското разследване. И нея са я покръстили – тоест, изхвърлили от работа.   Сега, ако са мъже, ще я направят шеф на Агенцията. При нейната храброст тя и за министър на отбраната става.   Това няма да се случи – но поне покръстването във фалшиви българи да престане. От фалшиви/покръстени патриоти няма отърване.  ", "date": "2018.10.31", "title": "Кеворк Кеворкян: Покръствайте, покръствайте..."}
{"url": "http://epicenter.bg/article/Temenuzhka-Petkova--Protsedurata-za-izbor-na-investitor-za-AETs--quot-Belene-quot--e-razrabotena/167054/4/0", "text": "Министърът на енергетиката Теменужка Петкова съобщи пред журналисти в МС, че процедурата за избор на инвеститор за АЕЦ \"Белене\" е разработена, като остава да бъдат уточнени малки детайли. Тя коментира това след участието си в заседание на Съвета за енергийна сигурност в МС, предаде Нова телевизия.  Ако след като докладвам тази процедура пред колегите в МС и след това пред парламента, няма някакви съществени препоръки или изменения, мисля, че няма пречка до края на годината да се даде старт на процедурата, каза министърът и допълни, че подобна процедура обичайно продължава месеци.  Парламентът определи до 31 октомври 2018 г. енергийният министър да разработи процедура за избор на инвеститор и да предложи структуриране на проекта. В отговор на въпрос министърът каза, че няма нови кандидати по проекта.  В отговор на въпрос за обявения днес от \"Газтрейд\" пазарен тест за терминала за втечнен газ в Александруполис, министърът каза, че България подкрепя всеки проект, който е свързан с диверсификация на източниците и маршрутите за доставка на природен газ. Тя припомни, че се обсъжда възможността България да участва в този проект с дял от 25 на сто. Намерили сме такова решение да участва в тази компания дружество, което е в рамките на Българския енергиен холдинг. По всяка вероятност това ще е \"Булгартрансгаз\", допълни министърът. Тя аргументира участието на фирмата в подобен проект с това, че компанията като оператор и дружество с ангажимент да развива мрежата, ще е основен двигател на концепцията за изграждане на газоразпределителен център на територията на България.  На днешното заседание на Съвета за енергийна сигурност е била представена необходимостта от актуализация на енергийната стратегия в частта, свързана с природния газ. По думите на министъра това се налага заради променената среда по отношение на инфраструктурните проекти, които се развиват около България - Южен газов коридор, Турски поток. \"Желанието ни е да запазим стратегическото място на България в газовата карта на Европа, като изградим съответната инфраструктура, която е основна за реализацията и на концепцията за газоразпределителен център\", коментира министърът необходимостта от актуализация на стратегията.  Тя информира още, че на заседанието на Съвета е обсъдена и възможността за създаване на борса за търговия на природен газ. Тази борса трябва да бъде обособена в отделна дъщерна компания, собственост на \"Булгартрансгаз\", за да може да бъде развита концепцията за газоразпределителен център, която се основава на това да бъде изградена липсващата инфраструктура, която да даде възможност за доставка на природен газ от различни източници, и да бъде изградена борсата за търговия с природен газ, което ще е основна платформа за либерализация на пазара.  Попитана дали природният газ от втората тръба на \"Турски поток\" ще мине през България, министърът каза, че се надява \"нещата да се развиват по благоприятен за всички нас начин\". За нас е изключително важно България да запази своето място на газовата карта на Европа, заяви министърът. Тя допълни, че всичко, което е свързано с желанието на страната по отношение на възможността за разширяване на газопреносната инфраструктура, ще продължава да е в рамките на европейското законодателство и изискванията на Третия либерализационен пакет.  ", "date": "2018.10.31", "title": "Теменужка Петкова: Процедурата за избор на инвеститор за АЕЦ \"Белене\" е разработена"}
{"url": "http://epicenter.bg/article/Savetat-po-energiyna-sigurnost-odobri-aktualizirane-na-Energiynata-strategiya/167069/4/0", "text": "Съветът по енергийна сигурност към Министерския съвет одобри актуализиране на Енергийната стратегия на Република България до 2020 г. Предложението за промяна на документа бе направено от енергийния министър на основание чл. 4, ал. 2, т. 1 от Закона за енергетиката, съобщипа от Правителствената информационна служба.   Заседанието на съвета се проведе днес под председателството на заместник министър-председателя Томислав Дончев и в него участвахаминистърът на енергетиката Теменужка Петкова, представители на Министерствата на външните работи, на финансите, на околната среда и водите, на президентството и други. Като основен мотив за актуализиране на документа се посочва изпълнението на дейности от ключово значение за развитие на газопреносната инфраструктура в Република България.   След 1 януари 2020 г. се очаква значителна промяна в маршрутите на доставка на природен газ през територията на България от Север-Юг на Юг-Север, както и потенциално намаляване на транзитираните през страната количества. Предстои изграждане на ключови инфраструктурни проекти в региона, които ще променят основната посока и маршрути на потоците природен газ. Такива са „Турски поток“, проектите от „Южния газов коридор“, Транс-анадолският газопровод, Транс-адриатическият газопровод, междусистемната връзка Гърция-България, както и проектът за нов терминал за втечнен газ в гр. Александруполис. Българската страна разглежда възможността за участие в проекта за терминал за втечнен природен газ чрез придобиване на акции.   В контекста на европейските цели за изграждане на взаимосвързан и единен енергиен пазар, страната ни работи по реализацията на концепцията за газоразпределителен център „Балкан“ на българска територия. Необходима предпоставка за осъществяване на хъба е изграждане на нужната инфраструктура, която да осигури движението на газовите потоци, съгласно подадени от ползвателите заявки. Като основни източници за захранване на газоразпределителния център българската страна разглежда руския природен газ, местен добив от България и Румъния, природен газ от Южния газов коридор, от САЩ, Катар, Алжир, Египет през съществуващи и нови терминали за втечнен природен газ. С цел осигуряване на конкурентен пазар в България и в региона, се предвижда и разработване на платформа за търговия на природен газ.   Във връзка с променената среда по отношение на изграждащата се в региона енергийна инфраструктура Съветът по енергийна сигурност одобри актуализацията на стратегията. От стратегическо значение е запазване ключовата роля на България на газовата карта на Европа. С актуализиране на стратегията и предприемане на необходимите стъпки за изграждане на газова инфраструктура ще се гарантира сигурността и диверсификацията на доставките на природен газ, както за България, така и в региона.", "date": "2018.10.31", "title": "Съветът по енергийна сигурност одобри актуализиране на Енергийната стратегия"}
{"url": "http://epicenter.bg/article/Evrostat--Stabilizatsiya-na-bezrabotitsata-v-ES-na-rekordno-dano-ot-6-7-/167073/4/0", "text": "През септември нивото на безработица в 28-те страни от Европейския съюз (ЕС) се стабилизира за втори пореден месец в рекордно историческо дъно от 6,7%, в рамките на еврозоната остана за трети пореден месец в 10-годишно дъно от 8,1%, докато в България остана за четвърти пореден месец в най-ниско ниво от декември 2008-а година насам от 5,3%, показват данни на Евростат.  През септември 2018-а година безработицата в ЕС остана на августовското рекордно дъно от 6,7% (най-ниско ниво, откакто Евростат стартира това месечно проучване през януари 2000-а година), докато в рамките на еврозоната стабилизира за трети пореден месец на ниво от ноември 2008-а година).  Според европейската статистика общо 16,574 млн. европейци, от които 13,153 милиона от еврозоната, са били без работа през деветия месец на настоящата година, като спрямо август е отчетено слабо понижение на безработните в ЕС с 35 хиляди, докато борят на безработните в еврозоната се повиши с в хиляди. Спрямо септември 2017-а година обаче, общият брой на безработните европейци е спаднал с цели 1,793 милиона, от които 1,309 милиона в рамките на единния валутен блок.  Най-ниска безработица през септември е регистрирана в Чешката република (безработица от едва 2,3%), следвана от Германия (3,4%) и Полша (3,4%), докато най-висока безработицата остава в Гърция (ниво от 19,0%, но според данни на Евростат за юли 2018-а) и в Испания (14,9% през септември 2018-а).  В рамките на първия есенен месец общо 3,333 млн. младежи на възраст под 25 години са били без работа в ЕС (ниво на младежка безработица от 14,9%), като това представлява понижение на младежката безработица с 385 хиляди спрямо година по-рано, когато безработицата сред младите европейци беше на ниво от 16,5%.  Евростат представи и данни, според които безработицата в България стабилизира през септември за четвърти пореден месец (от юни насам) на ниво от 5,3% и далеч под ниво на безработица от 6,0%, отчетено точно преди година (през септември 2017-а). Това е най-ниската безработица в нашата страна от декември 2008-а година насам и недалеч от рекордното дъно от 5,0%, достигнато през ноември 2008-а година.  По този показател нашата страна се нарежда на тринадесето място сред всички 28 членове на Европейския съюз с най-ниска безработица и е една от 20-те страни - членки с безработица, която е по-ниска от средноевропейската.  През деветия месец на настоящата година едва 174 хиляди българи са били без работа спрямо 174 хиляди през август и 202 хиляди безработни точно преди година (през септември 2017-а), показват днешните данни на Евростат. Това е най-малкият брой на безработните българи откакто съществува тази статистика за нашата страна от началото на далечната 1995-а година.  Нивото на младежката безработица в България се понижи през септември до 12,4% от 13,4% през предходния месец, като през деветия месец на годината без работа са били общо 18 хиляди български младежи на възраст под 25 години спрямо 19 хиляди през август и 22 хиляди година по-рано (през септември 2017-а).  Данните на Евростат също така показват, че безработицата сред жените в нашата страна стабилизира за втори пореден месец на ниво от 4,6% спрямо 5,8% преди година (през септември 2017-а), докато безработицата сред мъжете се увеличи слабо през септември до 5,9% от 5,8% месец по-рано, но остава под нивото от 6,2%, отчетено преди година.   ", "date": "2018.10.31", "title": "Евростат: Стабилизация на безработицата в ЕС на рекордно дъно от 6,7%"}
{"url": "http://epicenter.bg/article/Shofyorat--vozil-dvoen-ubiets--Kaza-mi--che-zhena-mu-se-e-pobarkala/167014/3/0", "text": "Нормално поведение, което изведнъж се превръща в агресия – така таксиметров шофьор описа пред камерата на БТВ поведението на 26-годишния Викторио Александров, който уби жена си и детето си. Преди да посегне на живота на  дъщеричката си и да направи опит за самоубийство, той държа и водача за заложник с насочен в тила му пистолет. Първоначално Александров изглеждал нормален, качил се с детето към „Надежда 4”. „По пътя си говорихме приятелски, смях”, разказа таксиметровият шофьор. Когато блоковете свършили, обаче охранителят се променил: „Усетих удар в тила и зареди пистолета – вика: „Ако искаш да живееш, прави това, което ти казвам”. „В първия момент не се изплаших. Мислех, че е някой обикновен наркоман и боклук, който няма пари да си плати”, каза шофьорът.   По-късно обаче Александров отново станал по-нормален и започнал да разказва как е стигнал дотук: „Разказа, че жена му е убила другото им дете и той иска да се самоубие. Каза ми, че тя се е побъркала, държана е в лудница”.   Поискал таксито да отиде на „най-големия мост”, за да се хвърли от там. А детето? „Аз ще ти го оставя на теб, ти ще го закараш в най-близкото районно”, отговорил Александров. Водачът не се съгласил и въоръженият баща с детето слезли недалеч от там, където по-късно ги намира полицията простреляни.   Таксито обърнало и шофьорът веднага се свързал с диспечерите. Тогава и разбрал, че е возил човек, който се издирва за убийството на жена си. „След като разбрах нещата ми стана съвестно, че съм могъл да спася детето, но не съм знаел предисловието на това”.    ", "date": "2018.10.31", "title": "Шофьорът, возил двоен убиец: Каза ми, че жена му се е побъркала"}
{"url": "http://epicenter.bg/article/-Darina-ne-beshe-shtastliva--razkaza-blizak-na-ubitata-mlada-zhena/167018/3/0", "text": "Близък до убитата млада жена - Ивайло Радев, коментира реакцията на таксиметровия шофьор, който е возил заподозреният за  двойното убийство в София на млада жена и нейното дете.   Можеше детето сега да е живо. Не може да съдим този човек, защото при нападение всеки би реагирал по различен начин. Нормално е да се стресира. Вчера се чувах постоянно с родителите на Дарина и след като се чухме отидох у тях. Те много не говориха, бяха като попарени, разказа близкият на убитата жена, посочи той пред Нова тв.   Ако таксиметровият шофьор е съобщил веднага в полицията, е можело детенцето да е живо, коментира Ивайло Радев. Той заяви, че Дарина не му е споделяла за проблеми. Може би ги е таила в себе си, коментира той.   Тя беше потисната жена, не беше щастлива, заяви той.", "date": "2018.10.31", "title": " Дарина не беше щастлива, разказа близък на убитата млада жена"}
{"url": "http://epicenter.bg/article/-Psihiatar--Ubiystvoto-v--quot-Nadezhda-quot--e-izrodshtina/167019/3/0", "text": "Бях потресена от тази изродщина, която се случи в \"Надежда\". Не мога да проумея как ще убиеш съпругата и детето си. За пореден път се учудих как в България хората озверяват, когато им се налага да се разделят. В България явно не можем да общуваме.    Това каза пред камерата на БТВ д-р Цветослва Гълъбова, директор на Държавната психиатрична болница \"Св. Иван Рилски\".   Тя коментира двойното убийство в \"Надежда\", при който мъж уби жена си и 1-годишното си дете.    \"Можем да спекулираме дали този човек е проявявал и друг път агресия. Експертизите ще покажат това. По-страшното е, че този човек е имал законно притежавано оръжие. Системата за издаване на разрешително за оръжие в психологическата си част е неработеща и остаряла. Ние не можем с един преглед да установим дали даден човек има психически проблеми. Трябва да се въведе система от тестове. И при нея няма гаранция, но поне едно 30% от притежаващите сега оръжие няма да имат такова. Страшното е, че в България всеки раздава правосъдие на улицата, както намери за добре. Хората в България не могат да общуват и да се разделят нормално. Мъжете посягат и бият жените, а жените отчуждават децата. От цялата тази ситуация страдат най-много децата\", категорична беше д-р Михайлова.", "date": "2018.10.31", "title": "Психиатър: Убийството в \"Надежда\" е изродщина"}
{"url": "http://epicenter.bg/article/Aleksandar-Angelov-ot-Dimitrovgrad-specheli-delo-po-kazusa--Olimpik-/167026/3/0", "text": "Александър Ангелов от Димитровград спечели дело по казуса с фалиралия застраховател “Олимпик”. В свое решение Хасковският районен съд постановява отмяна на акта му, съобщи БНР.   Александър е спрян от патрул на 9-и септември на ул. “Дунав” в Хасково. При проверката със служебния таблет полицаите получили съобщение от Гаранционния фонд, че за този автомобил няма валидна действаща “Гражданска отговорност”. Затова е получил акт с глоба за 400 лева.   Александър Ангелов, който живее в САЩ, чрез упълномощен адвокат обжалва глобата пред съда. Съдът счита, че липсва вина от страна на жалбоподателя.   Решението може да бъде обжалвано пред Хасковския административен съд.  ", "date": "2018.10.31", "title": "Александър Ангелов от Димитровград спечели дело по казуса “Олимпик”"}
{"url": "http://epicenter.bg/article/Zadarzhaha-dvama-tiyneydzhari-za-seriya-prestapleniya/167030/3/0", "text": "На 30 октомври 2018 година в 12:30 часа в РУ- Левски е получен сигнал за извършена кражба от частен дом в село Обнова, съобщават от ОД на МВР-Плевен.   Извършен е оглед, при който е установено, че за времето от 1 октомври до 30 октомври 2018 година през отворен прозорец от дървена дограма на лятна кухня е проникнато в къщата. Откраднати са кожен диван, 4 кожени табуретки, кухненска печка \"Елдом\", музикална уредба \"Амстард\", две тонколони \"Телетех\", два лед плафона \"Хорос\" и шкаф от ПДЧ плоскости. Материалните щети са в процес на установяване. Уведомен е дежурен районен прокурор при РП – Левски. Образувано е досъдебно производство.   От проведените оперативни действия са установени и заловени извършителите на престъплението – двама 17-годишни от село Обнова. При претърсване в дома на единия са намерени и иззети вещите, обект на престъплението. По случая продължава работата разследващ полицай.   На 29 октомври същите младежи бяха уличени като извършители и на друга взломна кражба в селото. Служители на РУ- Левски тогава установиха, че са разбили магазин за хранителни стоки в село Обнова и са откраднали продукти и напитки. По информация на тъжителя престъплението е извършено за времето от 18:00 часа на 26 октомври до 06:00 часа на 27 октомври т.г. При огледа служители на реда са установили, че е проникнато в търговския обект след взломяване на входната алуминиева врата. Стойността на открадната стока е в процес на установяване.   17-годишните са задържани за срок до 24 часа по Закона за МВР.", "date": "2018.10.31", "title": "Задържаха двама тийнейджъри за серия престъпления"}
{"url": "http://epicenter.bg/article/Obviniha-Viktorio-Aleksandrov-za-dve-ubiystva-i-prinuda/167036/3/0", "text": "СГП повдигна три обвинения на Викторио Александров, който уби приятелката си и детето им преди два дни в столицата. Това потвърди пред bTV градският прокурор на София Емилия Русинова.   Александров ще отговаря за убийството на 23-годишната си приятелка, за убийството на детето им и за принуда спрямо таксиметровия шофьор, когото отвлече.   Снощи обвиненият е дал обяснения пред разследващите. По думите му не помни нищо от двете убийства, но си спомня как се е разхождал в Северния парк с детето и се е возил в автобуси с него.   След неуспешен опит за самоубийство, Викторио Александров е в „Пирогов” без опасност за живота. Според експертизата, която се очаква днес, ще стане ясно дали Александров ще остане в болница или може да бъде преместен в следствен арест.   Мярката му за неотклонение ще бъде гледана утре, като прокуратурата иска постоянен арест. Очаква се и психиатричната експертиза, която ще определи дали може да отговаря пред правосъдието у нас.  ", "date": "2018.10.31", "title": "Обвиниха Викторио Александров за две убийства и принуда"}
{"url": "http://epicenter.bg/article/Mladen-Marinov-za-ubiystvoto-v--quot-Nadezhda-quot--Raztarsvashto-prestaplenie/167045/3/0", "text": "Разтърсващо престъпление. Така определи двойното убийство в \"Надежда\" вътрешният министър Младен Маринов в изявление пред медиите в Министерски съвет.  Може да излязат още факти и обстоятелства, нека да изчакаме колегите да си свършат работата. Не можем да правим предположения, заяви той.  По отношение на таксиметровия шофьор, закарал обвиненият Викторио Александров до Долни Богров, Младен Маринов заяви: ”Всеки един гражданин може да попадне в такава ситуация”, и посочи че не може да каже в момента дали и на него ще му бъдат повдигани обвинения. Няма основание да търсим наказателна отговорност от таксиметровия шофьор, че не е прибрал при себе си дъщерята на Викторио Александров, каза министърът на вътрешните работи, предаде Агенция „Фокус“. На въпрос дали е правен тест за наркотици на Викторио Александров след убийството, Маринов отговори: „Колегите са извърши всички процесуално-следствени действия, включително и освидетелстване, така че чакаме експертизата“.   Попитан дали ще провери как човек, който очевидно има психическа нестабилност, е получил разрешение за работа с оръжие, министърът коментира, че Александров е служител в охранителна фирма и има право да носи и съхранява огнестрелно оръжие. „Това ще бъде също предмет на разследване. Но там също има разписани законови процедури и след като му е било разрешено оръжието, значи е преминал всички тези процедури“, коментира още Маринов.   Той обясни, че не знае дали таксиметровият шофьор, който не е прибрал детето при себе си, подлежи на някаква законова отговорност. „Все пак и той е бил под някаква заплаха. Не знам как точно се е развила ситуацията. Трудно може да се прецени той в какво състояние е бил, дали е трябвало да пази собствения си живот. Той е гражданин, а всеки един гражданин може да попадне в такава ситуация и сам преценява дали може да помогне. На този етап нямаме достатъчно основания да търсим от него наказателна отговорност“, коментира Маринов.   Той обясни, че трябва да мине време, за да излязат факти и обстоятелства, които да дадат по-пълна картина на случая.", "date": "2018.10.31", "title": "Младен Маринов за убийството в \"Надежда\": Разтърсващо престъпление"}
{"url": "http://epicenter.bg/article/Otkradnaha-100-kilogramova-kambana-ot-hram-v-starozagorsko-selo/167055/3/0", "text": "Откраднаха 100-килограмова бронзова камбана от храм в село Верен, съобщават от ОД на МВР-Стара Загора.   На 30.10.2018 г. в РУ - Чирпан е получено съобщение, че за времето от 26.10.2018 г. до 30.10.2018 г., след като е проникнато в двора на храм \"Св. Георги\" в с. Верен, общ. Братя Даскалови, е демонтирана и отнета бронзова камбана с приблизително тегло 100 кг.   За извършеното престъпление е образувано досъдебно  производство.  ", "date": "2018.10.31", "title": "Откраднаха 100-килограмова камбана от храм в старозагорско село"}
{"url": "http://epicenter.bg/article/KAT--Ot-utre-zapochva-aktsiya--Zima--Smenyayte-zimnite-gumi--Sled-15-noemvri-globi-ot-50-do-500-leva-/167057/3/0", "text": "Акция \"Зима'' започва от утре в цялата страна. От СДВР са категорични, че тази година няма да има толеранс за неизправни МПС-та. Органите на реда се аргументират с със статистиката за последните 9 месеца, която показва, че 405 човека са станали жертви на катастрофи по пътищата.   Главен инспектор Росен Рапчев обясни, че акция \"Зима\" ще бъде проведена на три етапа - първият за безопасност на пътни превозни средства като велосипеди, такива с животинска тяга, както и мерки за безопасност на водачите.   Вторият етап ще е за пешеходците, като много сериозна уязвима група, а третият за безопасно шофиране през зимата, техническа изправност на автомобилите, както и поведение на водачите спрямо пешеходци.   След 15 ноември от Пътна полиция ще глобяват с 50 лв. водачите, чиито гуми на превозни средства са под 4 мм. Толкова е и стойността на глобата за неизправни фарове и габарити. За неизправни спирачни системи обаче, санкциите могат да достигнат до 500 лв., предаде БНТ.   От полицията съобщиха още, че тази година са заделени 60 млн. лв. за зимно почистване, а фирмите все още набавят нужните инертни материали.   И още - от АПИ планират до края на ноември да спрат основните ремонти по магистралите. Проблем на този етап има на АМ \"Хемус\" с едната тръба на тунел \"Витиня\" и има вероятност ремонтът да продължи и през настоящия месец.", "date": "2018.10.31", "title": "КАТ: От утре започва акция „Зима“! Сменяйте зимните гуми! След 15 ноември глоби от 50 до 500 лева!"}
{"url": "http://epicenter.bg/article/Ivan-Geshev--Tarifata-za-BG-paspor-e-bila-mezhdu-5-i-8-hil--evro-na-chovek/167061/3/0", "text": "Тарифата за купуване на документи от ДАБЧ е била между 5 и 8 хил. евро на човек, заяви на специален брифинг заместник-главния прокурор Иван Гешев, цитиран от \"Фокус\". Поводът за пресконференцията бяха извършваните под ръководството на Специализираната прокуратура процесуално-следствени действия за подкупи, длъжностни и документни престъпления в Държавната агенция за българите в чужбина (ДАБЧ).   „Във връзка с този случай тарифата е била между 5 и 8 хил. евро на човек, които са давани на най-ниското ниво, като сумата се е разпределяла по цялата верига. За случай са получавани около 1000 – 1500 евро. В Кюстендил бяха намерени бидони с документи“, разказа Гешев и посочи, че е сигурен, че повдигнатите обвинения ще са за малка част от подкупите, които действително са получени. „Операцията започна с една среща с главния прокурор и полицията в Кюстендил на най-ниско ниво. След това преценихме, че има „хляб“ в тази работа и възложихме това на КПКОНПИ. И последваха няколко месеца сериозна работа“, продължи Гешев. По думите му в операцията участват над 200 души, за които обясни, че са работили като добре смазана машина.   \"Този случай не е резултат от въздействие на чужди служби или правителства. Проверките в ДАБЧ започнаха с информация от МВР и всички други градски легенди, които циркулират, не са верни\", коментира в заключение прокурор Иван Гешев. „Това е най-сериозният случай за корупция по горните етажи и няма аналог в новата ни история, защото сме събрали конкретни доказателства за конкретни престъпления към този момент. Т.нар. корупция по високите етажи се наблюдава от около година, а от около април има правомощия в тази насока и КПКОНПИ. Зад тези резултати седи един кръг от мотивирани хора, които плащат сериозна цена, работят при мизерни условия – и съд, и следствие, и въпреки това дават резултати, каквито към момента не са се случвали в България“, каза още Гешев и благодари за съдействие на премиера и главния прокурор, тъй като днес е отпуснато финансиране от Министерски съвет за построяване на сграда на Комисията по сигурността на информацията.   Председателят на Държавната агенция за българите в чужбина има обвинения освен за ръководене на организирана престъпна група, така и за подкуп и търговия с влияние, съобщи пък наблюдаващият прокурор по делото Ангел Кънев на брифинга. „Разследваната престъпна дейност започва през юни 2017 г. Към наказателна отговорност за организирана престъпна група са привлечени 4 лица, като неин ръководител е председателят на агенцията. В нея влизат още главният секретар на агенцията, един български и един сръбски гражданин. Схемата е, че лица, които искат да получат удостоверения за българско гражданство, търсят съдействие от агенцията. Става въпрос най-вече за граждани от Западните Балкани и бесарабски българи от Украйна. Всъщност лицата, които търсят това удостоверение, са с български произход, но създаденият хаос в ДАБЧ води до това издаването на това удостоверение да отнеме около година. И подкупите са давани именно, за да се ускори този процес. И имаме данни как в деня, в който хората си заплатят исканата сума, още в същия ден им се издават удостоверения“, каза още Кънев и обясни, че хората, които нямат български произход, са плащали по-високи суми. „Повдигнали сме обвинения на председателя освен за ръководене на организирана престъпна група, за подкуп както и обвинения за търговия с влияние. Главният секретар също има обвинения за търговия с влияние. Извършени са претърсвания на над 50 адреса в страната и са открити множество доказателства. Днес ще бъде внесено искане за мярка за неотклонение за трима от обвиняемите. Четвъртият има тежко здравословно състояние – и тя, и детето ѝ, които имат тежки онкологични заболявания“, каза още Кънев.  ", "date": "2018.10.31", "title": "Иван Гешев: Тарифата за БГ паспорт е била между 5 и 8 хил. евро на човек"}
{"url": "http://epicenter.bg/article/Dimitar-Frantishek-poema-vremenno-Spetsprokuraturata/167082/3/0", "text": "Прокурор Димитър Франтишек е новият изпълняващ функциите административен ръководител на Специализираната прокуратура, това реши Прокурорската колегия на Висшият съдебен съвет, съобщава БГНЕС и  bTV .   Даниела Начева, която досега заемаше тази длъжност, е освободена от поста по нейна молба. Франтишек е предложен от зам.-главния прокурор Иван Гешев.   Той има над 17 години стаж в съдебната системата, започва своята кариера като следовател в Силистра, след това се е прехвърлил в София, а от март тази година е зам.-шеф на Специализираната прокуратура.  ", "date": "2018.10.31", "title": "Димитър Франтишек поема временно Спецпрокуратурата"}
{"url": "http://epicenter.bg/article/55-000-evro-v-broy-zakovali-grupa-na--novite--balgari/167094/3/0", "text": "Около 55 000 евро до момента са открили разследващите на организираната престъпна група, която вземала подкупи за издаването на удостоверения за български произход. Огромна част от тия средства са намерени в офис в Кюстендил, а 4000 евро - в кабинета на главния секретар на Държавната агенция за българите в чужбина (ДАБЧ), пише „Монитор“.   „Случаят е най-сериозният до момента за корупция по високите етажи и няма аналог в новата ни история. Моделът на специализирано правосъдие, който е добра европейска практика, почва да дава видими положителни резултати, справедливост, каквато българските граждани очакват в периода на прехода. Дава резултати, каквито до момента не са се случвали“, заяви зам. главният прокурор Иван Гешев.   Той разказа, че работата по случая започнала след среща на главния прокурор Сотир Цацаров с тогавашния гл. секретар на МВР Младен Маринов и шефове на РДВР - Кюстендил. Те докладвали, че е засечено най-ниското ниво на корупционна схема за осигуряване на удостоверения за български произход, която отива високо нагоре. Спецпрокуратурата възложила на комисията „Антикорупция“ (КПКОНПИ) да се заеме със случая. Гешев бе категоричен, че разкритията не са резултат от въздействието на чужди служби, медии или правителства. Не става въпрос за търговия с българско гражданство, а за сегмент от този много дълъг процес.   Най-ниските нива на посредници набирали клиенти за удостоверения за български произход в страни от Западните Балкани или бесарабски българи в Украйна. Хората плащали между 5000 и 8000 евро и парите били разпределяни нагоре през средно и високо ниво на посредници, за да стигнат до ДАБЧ, където се издават ценните хартийки. Според разследващите ръководството на агенцията е било част от бандата и до него стигали между 1000 и 1500 евро от дадените от клиент пари. По-голямата част от хората плащали за бързина, тъй като са имали действително основание да претендират за български произход. По-малко са случаите на хора, които не отговарят на условията да получат удостоверение за българско гражданство, но платили и им било издадено.   Няма доказателства до този момент, че задграничните дружества са в някаква схема, че са в ОПГ-то.   „Осъществена е била среща с представители на тези дружества и грубо им е казано как ще тече далаверата оттук нататък, че за да получат каквото искат, техни представители трябва да дадат определено нещо. Просто са им поставени условия“, обясни Гешев.   Претърсени са над 50 адреса в страната, открити са огромен брой преписки, удостоверения, документи, част от които са подправени, назначени са над 100 експертизи. Една жена в Кюстендил е съхранявала документи във вакуумирани папки в затворени бидони.   „Вицепремиерът и министър на отбраната Красимир Каракачанов няма връзка с описаната престъпна дейност, сочат събраните доказателства“, категоричен е Гешев. Разследващите нямат данни за връзка с престъпленията на други институции. „Има доказателства за ежеседмични срещи, подкупи са давани директно в служебните кабинети в агенцията“, каза прокурор Кънев. Той допълни, че в документите са били посочвани фиктивни адреси на най-различни места в област Кюстендил. „Защо сега разкриваме? Комисията „Антикорупция“ съществува от месец април. Получихме много сериозен сигнал от органите на МВР.   Реално комисията работи по сигнала от 3,5 месеца съвместно с прокуратурата. Разкрити са от най-ниските до най-високите нива на групата“, каза шефът на КПКОНПИ Пламен Георгиев. Очаква се в четвъртък прокуратурата да поиска от спецсъда налагането на най-тежката мярка за неотклонение „задържане под стража“ на трима от четиримата обвиняеми. Четвъртият, който е жена, е с мярка „парична гаранция“, наложена от държавното обвинение. Наблюдаващият прокурор обясни, че жената е била посредник, тя е в тежко здравословно състояние, съдействала е на разследването и е дала подробни обяснения и признания. 20 000 преписки оставени „на трупчета“   „По-голямата част от лицата, които искат да получат удостоверение, всъщност действително притежават български произход, имат необходимите документи да им бъде издадено това удостоверение, това са бесарабски българи, които помнят в рода си, българските си корени, но създаденият хаос в агенцията и забавянето на над 20 000 преписки през последната година води до това, че издаването на това удостоверение, ако изобщо може да се случи по нормален ред, отнема около година.“ Това обясни наблюдаващият прокурор по делото Ангел Кънев.   От думите му стана ясно, че голяма част от подкупите и даваните пари за търговията с влияние са давани именно за да се ускори този процес. „В хода на разследването сме събрали доказателства чрез множество способи, включително разпити на свидетели пред съдия, как в деня, в който чрез посредници хората заплатят сумата в евро, в същия ден веднага им се издават удостоверенията за български произход. Има установени случаи на граждани от Западните Балкани или от Украйна, които нямат български произход и те са заплатили по-големи суми за подкуп за издаването на това удостоверение“, каза прокурор Кънев. Разследването било проведено при голяма конспиративност и не е имало никакъв теч на информация и никакво укриване на доказателства.   Двама шефове и двама посредници с обвинения   Наблюдаващият прокурор по делото Ангел Кънев съобщи, че дейността на групата започнала през юли 2017 г. От първоначално задържаните над 20 души са обвинени 4-ма - председателят на ДАБЧ Петър Харалампиев, главният секретар Красимир Томов и двама посредници от най-високо ниво, те са хората, които им носели парите. Единият от посредниците – Марко Стойов, е сръбски гражданин. За него също се очаква да бъде поискан постоянен арест.   Харалампиев е обвинен като лидер на ОПГ и за 6 вторични престъпления - взимане на подкуп от 5000 евро и търговия с влияние, тъй като е получил пари и е наредил на свои служители да извършат определени дейности. Главният секретар на агенцията също е обвинен за получаване веднъж на 800 евро и друг път на 1500 евро, за да упражни търговия с влияние. Освободените 16 души от първоначално задържаните 20 са свидетели по делото, но ако бъдат събрани доказателства за извършена престъпна дейност, ще има нови обвинения.   „Ние сме разследвали тази група в този период, ако се намерят доказателства и за предишни периоди, нямаме притеснения да повдигнем обвинения и да разширим разследването. Започнахме с действащите лица и действащата схема и сега ще разширим в посока дали тази схема е съществувала преди това. Най-вероятно е съществувала“, каза Гешев. Зам.-председателят на ДАБЧ е разпитан пред съдия. Той е съдействал на спецпрокуратурата. От данните по делото, включително със СРС, станало ясно, че той е правел всичко възможно да възпрепятства корупционните практики, казаха разследващите.", "date": "2018.10.31", "title": "55 000 евро в брой заковали група на „новите“ българи"}
{"url": "http://epicenter.bg/article/Kaloyan-Pargov--Misiyata-na-buditelite-sa-obrazovanite-grazhdani--koito-sa-badeshteto-na-Balgariya/167087/2/0", "text": "„Мисията на будителите са образованите граждани, а те са бъдещето на България“. Това каза лидерът на БСП – София Калоян Паргов, който присъства заедно с вицепрезидента Илияна Йотова на тържеството на 136-о Основно училище „Любен Каравелов“ за Деня на народните будители – 1-и ноември. По повод празника той подари на училищната библиотека и книги на бележити български автори-будители, сред които Христо Ботев, Пейо Яворов, Добри Чинтулов и други.  „Това е едно от малкото училища на територията на София, в които има преобладаващ ромски етнос сред учениците – 97%, коментира Калоян Паргов, който е и заместник-председател на Комисията по образование, култура, наука и културно многообразие в Столична община. - Направи ми много силно впечатление правилният български език, който говорят децата. Няма как да не се просълзи човек, когато чуе „Аз съм българче“ и „Хубава си моя горо“ в изпълнение на малки дечица, които толкова много се вълнуват, докато рецитират и пеят. Няма как човек да не се почувства горд в такава обстановка. Това е пътят, по който трябва да вървим, за да възпитаваме образовани граждани. Само по този начин ще спрем негативните тенденции от последните години. Най-новите статистики показват, че едва 50% от българското население е образовано. Това е повече от тревожен факт. Преди 20-30 години този процент беше 97. Образованата нация трябва да бъде обща цел на партиите, без значение в коя част на политическото пространство се намират“.  Калоян Паргов посочи също, че образованието е основен елемент от борбата със справянето с проблема с демографията в България. „За огромно съжаление „Евростат“ нареди София на последно място от всички столици в Европа по ниво на образователна и училищна инфраструктура, припомни той. - А в последните 10 години образованието е абсолютен приоритет на Столична община и на кмета Йорданка Фандъкова, която освен всичко друго, е и представител на учителската гилдия. Очевидно през тези 10 години свършеното от управляващите в СО в сферата на образованието никак не е достатъчно. Нужни са усилия и инвестиции за подобряване не само на училищната среда и условия, но и по отношение на качеството на учебния процес“.  ", "date": "2018.10.31", "title": "Калоян Паргов: Мисията на будителите са образованите граждани, които са бъдещето на България"}
{"url": "http://epicenter.bg/article/Karakachanov--Balgariya-stoi-nad-vsichki-ideologii-i-tya-e-vechna/167088/2/0", "text": "Хубава традиция в Министерството на отбраната е да уважаваме живите будители - тези, които сега будят хората, или по-точно – не ги оставят да заспят в дълбокия сън на поредната утопия и идеология. Защото България стои над всички идеологии и тя е вечна.   Това каза министърът на отбраната Красимир Каракачанов на връчването на награди на български учени и общественици по повод 1-ви ноември, Ден на народните будители, днес 31 октомври 2018 г.  Наградите се връчват за принос към Министерството на отбраната и утвърждаване на българските национални традиции.  „Когато отбелязваме Деня на народните будители, почитаме онези хора, които в тежките години на турското робство събуждаха у българския народ желание за свобода, просвета, национална еманципация и независимост. В наше време отново има фактори, които смятат, че няма нужда от национално съзнание и няма нужда от национално достойнство. Затова днес уважаваме онези хора, които в годините назад, със своята дейност, правеха така, че българинът да не изгуби идентичността си“, каза министърът на отбраната Красимир Каракачанов.  С плакет на Министерството на отбраната бяха наградени професор Никола Алтънков, професор Анчо Анчев (Калоянов), академик Антон Дончев, актьорът Васил Михайлов, професор д-р Пламен Павлов, академик Стефан Воденичаров. С юбилеен медал за 100 години от края на Първата световна война за съществен принос към Министерството на отбраната, популяризиране на българската военна история и издирването и публикуването на материали от чуждестранния печат за подвига и героизма на Българската армия през Балканската, Междусъюзническата и Първата световна война бе награден Димитър Димитров, дългогодишен журналист в Би Би Си Лондон.  След награждаването министър Красимир Каракачанов им пожела все така да отстояват българската идентичност и продължат представянето на образа на българина такъв какъвто е: образ на един достоен човек, бил той войн или човек на просветата; човек, който има своето достойно място в обединена Европа.  От името на наградените учени и общественици академик Антон Дончев заяви, че благодарение на над 10 000 български будители, днес ние говорим на нашия език. „Благодарение на тях България съществува и днес те са по-живи отколкото са били навремето, защото всъщност те са наши съвременници. Българските будители са защитавали ценностите, които Европа малко след тях обявява за европейски ценности. Затова сме им благодарни, че са ни оставили светини, които да защитаваме“, подчерта академик Антон Дончев.  ", "date": "2018.10.31", "title": "Каракачанов: България стои над всички идеологии и тя е вечна"}
{"url": "http://epicenter.bg/article/Gechev-kam-GERB--Izlagahte-za-dalgovete-na-NZOK-kam-chuzhdi-kasi--Za-takiva-lazhi-se-iskat-ostavki/167089/2/0", "text": "„Проф. Плочев каза, че НЗОК има 160 млн. лв. задължения към чужди здравни каси. Здравният министър излезе и пред цяла България обяви, че няма такива. За такива лъжи ще ви искаме оставката в пленарна зала. По-добре си я подайте още сега“. С тези думи се обърна народният представител от ПГ на „БСП за България“ проф. Румен Гечев към зам.-министъра на здравеопазването Жени Начева по време на обсъждането на бюджета на НЗОК на съвместно заседание на икономическа комисия и комисията за борба със сивата икономика. „Вие излъгахте българския народ- как искате да ви вярва някой?“, попита той.   Гечев припомни, че заради думите си проф. Плочев е бил уволнен, а заради неплатените дългове много българи са загубили живота си.   Проф. Гечев заяви, че има 500 млн. лв. дългове на държавните и общински болници. Той попита как ще се покрият те. По думите му дори и да бъдат покрити, при същия модел, болниците ще генерират нови дългове. Социалистът коментира, че всички отчитат, че се наливат повече пари в здравеопазването, а качеството намалява - расте броят на закритите болници, на закритите отделения, растат и проблемите на българското население, което пътува десетки километри, за да отиде на лекар. „Вие искате да налеете следващата година още половин милиард в този модел, в една агонизираща здравна система, а някои шефове на болници декларират множество апартаменти и стотици хиляди депозити, най-нагло. Каква ни е гаранцията, че няма да им дадете по още 10 апартамента“, обърна се той към управляващите.   „Предлаганият бюджет предвижда близо 490 млн. лв. само за НЗОК. Крайно несериозно е да се иска увеличение от няколко стотин милиона и то да не бъде съпроводено, най-малкото, от сериозна заявка за реформа и по-засилен контрол на разходването на средства. Какъв ще е ефектът от разходването на тези средства?“, заяви народният представител от ПГ на „БСП за България“ Жельо Бойчев. Той подчерта, че миналата година бюджетът е увеличен с  400 млн. лв., тази година са 500 млн. лв. „Догодина къде ще стигнем? Този подход е неприемлив – не се знае тези средства къде ще отидат, за какво ще бъдат харчени, какъв ще бъде ефектът от тях, за да е ясно- кой каква отговорност носи“, допълни Жельо Бойчев.   Според него разговорът трябва да започне от това- какво е направено с 400 млн. лв. от миналата година, за да не се окаже, че ефектът и от тези 500 млн. лв. ще бъде съшият. Той бе категоричен, че е задължително искането на такива средства да бъде придружено от ясни и категорични мерки и действия за засилване на финансовия и медицински контрол в сектора.   Народният представител Стефан Бурджев подчерта, че наливането на допълнителни средства в НЗОК няма никакъв краен ефект, след като от пазара у нас изчезват важни лекарства за онкоболни, болни от диабет.   Зам.-председателят на ПГ на „БСП за България“ Христо Проданов попита зам.-министър Начева: „Кога казвахте истината – когато казвахте че няма задължения на НЗОК към чужди каси или когато залагате 160 млн. лв. допълнителни средства, за да платите тези задължения? Правилно ли беше отстранен проф. Плочев или бе отстранен, защото каза истината?“", "date": "2018.10.31", "title": "Гечев към ГЕРБ: Излъгахте за дълговете на НЗОК към чужди каси. За такива лъжи се искат оставки"}
{"url": "http://epicenter.bg/article/Ot-VMRO-iskat-izvinenie-za-uronvane-na-prestizha-za-koruptsiya-v-DABCh/167090/2/0", "text": "Всички, намесили името на ВМРО и на лидера ѝ Красимир Каракачанов в скандалната схема с търговия с българско гражданство, по която тече проверка на спецпрокуратурата, дължат най-малкото извинение за уронване на престижа. Това се казва в писмо от партията, изпратено до медиите.   Припомняме, повод за тяхната позиция е разследването, което се води в Държавната агенция за българите в чужбина. В понеделник сутринта Спецпрокуратурата влезе в Държавната агенция за българите в чужбина по разследване на схеми за продажба на българско гражданство. Първоначално бяха арестувани над 20 служители на агенцията, обвинения бяха повдигнати на четирима, включително и на председателя на Агенцията Петър Харалампиев, който е от квотата на Обединените патриоти.   Във вторник лидерът на партия \"Воля\" Веселин Марешки цитира интервюта на двама политици за връзката ВМРО-ДАБЧ и призова, ако това е вярно, то вицепремиерът и военен министър Каракачанов да напусне правителството. Тази сутрин Марешки отново призова Каракачанов и Симеонов да напуснат постовете си като каза, че Каракачанов контролира ДАБЧ.   След това бе пресконференцията на Спецпрокуратурата, на която бяха обявени данни за разследването за измами с документи за български произход и арестите в Държавната агенция за българите в чужбина.   \"Стана ясно, че няма никакви сведения ВМРО и Красимир Каракачанов да са съучастници по някакъв начин\", пишат от ВМРО. Те уверяват, че заместник-главният прокурор Иван Гешев е заявил, че към момента от събраните доказателства няма връзка на министър Каракачанов с описаната престъпна дейност. Няма данни да е замесена партията ВМРО или адресът на централата ѝ\", пишат от партията.   От ВМРО настояват, че лицата от български етнически произход трябва да получават българско гражданство по облекчена процедура. В същото време са категорични, че всеки, който се облагодетелства на гърба на нашите сънародници, пожелали българско гражданство, трябва да бъде преследван с цялата строгост на закона.", "date": "2018.10.31", "title": "От ВМРО искат извинение  за уронване на престижа за корупция в ДАБЧ"}
{"url": "http://epicenter.bg/article/Mareshki--Karakachanov-e-politicheski-izmamnik--nyama-myasto-v-kabineta/167091/2/0", "text": "Зам.-шефът на парламента  заяви, че няма амбиции ВОЛЯ да заеме мястото на ВМРО или НФСБ в коалицията   Вицепремиерът Красимир Каракачанов е политически измамник и няма място в кабинета. Това заяви пред БТВ лидерът на ВОЛЯ и зам.-председател на НС Веселин Марешки, по повод на скандала в Държавната агенция за българите в чужбина.   „Маските паднаха и се видя, че главният виновник за този скандал е министър Каракачанов, той си изтърва нервите и вече не може да излиза пред обществото и да се показва като един възпитан и уравновесен човек. Това се случва, защото неговият бивш заместник във ВМРО – Костадин Костадинов прави следните твърдения: „Патриотите” са създали един чисто нов престъпен бранш в паспортната мафия. Винаги, когато ВМРО са били в управлението, ДАБЧ са били под неин контрол, а председателят е посочван лично от Каракачанов”, каза Марешки.   Според лидера на ВОЛЯ, Каракачанов трябва да бъде проверен, защото има хора, които застават с името си и го обвиняват в корупция. Марешки припомни, че през 2017 г. неговата партия е сигнализирала в парламента, че в Комисията за българите в чужбина, са постъпили сигнали за корупционни практики в ДАБЧ.   „Направихме публична пресконференция и сигнализирахме всички институции. Ставаше въпрос за рекет на български граждани, бавене на документи, искане на суми и водене към определени адвокатски кантори, в които трябва да си платят, за да получат българско гражданство”, заяви Марешки.   Зам.-председателят на Народното събрание каза, че подобен скандал трябва да бъде последван от оставки. „Защо си отидоха тримата министри от ГЕРБ, защото имат морал, защо не си отиват тез двамата т.н. „Патриоти”, защото са само за далаверата – коалиция далавера. Преди една година аз започнах да осветявам лицето Каракачанов – това е политически фалшификат, който е изгрял на гърба на Бареков и парите от КТБ, продължил на гърба на Валери Симеонов и Волен Сидеров. Той е политически измамник – говореше за пенсии, а сега имаме самолети и парите ще отидат при американските пенсионери”, посочи Марешки.   Марешки заяви, че няма амбиции ВОЛЯ да заеме мястото на ВМРО или НФСБ в коалицията. „Ние няма да участваме в никакво правителство в този мандат, ние имаме 12 депутати, ще го подкрепяме, като правят хубави неща – аз трябва да съм политически самоубиец и да си направя харакири, ако не подкрепя такъв бюджет”, допълни Марешки.", "date": "2018.10.31", "title": "Марешки: Каракачанов е политически измамник, няма място в кабинета"}
{"url": "http://epicenter.bg/article/Reneta-Indzhova--Balgarskata-privatizatsiya-na-Ivan-Kostov-ne-beshe-razgrabvane--a-razdavane/167093/2/0", "text": "Приватизацията не беше разграбване, а раздаване. Предишните комунисти не се бореха да получат собственост. По едно време се бяха скрили. Знаеше се до кое време трябваше да се блокира този процес и в чия ползва щеше да се осъществи впоследствие. Те на големите баници знаят как да се хвърлят, редят се всички поред. Това беше направено с ръцете на демократа Иван Костов.   Това коментира пред БНТ бившият служебен премиер Ренета Инджова по повод акциите на прокуратурата срещу бизнесмена Николай Банев. Инджова беше и шеф на Агенцията за приватизацията и следприватизационен контрол.   „Всички източноевропейски страни извършиха този процес сравнително успешно и изградиха пазарна икономика. Тук беше сложен крик, че този процес няма да стартира. Идеята ми беше предприятията да се продават на достатъчно висока цена, която отразява тяхната стойност. Целта беше да влязат пари в бюджета и да се преструктурира икономиката. Процесът беше стопиран от Александър Божков, разказа Инджова.   От раздаването без пари, което Костов направи, се оказа, че всички са играчи в една игра, в която си подават не една златна кокошка, а златно прасе, посочи бившата шефка на агенцията по приватизация.   Оказа се, че нашият преход е бил една симулация на преустановяване на комунистическата икономика. Покриха се известно време, след това се върнаха като капиталисти, и то с подарена собственост, заяви Инджова.   В България практически в последните 30 години опозиция не е имало. Това е една симулация по сценарий между братовчеди, кланове, групи, добави тя.   В момента на приватизация е подложен публичният сектор – здравеопазването, образованието, църквата. Всички инфраструктури се разграбват по същия модел, заяви още Ренета Инджова.", "date": "2018.10.31", "title": "Ренета Инджова: Българската приватизация на Иван Костов не беше разграбване, а раздаване"}
{"url": "http://epicenter.bg/article/Darzhavata-tarsi-pomosht-ot-Svetiya-sinod-za-nasarchavane-na-donorstvoto/167095/2/0", "text": "Министърът на здравеопазването Кирил Ананиев се срещна днес с Негово Светейшество Българският патриарх Неофит.   Министър Ананиев отправи молба към Светейшия патриарх за това Българската православна църква да насърчи и подкрепи донорството на органи при настъпила мозъчна смърт, за да могат хората, които чакат за трансплантация, да получат шанс да живеят.   По време на срещата стана въпрос за ситуацията, пред която е изправена страната ни по отношение на липсата на достатъчно донори. Министър Ананиев уточни още, че в момента в листата на чакащите за трансплантация български граждани са 1137 души, като най-голям е броят на чакащите за трансплантация на бъбрек – 1024. За да получат всички тези хора шанс да продължат да живеят, е необходима обществена съпричастност, заяви министър Ананиев и посочи, че трябва да се работи за преодоляване на предубежденията и преосмисляне на донорството като начин да се помогне на ближния. Затова Министерството на здравеопазването търси подкрепата и на Българската православна църква, която да призове миряните да бъдат съпричастни с чакащите за трансплантация и техните семейства.   От своя страна Негово Светейшество патриарх Неофит запозна министъра с позицията на Св. Синод на БПЦ-БП по отношение на трансплантацията на органи и донорството. Министър Ананиев пое ангажимент към Негово Светейшество патриарх Неофит и писмено да отправи молбата си до Св. Синод, която ще бъде разгледана по време на предстоящата зимна сесия.   Министър Ананиев изложи пред Негово Светейшество всички мерки, които Министерството на здравеопазването е предприело за решаване на проблема, сред които са Национална програма за развитие на донорството и Пътна карта към нея, работа с координаторите по места и развиване на трансплантационната мрежа в страната.   На срещата присъстваха Техни Преосвещенства Мелнишки епископ Герасим, главен секретар на Св. Синод и Белоградчишки епископ Поликарп, викарий на софийския митрополит, ик. Николай Георгиев, началник на Отдел \"Връзки с обществеността\" при Св. Синод, водещи специалисти в областта на трансплантологията – проф. Никола Владов, проф. Любомир Спасов и проф. Генчо Начев, както и членове на политическия екип на Министерството на здравеопазването.", "date": "2018.10.31", "title": "Държавата търси помощ от Светия синод за насърчаване на донорството"}
