{"url": "http://epicenter.bg/article/Plamen-Dimitrov--Kadeto-ima-sindikati--zaplatite-sa-s-20--po-visoki/158262/2/0", "text": "Там, където има синдикални организации, заплатите са с около 20% по-високи, посочи в предаването \"Лице в лице\" по БТВ президентът на КНСБ Пламен Димитров. Повишението на заплатите е с около 12%, но не е винаги за всички, това са усреднени величини, обобщи той.   \"Ако запазим сегашните темпове на растеж на заплатите с 12-15% нагоре, то те ще станат до 60% от европейските. Ние ще настояваме доходите да растат с всички механизми. Самията пазар на труда ги движи нагоре, ние само подпомагаме\", каза той. И обясни, че за да получат тези данни, от синдиката стъпват върху това, което сме произвели.  \"Данни за средно увеличение на заплатите е 11,8% за м.г., сочат данните от колективното договаряне, с които разполагаме. Там, където има синдикати, заплатите растат, показват данните. Разбира се, не във всички фирми и предприятия е така. Но има и много частни дружества, в които доходите растат\", продължи Димитров. 2% увеличение на електрическата енергия няма да натовари много хората, но въпросът е дали ще повлияе на останалите цени. Това ще удари по-дълбоко джоба на българина, смята Пламен Димитров. Не мисля, че има причини през летния месец юли за протести. Но ако през есента има ново увеличение, това ще бъде основание за недоволство, казва той.  ", "date": "2018.07.02", "title": "Пламен Димитров: Където има синдикати, заплатите са с 20% по-високи"}
{"url": "http://epicenter.bg/article/Prof--Atanas-Semov--Razpadasht-se-sayuz-beshe-rakovoden-ot-umirashta-darzhava/158206/2/0", "text": "\"Божидар Димитров си отиде както България - без време. Нашето председателство беше много успешно. Имахме усещането, че нямаме сили да поставяме въпроси и да ги решаваме, но свършихме страшно много работа. Показахме отново, че сме царе на последния момент. Предишните правителства не бяха свършили нищо\".   Това заяви пред БТВ Атанас Семов, който коментира изтеклото ни вече председателство в ЕС.   „Един наглед разпадащ се съюз беше ръководен от една невидимо умираща държава. На европейската сцена се справихме нелошо, но вътре проблемите са драматични. Тъжният извод е, че направихме едно успешно председателство на фона на едно неуспешно членство. Няма нито една значима тенденция в развитието на България в тия 30 години фалшива демокрация”, коментира той.   \"С темата за Западните Балкани показахме, че можем да сме фактор на европейската сцена. Председателството ни ще бъде забравено след седмици, ако правителството не се възползва от историческия момент да свърши нещо важно в България. Има нещо парадоксално. На европейска сцена се справихме нелошо, но вътре положението е драматично. Приличаме на БДЖ, на вагони за скрап. Направихме успешно председателство на фона на неуспешно членство в ЕС. Превърнали сме лекарите в чиновници, администрацията ни е раздута, има съдилища, които създават мрежа на феодализъм. Пред правителството има две възможности - или да хваща ножа и да реже дълбоко, или да хваща пътя\", каза още Семов.    \"Нямам предвид да се режат глави, а структури в държавата, защото това са тумори. Имаме 260 общини, 30 области с 6 млн. народ, куп агенции, които пречат на бизнеса. Властта, както е изградена върху тази конституция, предлазполага към корупция. нека да се каже истината за БДЖ, които са недъгава структура. Българското образование не дава образование. В университетът идват деца, за които духовният мир е чалгата. Смяната на министрите е като смяната на футболистите. Трябва да знаеш какво правиш на терена. Ние сме като Самуиловите войници - на 100 нещастници има един, който вижда. Василий II Българоубиец не е в чужбина. Това сме ние, българите\", коментира Атанас Семов.   По думите му нашата страна е успяла да подмени приоритетите на председателството и да направи заявка за по-голяма роля в европейската сфера чрез акцента върху Западните Балкани. Това е довело до политическа стабилност, като „ако тя не бъде използвана, за да бъде оправена държавата, създаваме усещането, че спасяваме Западните Балкани, а не виждаме, че потурите ни са съдрани”.   „Не получихме потвърждение, че сме сериозна икономика с покана за еврозоната, не получихме потвърждение за това, че сме сериозна държава с покана за Шенген”.   Една трета от територията ни е напълно лишена от жизнеспособност.....здравната реформа накара лекарите да обслужват здравната каса, а не пациентите, ....имаме тежка администрация на фона на други държави, които имат милионни градове с пет до седем пъти по -малка администрация. Има десетки съдилища, много от които без натоварване и които са част от тази мрежа от местни феоди, които изсмукват силите на държавата.260 общини на 6 млнн народ, демонстративен отказ от електронно управление. България НЯМА ПОВЕЧЕ ИСТОРИЧЕСКО ВРЕМЕ.България играе в продълженията на мача. Ние имаме нефункционираща държавна система. \r\n Властта у нас така както е изградена на основата на тази Конституция предполага непрекъснат корупционен произвол. \r\n ЗА КАКВО НИ Е ДЕМОКРАЦИЯ , която ни служи да избираме хора,които не стават за друго , поради което им трябват държавни службици за да си хранят домочадията.\" \r\n  ", "date": "2018.07.02", "title": "Атанас Семов: Нищо добро не става в България. Борисов или да хваща ножа, или да хваща пътя!"}
{"url": "http://epicenter.bg/article/Premierat-nalaga-finansovi-nakazaniya-za-marzelivi-chinovnitsi/158207/2/0", "text": "Чиновниците, които дремят по бюрата и взимат заплати, вече няма да остават безнаказани, както досега. Това ще стане, ако влязат в сила приетите от парламентарната правна комисия промени в Административно-процесуалния кодекс (АПК).   Съгласно новата редакция на чл. 302, служител, който не изпълнява в срок задълженията си, не издава навреме административни актове и документи, и така осуетява произнасянето по искане на граждани, ще се наказва с глоба от 50 до 1000 лева (ал.1). Ако е сторил това в противоречие с нареждането на началника си, глобата за него ще бъде от 100 до 1000 лв. (ал. 3), пише \"Труд\". Санкцията нараства до 1500 лв., при положение, че длъжностното лице не реагира своевременно на жалба, не я препрати на шефа си или на съда и не вземе мерки за проверка на сигнал за нередност (чл. 303). И в момента има текст в АПК, според който се глобява заради мързела и небрежността, обаче на практика такава глоба не е наложена на нито един от многобройните обитатели на канцеларии у нас.   Председателят на комисията Данаил Кирилов посочи причината за това: „Досега беше уреден редът за налагане на административно - наказателната отговорност и не беше ясно нито кой следва да установи нарушението, нито кой да издаде наказателното постановление“.   Докато разпоредбите за разплата с ленивата администрация остават мъртви на практика, тя спокойно безобразничи и с това масово се нарушават правата на гражданите, коментираха депутати. Именно затова те записаха за първи път в АПК кой точно ще установява бездействието на чиновниците и кой ще ги наказва за него. Нарушенията ще се хващат от инспекторатите на държавните органи и ведомства, а наказанието ще се определя от шефовете и заместниците им. Издънките на висшите представители на изпълнителната власт – министри, областни управители и шефове на държавни агенции ще се разкриват и документират от Главния инспекторат. А наказателните заповеди ще издава лично министър-председателят, освен ако не упълномощи друг правителствен деятел за това.   „Мълчаливият отказ“ на администраторите да работят беше определен от законодателите като най-тежка форма на бездействие. Това стана по идея на учени от БАН и във връзка с него беше предвидено специално задължение на съда. Всеки път, когато се убедят, че е налице мълчалив отказ за обслужване на населението, съдиите ще издават акт срещу виновника ище изпращат копие от него на ръководството му.   По предложение на председателя на Върховния административен съд Георги Чолаков за първи път в АПК е уреден и специфичен ред, по който администрацията ще носи отговорност за нарушение на европейското право.", "date": "2018.07.02", "title": "Премиерът налага финансови наказания за мързеливи чиновници"}
{"url": "http://epicenter.bg/article/Korneliya-Ninova/158225/2/0", "text": "Лидерът на БСП Корнелия Нинова участва в международния Сими Симпозиум заедно с нобеловия лауреат проф. Джоузеф Стиглитц. Форумът се провежда на остров Родос в Гърция. Мотото му е \"Дневен ред за следващите 20 години\". Сими симпозиум се ръководи от бившия гръцки премиер Георгиос Папандреу, който лично посрещаше гостите. Нинова откри симпозиума заедно с Андрия Зафираку - Глобален учител за 2018 г. Тя изрази разбирането, че образованието и културата са в основата на всеки прогрес   , написа Корнелия Нинова във фейсбук.   написа още соцлидерът в социалната мрежа.   Основната амбиция на форума е да стимулира идеи, които помагат на обществата да станат по-справедливи, по-отзивчиви към потребностите на гражданите и по-добре подготвени да преодолеят глобалните предизвикателства. Той се провежда от 20 години, като в него участват водещи интелектуалци, политици, дипломати, нобелови лауреати, историци, лидери на мнение.    ", "date": "2018.07.02", "title": "Корнелия Нинова заедно с проф. Джоузеф Стиглитц на Сими симпозиум в Гърция"}
{"url": "http://epicenter.bg/article/Ruse-tarsi-ideyna-kontseptsiya-za-pametnik-na-Vasil-Levski-/158227/2/0", "text": "Инициативният комитет за изграждане на паметник на Васил Левски в парка на Възрожденците – гр. Русе обяви нов пленер за изграждане на паметник на Апостола.  Темата така, както е посочена, е „Обявление за пленер на тема: Идейна концепция за изграждане на паметник на Васил Левски в Парка на Възрожденците – град Русе“. Възложител е „Сдружение за изграждане на паметник на Васил Левски в Русе“, а Община Русе – партньор. Целта на заданието е да бъдат предложени идейни решения, които да послужат за избор на подходящ от естетическа гледна точка и при разумни финансови параметри, проект и възлагане на изпълнението на избрания в резултат на класиране на представените проекти колектив. Припомняме, че с Решение № 307, прието с Протокол № 12/19.07.2016 г. на Общински съвет – Русе бе определено за място на бъдещия паметник – Парка на възрожденците, северозападен участък, прилежащ на бул. „Съединение“, представляващ терен общинска собственост УПИ I – за Парк на Възрожденците, кв. 892 по регулационния план на град Русе.  Миналата година конкурсът за идеен проект приключи без победител.  Условията за получаване на конкурсните книжа е от 30 юни до 31 юли 2018 година. Езикът за представяне на проектите е български. Срокът за представяне на проектите е 15 до 31 октомври 2018 г. в офиса на Дирекция „Устройство на територията и контрол на строителството“ на адрес Русе 7000, улица „Олимпи Панов“ 6.    ИК очаква от участниците да представят запомнящ се образ, включващ скулптурна фигура - представена самостоятелно или в архитектурно - скулптурна композиция, изобразяващ и символизиращ личността и дейността на Апостола на Свободата. ", "date": "2018.07.02", "title": "Русе търси идейна концепция за паметник на Васил Левски "}
{"url": "http://epicenter.bg/article/Haralan-Aleksandrov--Administrativniyat-elit-se-izpedepsa-po-vreme-na-predsedatelstvoto/158229/2/0", "text": "България направи много по време на своето председателство, административният ни елит много се изпедепса, заяви социалният антрополог Харалан Александров в сутрешния блок на телевизия Bulgaria ON AIR.  \"България е в по-добра позиция категорично, отколкото беше преди председателството, въпросът е дали ще можем да я отиграем\", добави той. Според Харалан Александров България е имала \"щастливото съвпадение на националния, регионалния, европейския интерес по отношение на Западните Балкани\" по време на председателството.   Харалан Александров и политологът Румяна Коларова, също гост в предаването, отговориха и на въпроси за това как опозицията се е държала по време на председателството. БСП се приплъзва към десния консерватизъм, смята Коларова, а Александров се съгласи с тази констатация.   Вотът на недоверие е начин опозицията да се маркира на картата, смята той. Според него БСП е изоставила левите политики. Тя започна да мяза на европейска лява партия по времето на Станишев, сега има регрес, не съм го очаквал, продължи той.   \"Ужасяващо е това, което се случва в БСП. В момента омбудсманът Мая Манолова върши повече работа еднолично, отколкото цялата БСП\", каза социалният антрополог. По думите му това е много тъжно.  ", "date": "2018.07.02", "title": "Харалан Александров: Административният елит се изпедепса по време на председателството"}
{"url": "http://epicenter.bg/article/Prezidentat-izprati-saboleznovatelno-pismo-do-semeystvoto-i-blizkite-na-Bozhidar-Dimitrov/158230/2/0", "text": "Д ържавният глава Румен Радев изпрати днес съболезнователно писмо до семейството и близките на уважавания историк и общественик Божидар Димитров. Това съобщиха от прессекретариатът на президента.   В писмото си президентът Румен Радев подчертава, че Божидар Димитров оставя незабравима следа както в науката и в българския обществен живот, така и с отстояваните от него граждански каузи.", "date": "2018.07.02", "title": "Президентът изпрати съболезнователно писмо до близките на Божидар Димитров"}
{"url": "http://epicenter.bg/article/Feysbuk-za-Bozhidar-Dimitrov--Izgubihme-istinski-patriot-i-rodolyubets-/158235/2/0", "text": "Изгубихме истински патриот и родолюбец – това са преобладаващите отзиви на страницата във фейсбук на проф. Божидар Димитров, след като се разбра за кончината му.  , коментира Мими Маринова-Тотолакова под поста на Бранимир Пантов.  А Бранимир Пантов пише:  , пише неговата дъщеря Мария.  , е постът на Пламен Първанов.  , казват кратко повечето публикации в социалната мрежа. Хриси Дочева е изразила чувствата си в стих:    , написа журналистът от БНТ Иво Никодимов.  ", "date": "2018.07.02", "title": "Фейсбук за Божидар Димитров: Изгубихме истински патриот и родолюбец "}
{"url": "http://epicenter.bg/article/Edin-chovek-e-postradal-pri-katastrofa-predi-tunel--Vitinya-/158218/3/0", "text": "Пътен инцидент между три леки автомобила е възникнал преди тунел „Витиня“ на автомагистрала „Хемус“, в посока София. Това съобщи говорителят на Областната дирекция на МВР София Мариола Маркова, предаде агенция „Фокус“.   Пострадал е водачът на един от автомобилите. Сигналът за инцидента е подаден в 8.12 часа. В момента се извършва оглед на местопроизшествието.   Движението се регулира от служители на „Пътна полиция“.", "date": "2018.07.02", "title": "Един човек е пострадал при катастрофа преди тунел „Витиня“"}
{"url": "http://epicenter.bg/article/Elenko-Bozhkov--Ima-uzhasyavashti-neshta-pri-formiraneto-na-tsenata-elektroenergiyata/158226/4/0", "text": "Нови цени на газ, ток и парно бяха приети след закрито заседание на Комисията за енергийно и водно регулиране. Средното увеличение на цената на електроенергията е с 2%, на топлинната енергия с малко над 7%, а на природния газ - с 10,81%   \"Всяко тримесечие се следи цената за предните 9 месеца на суровия нефт и неговите деривати. Те определят цената, която \"Газпром\" предлага на \"Булгаргаз\". Тази година трендовете вървят нагоре. Беше предложено увеличение с 18%\", обясни енергейният експерт Еленко Божков в студиото на \"България он Еър\".   Той посочи, че задържането на цената на природния газ крие голяма опасност от скок с 30% за четвъртото тримесечие. По думите на бившия член на КЕВР има ужасяващи неща, които се случват при формиране цената на електрическата енергия. Еленко Божков отбеляза още, че всички упреци към КЕВР са основателни.   На свой ред финансовият експерт Мика Зайкова подчерта, че цената на петрола спада през май и юни.   \"Цената е монополна и в нея има имагинерни елементи, защото има такси, които се движат не по пазарен начин. Когато става въпрос за монополна цена, тя трябва да бъде социално поносима\", обясни Зайкова.   Тя припомни, че в началото на година драстично се увеличи цената на водата на места. По думите ѝ ръстът на доходите е 9%, а ръстът на разходите - 11,3%.   Увеличението на цените ще повлияе на основните стоки, категорична бе Зайкова. По нейни груби сметки пенсионерите, които ползват парно и топла вода, ще обеднеят с не по-малко от 10%, а работещите българи - с 4-5%.  ", "date": "2018.07.02", "title": "Еленко Божков: Има ужасяващи неща при формирането на цената електроенергията"}
{"url": "http://epicenter.bg/article/Kak-si-stigna-do-razriva-mezhdu-Merkel-i-Zeehofer--/158233/11/0", "text": ": „  Малко по-късно канцлерката не затваря границите, когато търсещите защита масово пристигат в Германия от Унгария през Австрия.   : При посещението си в берлински център за мигранти канцлерката се усмихва за селфита с мобилни телефони.  : Зеехофер заплашва с конституционна жалба, ако правителството не ограничи приема на мигранти. След разговор с ХДС той замразява намерението си.  : На конгреса на ХСС в Мюнхен    : В новогодишната нощ в Кьолн се стига до кражби и сексуални нападение над жени. Голяма част от заподозрените са бежанци.  : Зеехофер за първи път лансира предложението за конкретна горна граница:    : Зеехофер определя отворените граници за мигранти от есента на 2015 г. като „царство на беззаконието.“ : Меркел за първи път отсъства от конгрес на ХСС.  : Меркел обявява кандидатурата си за четвърти мандат. Дълго време остава неясно дали ХСС ще излезе със собствен кандидат.  : Зеехофер обявява подкрепата на ХСС за Меркел на парламентарните избори. По-късно той я нарича „най-големият ни коз.“ : Горната граница за бежанци влиза в предизборната програма на Съюза, но е в отделна програма на ХСС, наречена „план за Бавария“. По-късно Зеехофер се оттегля от условието, че само заради горната граница влиза в коалиция след вота.  : Въпреки загубите, Съюзът печели изборите за Бундестаг. Но ХСС се смъква до катастрофалните за него 38,8%. Меркел не вижда грешки в предизборната кампания.  : Преди първите разговори с другите партии за намиране на коалиционни партньори ХДС и ХСС обявяват целта най-много 200 000 мигранти да бъдат приемани в Германия годишно. Понятието „горна граница“ не се използва.  : Меркел отново е гост на партийния конгрес на ХСС.  : Съюзът ХДС/ХСС и ГСДП влизат в Голяма коалиция. Зеехофер става вътрешен министър в правителството на Меркел, който отговаря за мигрантите.  :    : Зеехофер отлага анонсираното представяне на неговия „Генерален план за по-бързи процедури за разглеждане на молбите за убежище и по-последвателно депортиране“. Между него и Меркел има различия по въпроса за връщане на мигрантите от границата с Германия. Канцлерката настоява за евопейско решение.  : Зеехофер заплашва Меркел, че ще действа самостоятелно. Ако не се стигне до решение, той се кани да нареди връщане на мигрантите, които са без документи и които вече са регистрирани в друга държава от Евросъюза.  : ХСС дава на Меркел срок от две седмици за сключване на двустранни споразумения за мигрантите. Меркел заплашва с правомощията си като канцлер, които включват определяне на основните линии на политиката.  : Извънредна среща между лидерите на 16 страни от ЕС не стига до краткосрочно решение в спора за европейския бежански въпрос.  : На среща между лидерите в управлящата коалиция – от една страна на Съюза и от друга – ГСДП, позициите не се сближават. ХДС и ХСС продължават да са от двете противоположни страни.  : Европейският съюз постига съгласие бежанците, които идват с плавателни съдове, вбъдеще да бъдат транспортирани в затворени приемни лагери и оттам да бъдат разпределяни в ЕС. Страните членки трябва също така да възпрепятстват вторичното преминаване в други страни от ЕС на вече регистрирани мигранти.  : Няколко източноевропейски правителства опровергават изявлението на канцлерката, че е постигната договореност за обратния прием на бежанци.   Ръководствата на ХДС и ХСС заседават отделно за политиката спрямо мигрантите. ХДС застава зад Меркел  и говори за европейско решение. На заседанието на лидерите на ХСС решенията, взети на срещата на върха на Евросъюза, са оценени като недостатъчни. Зеехофер обявява, че подава оставка като вътрешен министър и лидер на ХСС. ", "date": "2018.07.02", "title": "Как сe стигна до разрива между Меркел и Зеехофер? "}
{"url": "http://epicenter.bg/article/Valeriya-Veleva--Zhelyo--kazhi-si--/158234/11/0", "text": "\"   Едва ли зам.-председателят на ПГ на „БСП за България“ Жельо Бойчев е щастлив от този коментар на най-острия опонент и идеологически противник на левицата -председателя на ПГ на ГЕРБ Цветан Цветанов, по повод неговата оставка от ръководството на парламентарната група.  От сряда миналата седмица, когато новината гръмна късно вечерта, коментарите за неговото оттегляне се превърнаха в лавина, която неусетно повлече БСП.  Многото неизвестни около тази оставка, които създават митове и легенди - естествено в ущърб на БСП.  - стана ясно, че тя била крита - от няколко седмици до 1-2 месеца. Защо? Бойчев бил уговарян от Нинова и тясното ръководство на БСП да я оттегли, е едно от обясненията. Ако решението му е било окончателно – тогава каква е била причината въпросът да се точи толкова дълго време? Колебаел се е; искал е да  сключи някаква сделка с лидера на партията; не е бил сигурен в правилността на постъпката си. Сценарии – бол! Осветляването на оставката му обаче дойде в най-неподходящия за БСП момент – след напускането на земеделеца Спас Панчев и в навечерието на гласуването на вота. И постави Нинова в крайно неудобно положение. Ако Бойчев е искал да създаде драма – получи се! Ако е искал да навреди на партията си – успя! Превърна личния си проблем в партиен. Ходът му разтресе столетницата. , е официалната версия. Чудесно! Всеки избира пътя си. Решава да загърби 22 години в политиката и да се отдаде на ново начало. Съпругата му спечелила престижен проект и той избира да приложи опита си като общински съветник и депутат с три мандата в бъдещото семейно начинание. Няма лошо! Искал да ходи в чужбина. Още по-добре! Само че вървят и други слухове - че не бил доволен от методите на ръководство на Нинова; че покрай нея не виждал смисъл да се занимава с политика; че влязъл в конфликт с лидера заради неефективната работа на Комисията ЧЕЗ, която той оглави и която наистина не даде никакъв резултат; че чрез неговата оставка Румен Овчаров показвал жълт картон на Нинова; че вътрешната опозиция го гласяла за свой говорител. Кой както може и както си иска – така използва в момента оставката на зам.-председателя на групата на БСП. И с право! Защото той не опроверга нито един слух, не даде нито един факт в полза на истината.   Това е най-странното в случая. „ “, това са единствените две изречения, казани от него публично. И той смята, че това е достатъчно? Че е нормално да мълчи от четвъртък и наблюдава как постъпката му плющи върху гърба на партията му? Да слуша всякакви небивалици, които политическият вакуум засмуква? Трябва да имаш или железни нерви или огромен тепегьозлук, за да допуснеш това. Може пък да е обиден и затова да не иска да говори. Възможно е, но е малко вероятно за партиец с опит и човек, който има отворен път към медиите. Истината е, че с мълчанието си Жельо Бойчев фактически остави другите да интерпретират действията му и да ги поставят в контекст, който обслужва различни интереси - всичките обаче против БСП. Което е абсурдно за политик от такъв висок ранг като него! И е странно, ако той не го разбира.   „ “, заяви един от ярките вътрешно-партийни опозиционери Атанас Мерджанов. Може и да е прав. Времето ще покаже. Но ако БСП е била толкова скъпа и мила за Жельо Бойчев, той не би допуснал точно по този начин да се раздели с активното си участие в политиката. Можеше да го направи с далеч повече мъжество и достойнство. И – с чувство за отговорност пред партията си. Резултатът от необяснимите му действия вече се вижда – Жельо Бойчев се превръща в плячка за игрите на различните лобита в БСП срещу ръководството на партията. Но това ще трае кратко. Защото той нито е боец, нито е революционер, за да играе тази роля, които някои си мислят, че може да му възложат. Жельо Бойчев няма да нарами пушка срещу Нинова. С оттеглянето си той облекчава и себе си, и партията си. Защото стигна тавана на своето развитие в политиката – толкова може с два мандата като съветник, три мандата като депутат и с мощния гръб на Румен Овчаров! Други с такъв багаж като него щяха да станат поне зам.министри. Той, дори и да има железни аргументи по даден казус, не успява да ги превърне в бич срещу опонента. Участието му в Комисията за ЧЕЗ беше най-яркото доказателство за неспособността му да бъде резултатен на авансцената - Бойчев не можа да изведе парламентарната битка с Гинка Върбакова така, че това да бъде в полза на партията му. Не можа да даде на БСП коз, идея, кауза, която да стане част от опозиционното ѝ поведение. Дори медийно не можа да изведе темата.     Поредна разправия около и в БСП. В столетницата сякаш са абонирани за създаване на перманентни скандали. Вече 28 години тази партия не спира да се занимава публично със себе си и с вътрешните си ежби. Лицата ѝ идват и си заминават, правят кариера и бизнес на гърба ѝ, трупат власт и богатства и изцеждат силите ѝ до степен, че нормалните хора да се питат – как да ѝ дадем да управлява държавата, след като те вътре не могат да се (само)управляват. Колкото и Корнелия Нинова да впряга енергия и мощ да промени това. А пък Жельо Бойчев е примерен партиец. Но защо стъпи накриво?", "date": "2018.07.02", "title": "Валерия Велева: Жельо, кажи си! "}
{"url": "http://epicenter.bg/article/Merkel-ostava--no-vatreshniyat-ministar-Zeehofer-podava-ostavka-/158200/7/0", "text": "  \r\n   \r\n       \r\n Правителството най-вероятно ще се запази, но без вътрешния министър. \r\n Зеехофер  \r\n Той е казал пред ръководството на партията, че , което канцлерът Ангела Меркел е постигнала по въпроса за миграцията на срещата на върха на ЕС в Брюксел по-рано тази седмица. \r\n   \r\n Информацията съобщава ДПА, позовавайки се на източници, \r\n   \r\n Евролидерите постигнаха споразумение за откриване на мигрантски центрове в Европа и Северна Африка. Отделно Меркел е сключила  \r\n   \r\n  Зеехофер подчертал, че договореното , колкото едностранно да се връщат мигрантите на границата на Германия. \r\n   \r\n Източниците допълват, че  регистрираните в друга страна членка на ЕС бежанци да бъдат вкарвани в центрове в Германия. \r\n   \r\n Според лидера на ХСС предложенията на ЕС само ще  , допълвайки, че е \r\n   \r\n \"Все още  \", подчертал Зеехофер. \r\n   \r\n \r\n   \r\n   \r\n", "date": "2018.07.02", "title": "Трус в Германия! Меркел остава, но вътрешният министър Зеехофер обяви, че подава оставка (обновена)"}
{"url": "http://epicenter.bg/article/Konservativni-deputati-zasilvat-natiska-varhu-Mey-za-Brexit/158203/7/0", "text": "Над 30 консервативни депутати подписаха писмо с искане Тереза Мей да \"прояви твърдост\" в преговорите за Brexit, засилвайки натиска върху нея преди напрегнато правителствено заседание, предаде Ройтерс, цитирана от Нова телевизия.   Мей обещава да преодолее дълбоките разделения между министрите в нейното правителство на среща в провинциалната й резиденция следващата седмица и да излезе с план за бъдещите отношения на Великобритания с Европейския съюз - стъпка, необходима за напредък в преговорите за Brexit. Писмото на консервативните депутати засилва натиска върху министър-председателката, която досега не проявява желание да представи подробни планове за излизането от ЕС заради разногласията в нейното правителство по условията на най-голямата външнополитическа промяна за Великобритания от десетилетия. В писмото с дата 29 юни се отправя призив към Мей да \"покаже смелост и лидерство спрямо тези, които се стремят да подкопаят изричната воля на британския народ на референдума през 2016 г.\" \"Нашето напускане трябва да бъде пълно. Ние не трябва да оставаме обвързани с институциите на ЕС, ако това ограничава нашата възможност да упражняваме суверенитета си като независима държава. Всичко по-малко от това ще бъде отслабване на нашата демокрация. Великобритания трябва твърдо да отстоява позицията си\", се казва в писмото. В него депутатите изреждат какво няма да приемат, включително удължаване на преходен период след 31 декември 2020 г., оставане в митнически съюз и сделка, която не обвързва плащането на сметката за раздялата с получаването на добро търговско споразумение. До излизането на Великобритания от ЕС остават само девет месеца. Мей също така е подложена на натиск от Брюксел да представи виждането си за бъдещите отношения и да предложи начини за изпълнението на обещанието за предотвратяване на връщане към твърда граница на остров Ирландия.   Липсата на предложение за това как да се поддържа почти невидима граница между британския район Северна Ирландия и членуващата в ЕС Ирландия блокира преговорите за Brexit, като увеличава недоволството сред другите лидери от общността.    ", "date": "2018.07.02", "title": "Консервативни депутати засилват натиска върху Мей за Brexit"}
{"url": "http://epicenter.bg/article/Vsichki-dni-sa-prekrasni-s-izklyuchenie-na-sryada/158092/10/101", "text": "Със започване на новата седмица настъпва и месец юли, който ще ни донесе много новости, обновление, познанства, пътешествия, разходки и повече разнообразие. Месецът е много добър, положителен и дава гаранция за успех и по-добро лично усещане. Определено ще се почувствате по-добре, ведри и удовлетворени, защото ще става това, което очаквате. Първата и последната седмица от месеца са най-силни, затова се пригответе да преживеете прекрасни, вълшебни и вълнуващи първи дни. Мото на седмицата: Изобилието и вълшебството на юли се изливат в живота ми! Понеделник, 02.07. - Започваме първата седмица през месец юли с акцент върху партньорството, търговията и двустранност във взаимоотношенията. Дневната нумерологична карта е с път на живота 2, което ще активира бартери, обяснения, очертаване на границите, както и колебание по отношение на действие. Благословията на дневната карта е свързана с чужбина, преместване, провеждане на лекции и онлайн дейности и новини. Възможно е през втората част на деня да се появи съпротива, нежелание да направите нещо, манипулации и случване само на думи. Денят ще започне с мечти за далечни цели и ще приключи, чувайки или съобразявайки се с планове, мнение или желание на друг човек.  Мото: Оценявам всички хора в живота си, които обичам! Вторник, 03.07. - Предстои да преживеем вълшебен ден предназначен за големи работи. Нещата ще стават леко, лесно и в синхрон, ще имате възможност да напаснете необходимото, за да бъдете активни и успешни. Дневната нумерологична карта е с път на живота 3 и благославя пътувания в страната и чужбина, големи панаири, сбирки и мероприятия. Денят започва спокойно, в сутрешните часове ще се усеща хармония и баланс, а през останалата част ще се преживеят спокойни мигове, мир и добри съвпадения. Денят ще предложи големи перспективи на много хора, подходящ е за смяна на лични документи, конкурси, изпити, придобивки, кандидатстване, изложби и покупка на моторни превозни средства. Мото: С нетърпение очаквам да видя какво вълшебство ще ми се случи днес! Сряда, 04.07. - Това е единственият по-негативен ден за цялата седмица. Дневната нумерологична карта е с път на живота 4 и геометрия, която ще активира лични притеснения за здраве и за деца. Възможно е настроението да бъде променливо - от сълзи до смях или да се появи тъга, огорчение. Въпреки това ще се наложи да поработите, защото ангажиментите няма да ви оставят, ще се наложи да преодолеете мнителност, критичност или друга негативна емоция. Сутринта и вечерта е възможно да са проблемни, но през останалото време нещата ще вървят по-гладко. Може да се разходите в планината, да си направите почивка и да помогнете на някой друг човек. През този ден молитвите за други хора ще бъдат по-силни и чути. Мото: Днес ще търся неща, за които да съм благодарен! Четвъртък, 05.07. - Днешният ден ще бъде прекрасен. Това е вторият много силен ден за тази седмица, който благославя концерти, конкурси,международни празници, фестивали, реклама, онлайн дейност, пътувания в страната и чужбина - лични и бизнес. Ще преживеем социален ден с дневна нумерологична карта при път на живота 5, което от своя страна ще даде възможност за добри социални изяви, популяризация, възможност да бъдете активни и да подготвите далечните си цели, както и да осъществите планове за друг човек. Може да използвате деня за разходки и срещи навън, сред природата. Използвайте момента и наложете морал и правилата си. Спазвайте законите, защото днес всичко, свързано с органите на реда, ще бъде активно. Мото: Мога да постигна нещо невероятно днес! Петък, 06.07. -  Ден за любов и радост, разходки, онлайн успех, забава, веселба и купони. Дневната нумерологична карта е с път на живота 6, разпалва страсти и емоции във взаимоотношенията, желание да покажете или да ви бъде показана любов от партньора. Днес си позволете да се радвате и искайте повече, отдайте се на развлечения, смях и удоволствия,без да се чувствате гузни. Денят ще донесе успех за конкурси, училище, коли, деца. Мото: Днес ще се смея от сърце! Събота, 07.07. - Днес е време за духовни дейности, изява и успех в науката, образованието, проява на качество, принципи и вяра. Дневната нумерологична карта е с път на живота 7 при геометрия, която определя деня като международен и духовен. Сутринта започва със самота и изолация и завършва с мисли за дестинация, идеали и максимални цели. Времето е подходящо за духовни сбирки и срещи, медитация, четене на философия, съзерцание и молитва. Мото: Гордея се с това, което съм постигнал в живота си! Неделя, 08.07. - Завършваме първата седмица от юли с ден, който е предназначен да се обърне внимание на роднини, лични отговорности и обещания. Дневната нумерологичнакарта е с път на живота 8, затова ще трябва да помислите за сметки и дреболии. Възможно е да се почувства натовареност. Сутринта е за проява на сигурност и гаранции, следобед за уговорки и обещания, а вечерта за планиране, трапези, семейни сбирки, разговори за пари и уреждане на сметки. Не оставяйте всичко за накрая и бъдете внимателни с обещанията, защото след това ще трябва да ги изпълните. ", "date": "2018.07.02", "title": "Всички дни са прекрасни с изключение на сряда"}
{"url": "http://epicenter.bg/article/Zeehofer-vse-oshte-darzhi-ostavkata-v-dzhoba-si/158214/7/0", "text": "Ще завърши ли германският канцлер Ангела Меркел предсрочно четвъртия си мандат? Този въпрос става все по-актуален, след като стана ясно, че лидерът на коалиционния партньор на Меркел – вътрешният министър Хорст Зеехофер, е предложил да подаде оставка в рамките на следващите три дни. Хорст Зеехофер, който води Християнсоциален съюз (ХСС), е предложил да се оттегли не само от министерския си пост, но и от председателския пост на партията на среща при затворени врати, в която той и колегите му от ръководството на ХСС обсъдиха ползите от споразумението за мигрантите, постигнатона срещата на върха на лидерите на ЕС в Брюксел, пише Агенция \"Фокус\", позовавайки се на информация от Deutsche Welle, The Guardian и Daily Express.   Председателят на парламентарната група на ХСС Александър Добринд обаче категорично не желае такъв развой и не иска да приеме оставката на германския вътрешен министър. В крайна сметка Зеехофер заяви пред репортери, че ще потърси нова среща с Меркел днес, 2 юли. Според някои анализатори оставката на Зеехофер може да означава победа на Меркел, но може да значи и раздяла с ХСС, а това със сигурност означава провал на управлението и нови предсрочни избори.   Зеехофер твърдо обяви, че е готов да изведе от Германия всички мигранти, поискали бежански статут в друга страна-членка на ЕС. Министърът на вътрешните работи се оплака в Мюнхен, че е провел с Меркел \"разговор без никакъв ефект\" за плана му да изгони търсещите убежище, които вече са регистрирани в други страни от ЕС.   Според източници, цитирани от вестник Die Welt, версията на Зеехофер за срещата с Меркел е съвсем различна от тази на канцлера. Меркел настоя в телевизионно интервю в събота вечер, че сделката, която е сключила в Брюксел, достига до същите крайни резултати като едностранните стъпки, предвидени от баварците. Канцлерът отхвърля плана на Зеехофер, според който Германия може едностранно да изгони вече регистрираните кандидати за убежище, като предпочита да търси сътрудничество със съседните страни.   Меркел се опасява, че ако Германия затвори границите си, тя ще започне верижна реакция, която ще унищожи европейската зона за свободно движение, считана от ЕС за едно от най-големите му постижения.   Дотук Меркел обяви, че вече има споразумение с Испания да бъдат върнати мигранти, поискали първо там убежище. Такова разбирателство има и с Гърция. Има обаче подусловие – в Германия ще отидат мигранти от двете държави, които са част от семейства, вече установили се на германска територия. Това значи, че 2900 души, които понастоящем живеят в Гърция, ще заминат за Германия, по информация на вестник Kathimerini.   Изявлението на Зеехофер, първоначално насрочено за 19:00 часа вчера (1 юли), беше отложено до късно вечерта в неделя, тъй като той участваше в закрития дебат на партията му, дали да прекъсне дългогодишното партньорство с християндемократите. ХСС, който е изправен пред регионални избори през октомври, призоваваше Меркел в продължение на седмици да се справи с имиграцията, тъй като се опасява, че може да загуби позиции от антиимигрантската партия \"Алтернатива за Германия\".", "date": "2018.07.02", "title": "Зеехофер все още държи оставката в джоба си"}
{"url": "http://epicenter.bg/article/Yaponskiyat-imperator-otmeni-publichnite-si-izyavi-zaradi-tezhko-zabolyavane/158215/7/0", "text": "Японският император Акихито е отменил всички свои публични изяви, след като получил диагноза церебрална анемия със симптоми световъртеж и гадене, съобщи представител на двореца в Токио, цитиран от  световните агенции .   Церебрална анемия означава недостатъчно оросяване на мозъка с кръв, поясни агенцията. 84-годишният Акихито възнамеряваше да абдикира догодина в полза на престолонаследника принц Нарухито.   Императорът, който е претърпявал сърдечна операция и лечение за рак на простатата, изрази през 2016 г. опасения, че поради напредналата си възраст ще му е трудно да изпълнява задълженията си.   В миналото императорът на Япония е бил обожествяван, но сега по конституция е \"символ на държавата и единството на народа\".", "date": "2018.07.02", "title": "Японският император отмени публичните си изяви заради тежко заболяване"}
{"url": "http://epicenter.bg/article/Evroparlamentat-obsazhda-balgarskoto-predsedatelstvo/158201/2/0", "text": "Европейският парламент ще се запознае на сесията си в Страсбург тази седмица с доклада на премиера Бойко Борисов за работата на завършилото първо българско председателство на Съвета на ЕС. Предвижда се българският премиер да говори пред евродепутатите във вторник. Изслушването ще продължи с представянето на целите на австрийското председателство от премиера Себастиан Курц. България предаде на Австрия председателството от началото на юли.   ЕП ще разисква във вторник следобед предложените от Европейската комисия промени в правилата за работа в чужбина. Промените засягат изпратените временно и за постоянно в друга държава от ЕС служители, включително водачите на товарни превозни средства за международни доставки. В частта за водачите ЕП за първи път отхвърли становището на своя комисия и реши да обсъди въпроса на общо заседание. След обсъждането се предвижда в сряда предлаганите промени да бъдат подложени на гласуване. В началото на юни комисията на ЕП по транспорт гласува допълнения към предложените от ЕК промени. Допълненията въвеждаха определение за \"дом\" на водачите, строги изисквания за тяхната почивка, както и за извършването на междинни превози. Няколко дни по-късно ЕП отхвърли становището на парламентарната комисия. След като тази седмица допълненията бъдат гласувани на общо заседание, очаква се ЕП да влезе в преговори с ЕК и със Съвета на ЕС. В хода на преговорите ще бъдат уточнени текстовете на промененото законодателство. Когато се стигне до съгласие между трите институции, промените следва да преминат второ четене в ЕП.   Започващата тази вечер сесия ще продължи утре с отчет на председателя на Европейския съвет Доналд Туск за заседанието на държавните и правителствените ръководители от ЕС в Брюксел миналата седмица. На заседанието бяха приети заключения за миграцията и бе отправен призив за напредък в преговорите по напускането на Великобритания.      ", "date": "2018.07.02", "title": "Европарламентът обсъжда българското председателство"}
{"url": "http://epicenter.bg/article/Kuche-otkri-izcheznala-zhena--zatanala-v-kalta/158202/2/0", "text": "Куче откри изчезнала жена в Бургас, съобщи в репортаж Нова телевизия. Хъскито Хаус и негово другарче намерили възрастната дама в Морската градина. Тя била затънала в калта зад храстите и стояла там в продължение на два дни. „Тръгнахме след тях, бяха изключително неспокойни и двамата. Дойдохме тук в калта и решихме да се върнем обратно“, разказа собственичката Ваня. Хаус обаче започнал да скимти, така Ваня и приятелят й видяли затъналата жената. „Приличаше на мъртва, беше затънала цялата в кал. Жената лежеше зад тревата“, посочи още Ваня пред Нова телевизия. Незабавно двойката извикала линейка, която пристигнала на място. Оказало се, че 70-годишната жена е изчезнала преди два дни. Тя напуснала центъра на психично здраве в четвъртък. Това означава, че два дни е стояла под открито небе.    ", "date": "2018.07.02", "title": "Куче откри изчезнала жена, затънала в калта"}
{"url": "http://epicenter.bg/article/Kakva-shte-e-sadbata-na-sgradata-na-BDZh-/158204/2/0", "text": "БДЖ може да загуби своята знакова централа в центъра на София – на ул. „Иван Вазов”. Днес е последният ден за подаване на оферти за имота, който е и паметник на културата.    Въпреки обещанията на държавата, че ще спаси знаковата сграда, процедурата по продажбата от частни съдебни изпълнители не е прекратена. Освен това над 2700 вагона също са обявени за разпродажба заради дългове. \"За мен на 90% сградата е загубена, каза Петър Бунев от железничарския синдикат пред БТВ. \"Има големи апетити към нея\", допълни той. Бунев уточни, че обявените за продажба вагони не са в експлоатация. \"Проблемът е, че те ще бъдат продадени на по-ниска цена – с 20% – 30% по ниска\", уточни синдикалистът. Според Петър Бунев е възможно да се стигне и до продажба на вагони в експлоатация, и това ще е краят на БДЖ. Според ръководството на железниците самите кредитори ще спрат търга за сградата. По думите на Бунев кредитори са пет чужди държавни банки.      ", "date": "2018.07.02", "title": "Каква ще е съдбата на сградата на БДЖ?"}
{"url": "http://epicenter.bg/article/Prodalzhitelen-remont-zatvarya-chast-ot-tsentara-na-Sofiya/158205/2/0", "text": "Продължителен ремонт затваря част от центъра на София.  Започва преасфалтирането на бул. „Васил Левски” между Софийския университет и бул. „Патриарх Евтимий”. До 16 август движението ще се извършва двупосочно в едната половина на пътното платно. Стеснение заради ремонт ще има и на ключовия бул.„България”. Причината е реконструкция на неремонтирания участък от трамвайното трасе. Вместо трамвай номер 7 по булевард „България” общината пусна автобуси, които ще минават по обходен маршрут. Заместник-кметът по транспорт в Столична община Евгени Крусев коментира в ефира на \"Денят започва\" по БНТ каква е ситуацията към момента и докъде е стигнал плана по ремонтите. По думите му, кръстовището на ул. \"Граф Игнатиев\" и бул. \"Васил Левски\" на този етап е най-невралгичното в столицата. На ул. \"Граф Игнатиев\" вече се пристъпва към изграждане на релсовия път и настилките, а ремонтните дейности вървят в срок, като причина за усложняването им може да бъде единствено влошаване на метеорологичните условия и продължителни валежи, каквито имаше през последните дни. От днес започва ремонт и на две други ключови места в центъра на София - градинката \"Кристал\" и градина \"Свети Климент Охридски\" между Софийския университет и парламента. Ще бъдат ремонтирани и тротоарите по ул. \"Московска\", допълни още Крусев.    ", "date": "2018.07.02", "title": "Продължителен ремонт затваря част от центъра на София"}
{"url": "http://epicenter.bg/article/Kiril-Voynov--1000-yazovira-imat-nuzhda-ot-seriozen-remont/158208/2/0", "text": "„1000 язовира у нас имат нужда от сериозен ремонт”. Това обяви в студиото на предаването „Здравей, България” по Нова телевизия директорът на Агенцията за метрологичен и технически надзор Кирил Войнов. Той подчерта, че държавата е иззела част от функциите на местната власт по контрола над язовирите, за да се предотвратят трагедии за хората. „Промените, които настъпиха в природата, особено с глобалното затопляне, започваме да ги усещаме. Това, което стана в Камено,  в Гърция и в Румъния, трябва да ни накара да се замислим как да бъдем по-отговорни”, каза още той. „Сега ще започнем кампания по освобождаването на водните обеми на язовирите, които са се повишили вследствие на наводненията. Но за нас най-голям проблем в случая представляваха каскадните язовири. Имаме 291 каскади в България. Денонощно ги държим под контрол”, добави Кирил Войнов, зам.-председател на Държавната агенция за метрологичен и технически надзор.    ", "date": "2018.07.02", "title": "Кирил Войнов: 1000 язовира имат нужда от сериозен ремонт"}
{"url": "http://epicenter.bg/article/Atanas-Merdzhanov--Naposledak-stilat-na-Ninova-ozadachava/158209/2/0", "text": "Бившият депутат от БСП Атанас Мерджанов разкритикува столетницата в ефира на БТВ. Той нападна лично Корнелия Нинова и констатира, че след президентските избори лидерът на социалистите е спряла да прави политика и да отстоява позициите ѝ пред ГЕРБ и Бойко Борисов.   Намерението на Жельо Бойчев да напусне активната политика е отдавна – от 1-2 месеца. Друг е въпросът защо тогава трябваше да оглави комисията за ЧЕЗ. Климатът в ПГ на БСП очевидно не е здравословен. Това каза Атанас Мерджанов от БСП.   \r\n „Нинова се изяви като говорител на Бойчев, което е необичайно. Оттеглянето му е загуба за БСП. Това не ни доближава до желаната политическа форма, която да свали правителството. Това, че има конфликти на „Позитано“ не е проблем, защото водят до развитие, проблем ще бъде ако имат негативни последствия“, допълни той пред bTV. \r\n   \r\n „По-важно е, че след вота на недоверие никой не смяташе, че той е успешен. Този вот ни отдалечи от парламентарния ни стил през годините“, категоричен е Мерджанов. \r\n   \r\n „Напускането на Спас Панчев е заради необмислената политика. В БСП понякога изпадаме в плен на заблуждението, че ако се явим сами постигаме по-добри резултати. Ако нямаме обединение в ляво, ние няма как да се справим с Борисов“, убеден е Мерджанов. \r\n   \r\n По думите му напоследък стилът на Нинова озадачавал и не съвпадал с мнението на всички останали в БСП. „Не виждам тя да отстоява ярко позицията си пред Борисов, а така не се сваля правителство“, убеден е социалистът. \r\n   Той намекна, че Корнелия Нинова няма място на председателския пост. Мерджанов отбеляза, че в партията решенията се взимат понякога само от няколко души зад гърба на останалите.   По думите му \"старите\" в партията не са изтикани в ъгъла и това нямало как да стане, въпреки че не са в Народното събрание и гласът им там не се чува. Според него Румен Овчаров не само че не иска Корнелия Нинова да подаде оставка от председателския пост, а между двамата имало много силна връзка. Такава съществувала и между Жельо Бойчев и бившия енергиен министър.   ", "date": "2018.07.02", "title": "Атанас Мерджанов с поредна атака срещу Нинова: Тя не отстоява ярка позиция срещу Борисов"}
{"url": "http://epicenter.bg/article/Andrey-Edrev-zabi-vaksina-v-rakata-na-d-r-Atanas-Mangarov-v-tv-efir/158211/2/0", "text": "  Преди това гневният мъж попита лекарят колко ваксини против бяс е постравил тази година. Едрев добави, че е преболедувал шарка, въпреки, че е бил ваксиниран.    Според експертите, за да няма смъртност от редица тежки заболявания, причината е, че у нас се поставят ваксини. „Ние сме единствената страна, в която ваксината за Варицела не се включва в имунизационния календар. Ако аз мога да съветвам някой, то ще бъде да се ваксинира“, добави началникът на детското отделение на Инфекциозна болница. По думите на Едрев при толкова ваксини задължително ще получите увреждания. „Не може някой да определя с какво ще тровиш детето си“, избухна той.   Мангъров добави, че единствената ефикасна ваксина преди всички останали, би била тази срещу човешката глупост. Има ситуации, в които общественото здраве стои над личното, добави личен лекар.", "date": "2018.07.02", "title": "Андрей Едрев заби ваксина в ръката на д-р Атанас Мангъров в тв ефир"}
{"url": "http://epicenter.bg/article/Ministar-Radev--Rabotim-dobre--Tova-vizhdam--I-statistikata-go-potvarzhdava-/158212/2/0", "text": "\"Работим добре. Това виждам и статистиката за престъпленията го потвърждава\", каза Радев в коментар за неуспешния вот на недоверие по тема \"Сигурност\" от миналата седмица.   Според него данните за убийствата у нас са много по-добри, отколкото в много други държави от Европа, а същото важало и за бягства от затворите.   „БСП хващаше отделни случаи и върху тях градяха логика. По-скоро беше редно да хванат и да видят тенденции. Ние се справяме добре и това си личи от документите. Сравняваме се с последните 10 години. Вие медиите също не казвате 10 самолета кацнаха успешно, ами 1 кацна неуспешно“, заяви Радев.   Той показа таблици, които показвали, че  през 2005 година е имало много повече бягства от затворите, а към днешна дата те били драстично по-малко. „Ние ги хващаме, няма пропуск... Всеки ден ставаме по-добри“, посочи Радев, като допълни, че издирването на рецидивиса Радослав Колев продължава.   Министърът на вътрешните работи обясни, че на критични точки в страната се засилва полицейското присъствие, като в Ботевград ще има жандармерия, докато не се успокои обстановката. „Аз не казвам, че ще дойдат хеликоптерите и ще бягат бегълците с хеликоптери“, посочи още той. Той призна, че в Ботевград авторитетът на полицията е бил паднал, което ще се промени. Според Радев в системата на МВР са били назначени 1000 души преди Нова година, като някои от тях напускат. „Не е достатъчно, ние искаме още. Имаме ограничен бюджет“, смята още  .   „Като погледна тенденциите, излиза, че се справяме добре. Аз само показвам какво е било преди и сега. За да кажем дали сме добре, трябва да се сравним“, посочи Радев, като заяви, че ведомството е убедително. Голямата структура на министерството е системен проблем. „Всеки идва и прави някакви промени на парче“, заяви още той. От своя страна  „Има много хубави неща, които се правят, и това го прави нашето правителство“, смята вътрешният министър.   „Стремим се всеки ден да ставаме по-добри. Само преди половин година телефон 112 не работеше. Той вече работи много по-стабилно. Има много хубави неща, които се правят от правителството, просто никой не ги коментира“, заяви още Радев.  ", "date": "2018.07.02", "title": "Министър Радев: Работим добре. Това виждам! И статистиката го потвърждава!"}
{"url": "http://epicenter.bg/article/Prof--Todor-Kantardzhiev--Chestite-valezhi-prechat-za-unishtozhavaneto-na-karlezhite/158213/2/0", "text": "„Честите валежи пречат за унищожаването на кърлежите. Те измиват отровата, която се пръска по тревата”, обясни в студиото на предаването „Здравей, България” по Нова телевизия проф. Тодор Кантарджиев, директор на Националния център по заразни и паразитни болести.   „Кърлежите обичат да е влажно и топло”, добави той и обясни, че те излизат при топло време, когато вали през нощта, а през деня е горещо. Именно заради това проф. Тодор Кантарджиев препоръча на собствениците на кучета да сменят по-често каишките против кърлежи на своите домашни любимци. И обясни, че кърлежът има 2 години живот. По думите му, хората с крайградски вили, които имат желание да напръскат дворовете си срещу кърлежи, е достатъчно да извършат пръскането веднъж годишно. Условието за опазване на тревата от кърлежи е, да не се пускат бездомни кучета.    ", "date": "2018.07.02", "title": "Проф. Тодор Кантарджиев: Честите валежи пречат за унищожаването на кърлежите"}
{"url": "http://epicenter.bg/article/Akad--Georgi-Markov--Istoriyata-ne-e-sluginya-na-politikata/158220/2/0", "text": "Често днес се изисква т. нар. политическа коректност – историята не е слугиня на политиката, но политиците винаги са искали историята да го обслужва. Това обяви историкът акад. Георги Марков в предаването „Тази сутрин” на bTV.   Днес са малко историците с позиция, а Божидар Димитров беше такъв, каза Георги Марков за починалия си колега.  \"Загубихме един голям български историк, един сладкодумец. Имаме и други добри историци, които са сухари, а той умееше историята да я поднася достоверно и забавно\", коментира акад. Георги Марков. \"Днес малко историци имат позиция, повечето са приспособленци. Има и фондации, които поръчват музиката. Автоцензурата я нямаше при Божо\", добави още академикът. И припомни за какво е бил конфликтът му като директор на НИМ с президента (1997 - 2002 г.) Петър Стоянов в края на 90-те години. Като шеф на историческия музей Божидар Димитров отказва да върне оригинала на Паисиевата история. \"Днес има все по-малко такива хора. Политиците искат от историците да ги обслужват\", каза още Марков. \"Както навремето имаше идеологическа цензура, сега има политическа коректност. Или както казваше другаря Живков - има голяма правда, има и малка правда\", каза той.   Запитан дали ще бъдат направени компромиси в съвместните българо-македонски комисии, които трябва да изчистват спорните моменти между двете страни, академикът отговори: \"Много ме възмути това, което каза министър Захариева - преговорите между Македония и Гърция нас не ни засяга! Гърците \"си върнаха\" Александър Велики и казаха - карайте се с българите за цар Самуил! Пак ни прецакаха благодарение на такива дипломати!\"   Според него българските политици не защитават интерес на държавата ни в спора за името на Македония. По думите му настоящият македонски премиер Зоран Заев също е македонист, но „от друго котило”. Заев не е мръднал от тази фалшифицирана история в Скопие, категоричен е той.   „Македонската нация е създадена от Тито, въз основа на коминтерновата рецепта след Втората световна война. Ние отчетохме това национално престъпление на Георги Димитров и коминтерновците около него. Той самият е с корени от Македония”, коментира още историкът.   \"140 години България само сменя своите \"големи братя\". Сега, въпреки че сме в ЕС има един голям брат Чичо Сам, който иска да изгони Дядо Иван от Балканите. В Македония има силно руско влияние чрез сръбското влияние. Затова САЩ искат Македония да влезе в НАТО. А Европейският съюз е морковът. Македония я влезе в ЕС, я не влезе, самата Общност не е стабилна!\", твърди акад. Георги Марков.   Той подчерта \"сателитния синдром\" в българската политика. \"Такива като Захариева, които служат вярно на големия брат и се държат като европейски чиновници и не отчитат националния интерес. Последните четирима външни министри са извадени като от един калъп - те не са национални министри, те са европейски чиновници. Радват се, когато началниците в Брюксел ги тупат по рамото. Компромис в дипломацията могат да направят, но не в историята\", продължи Георги Марков.   Македонската нация е на българска основа. Дедите им са българи. Крал Александър искаше да ги направи сърби, но Тито беше по-коварен - казва, вие не сте сърби, но не сте и българи, обръща внимание историкът.   Акад. Марков пожела историците, които са в съвместните комисии, да се държат като историци, не като дипломати, въпреки че повечето от тях са минали през външното министерство. За Захариева това е кариерата към Брюксел, като Кунева, утре ще стане част от европейската добре платена номенклатура, каза той в заключение.    ", "date": "2018.07.02", "title": "Акад. Георги Марков: Пак ни прецакаха благодарение на дипломати като министър Захариева!"}
{"url": "http://epicenter.bg/article/Karakachanov--Blagodarenie-na-Patriotite-dnes-Evropa-obsazhda-bezhanski-tsentrove-izvan-granitsite-na-ES/158222/2/0", "text": "Благодарение на Патриотите днес Европа обсъжда бежански центрове извън границите на ЕС. Тази позиция изрази в социалната мрежа лидерът на ВМРО и вицепремиер Красимир Каракачанов по договорките в ЕС за мигрантите. Каракачанов припомни, че това е позиция на националистите поне от пет години и обяви Борисов за истински държавник, който отстоява интересите на държавата си. Лидерът на ВМРО е категоричен, че не само у нас, но и в Македония бежански центрове, лагери или подобни категорично нямат място.   Ето я и цялата позиция на военния министър и лидер на ВМРО:   Още от 2013-а година в качеството ми на лидер на ВМРО - БНД застъпвам позициите, които днес министър-председателят Бойко Борисов изнася и отстоява пред европейските ни партньори. Ние, Патриотите, никога не сме били съгласни България да става официален кръстопът и чакалня на мигранти. По никакъв начин не сме се съгласявали, а точно обратното - ние се борихме години наред, а твърдя, че и успяхме, въпреки порочния прочит на Дъблинското споразумение и ослушването на евролидерите спрямо неговото преразглеждане, България да не се превърне в „бежанския лагер на Европа“.   Днес по повод т.нар мигрантска сделка се говори за „регионални платформи за пристигане“ и „контролирани центрове“ и т.н. Те не са конкретизирани като разположение, но от изказванията на премиера става ясно, че и той не желае да са на територията на България. Още една битка на „Обединени патриоти“, която си струваше усилията. Проблемите с мигрантите и неясната политика на Общността е залегнала в платформата ни още от 2013-а година. Ние бяхме категорични и го заявихме и в предизборната кампания през 2014-а, и през 2017-а година и отстояхме своята категоричност.   Преди години за тези центрове актуално беше определението „горещи точки“. Е, ние и тогава се възпротивихме. Тогава отново през задната врата се опитаха да ни направят гетото на Европа, но ние не се дадохме. Благодарение на Патриотите във властта по тази тема нашите коалиционни партньори от ГЕРБ, в лицето на Борисов, възприеха тезите и мотивите ни да защитим българския интерес и да не отстъпим от правата на страната си за сметка на вече достатъчно привилегировани трети държави.   Разбирам, че сега Ципрас е склонен да се съгласи на подобен ход. За него обаче не се учудвам, защото именно на неговата страна ЕС даде доста незаслужени подаръци, които го поставят в зависима ситуация.   Ние, „Обединени патриоти“, сме категорични, че мястото на каквито и да било точки, лагери, кошари, биваци или както там ще ги нарекат партньорите ни в ЕС, е извън Европа. Нито в България, нито в Македония - другите да отговарят за себе си! Това за Патриотите са местата, на които е категорично недопустимо да бъдат създавани такива бежански „котила“.   А сега като историк и доктор по международни отношения, ще Ви кажа и още нещо – всеки българин, който познава историята на страната ни, е наясно, че Патриотите от ВМРО в своята 125-годишна история никога не са предавали интересите на Майка България и целокупната българска нация! Няма да го направим и сега!   Отдавна говорим за затваряне на границите и за спиране на безконтролния мигрантски поток към Европа. Това е моя и наша, на Патриотите от ВМРО, битка от много време. Ето, че сега вече водачите на ЕС се замислиха и над това. Крайно време беше.   Радваме се, че лидерът на нашия коалиционен партньор ГЕРБ и министър-председател на България Бойко Борисов прие нашата битка като своя и към момента показа, че има куража като истински държавник да отстоява интересите на страната ни.  ", "date": "2018.07.02", "title": "Каракачанов: Благодарение на Патриотите днес Европа обсъжда бежански центрове извън границите на ЕС"}
{"url": "http://epicenter.bg/article/BSP-pishe-na-transportniya-ministar--Iska-analizite-za-kontsesiyata-na-letishte-Sofiya/158223/2/0", "text": "БСП поиска от Министерство на транспорта да предостави анализите за концесията на летище София, съобщиха от пресцентъра на \"Позитано\" 20.  ПГ на „БСП за България” изпрати искане до министъра на транспорта Ивайло Московски във връзка с откритата миналата седмица процедура за определяне на концесионер и възлагане на концесия на летище София. Социалистите поискаха да им бъде предоставен анализът на международните консултанти – Световна банка и Европейска банка за възстановяване и развитие за концесията.  ПГ на \"БСП за България\" поиска и решението на МС и документацията за обявяване на процедурата за отдаване на концесия на летище София. Припомняме, че на брифинг в парламента миналия четвъртък, социалистите обявиха, че на закрито заседание, като извънредна точка, правителството е взело решение за втори път да даде старт на концесията на Летище „София“. Тогава депутатът Георги Свиленски обяви, че ПГ на \"БСП за България\" е последователна през всички години, когато това правителство и предишното, се опитват да отдадат най-печелившото българско държавно дружество на концесия. По думите му, летището ни е обект и на национална сигурност и не може да бъде отдадено на концесия по този тъмен и непрозрачен начин. Той разкри, че на летището са започнали съкращения на работници и въвеждане на изискванията на бъдещия концесионер според предварителните условия, за да може, когато му бъде предоставено дружеството, да няма противопоставяне от страна на работниците. Той заяви, че левицата ще застане зад всеки един работник, който бъде неоснователно съкратен, уволнен или изгонен от летището.  ", "date": "2018.07.02", "title": "БСП пише на транспортния министър. Иска анализите за концесията на летище София"}
{"url": "http://epicenter.bg/article/Rumyana-Kolarova--Borisov-ne-tryabva-da-se-zabluzhdava--che-shte-prodalzhi-da-bade-balansyor/158224/2/0", "text": "Премиерът Бойко Борисов символично предаде председателството на Съвета на Европейския съюз на австрийския канцлер Себастиан Курц. Това ще бъде третото заставане на чело на европейската политика за Австрия. От своя страна България приключи първото си такова, а според политолога Румяна Коларова и социалния антрополог Харалан Александров страната ни се е справила добре с председателството си на Съвета на ЕС.   \"България много ефективно се справи с онези ежедневни включени в дневния ред на ЕС въпроси, които предвижи напред, но второ - наложи приоритет\", коментира политолога Румяна Коларова в студиото на \"България он Еър\". По думите ѝ приоритетът \"Западни Балкани\" директно отговаря и на националния ни интерес.   Социалният антрополог Харалан Александров се съгласи с факта, че България е направила много по време на своето председателство.   \"България е в по-добра позиция категорично, от колкото беше преди председателството, въпросът е дали ще можем да я отиграем\", посочи той.   Относно това, което предстои да се случи Румяна Коларова предупреди, че българският премиер трябва да не се заблуждава, че след края на председателството, може да продължи с ролята на балансьор или посредник, защото това е статут за държава, която е председател.   Харалан Александров пък обърна внимание, че по време на председателството ни, българската администрация е научила много в този процес.   Двамата коментираха и действията на опозицията у нас в лицето на БСП през последните 6 месеца, като Коларова и Александров споделиха разочарованието си от нея.   \"В момента омбудсманът Мая Манолова върши повече работа еднолично, от колкото цялата БСП\", каза социалният антрополог. По думите му това е много тъжно.", "date": "2018.07.02", "title": "Румяна Коларова: Борисов не трябва да се заблуждава, че ще продължи да бъде балансьор"}
{"url": "http://epicenter.bg/article/8-godishno-belgiysko-dete-e-prieto-v-universitet/158216/7/0", "text": "8-годишно дете завърши успешно средно училище и през есента ще учи в университет. Супер ученикът е от белгийския град Брюж. Той се казва Лоран Симон и вече има диплома за завършено средно образование - постижение, характерно за 18-годишните, съобщи БНТ.   Неговият коефициент за интелигентност е 145 и е завършил като частен ученик, защото темпото в нормалните класове в училище било твърде бавно за него.   „Математиката е любимият ми предмет, защото е толкова широкообхватен - има статистика, геометрия, алгебра. Има толкова много направления“, казва Лоран Симон.   Родителите на Лоран установили, че той има специални способности, когато бил съвсем малко дете.   „Когато му купувахме играчки, вместо да си играе с тях, той ги измерваше и изследваше частите им. Не играеше с тях по начина, по който се предполага“, разказва Александър Симон, баща на Лоран.   След лятната ваканция супер ученикът ще учи в университет и засега се е насочил към компютърните науки.  ", "date": "2018.07.02", "title": "8-годишно белгийско дете е прието в университет"}
{"url": "http://epicenter.bg/article/Novi-aresti-v-Turtsiya-vav-vrazka-s-opita-za-prevrat-ot-2016-a/158217/7/0", "text": "  Прокуратурата в Анкара издаде заповеди за задържане на 68 военни от сухопътните сили. Сред тях са 19 военни на действаща служба и старши офицери – 22 полковници и 19 подполковници. Те са обвинени, че подкрепят ислямския духовник Фетуллах Гюлен, когото властите в Турция смятат за организатор на опита за преврат преди две години.   Освен в турската столица операцията продължа в още 18 области на страната, съобщи БНР.   Междувременно стана ясно, че при сърдечна криза в затвора в Синджан вчера е починал Зеки Гювен, бивш ръководител на разузнавателното бюро в Анкара, задържан по обвинения, че е част от мрежата на Гюлен.      ", "date": "2018.07.02", "title": "Нови арести в Турция във връзка с опита за преврат от 2016-а"}
{"url": "http://epicenter.bg/article/Istoricheska-pobeda--Meksikantsite-za-parvi-pat-si-izbraha-lyav-prezident-/158219/7/0", "text": "Кандидатът Андрес Мануел Лопес Обрадор постигна в неделя голяма победа на президентските избори в Мексико, сочат социологическите анкети сред участвалите в гласуването, предаде БГНЕС.   За първи път президентът ще бъде от левицата. Три социологически агенции посочиха бившия кмет на Мексико начело с над 40% от гласовете, а ежедневникът \"Ел Финансиеро\" (El Financiero) му даде 49% срещу 27% за младия консерватор Рикардо Аная.   Осемнайсет процента, според тези прогнозни резултати, са за Хосе Антонио Меаде от управляващата Институционална революционна партия. Той е на трета позиция.   Победата на Обрадор беше призната от неговите съперници, а президентът на САЩ Доналд Тръмп написа в Туитър, че няма търпение да работи с него.   Междувременно друг кандидат от левицата Клаудия Шейнбаум, стана първата жена, избрана на поста губернатор на столицата Мексико, предаде БНТ.", "date": "2018.07.02", "title": "Историческа победа! Мексиканците за първи път си избраха ляв президент!"}
{"url": "http://epicenter.bg/article/Trusove-v-Gartsiya-zaradi-Makedoniya/158239/7/0", "text": "Излизане на „Независими гърци“ от коалицията със СИРИЗА в Гърция обмисля партията. Това стана ясно от думите на говорителя й Теодорос Тосунидес, а причината е договора за името на Македония.   „Ние поддържахме страната на крака и ние я извеждаме от програмата на спасителните планове, но, да, има вероятност пътищата ни да се разделят в бъдеще, когато сделката влезе в парламента\", призна Тосунидес пред частния телевизионен оператор SKAI.   Неговият коментар повтаря този на лидера на „Независими гърци“ и министър на отбраната Панос Каменос, който по-рано заяви, че партията му може да напусне управляващата коалиция, ако договорът за името бъде внесен за обсъждане в парламента в Атина.", "date": "2018.07.02", "title": "Трусове в Гърция заради Македония"}
{"url": "http://epicenter.bg/article/Andrey-Babish--Chehiya-otkazva-da-vzema-bezhantsi-/158243/7/0", "text": "Чехия няма намерение да приема бежанци от разпределителни центрове, разположени в други страни на ЕС, написа в Туитър премиерът на страната Андрей Бабиш, цитиран от БГНЕС.   „Ние няма да приемаме бежанци, които са минали процедурите по проверка и на които е даден този статут, от миграционно-разпределителни центрове. Дори и символично“, подчертава Бабиш. Чехия неотстъпно е против приемането и настаняването на бежанци от Африка и Близкия изток в Евросъюза. Бабиш и други политици от тази страна подчертават необходимостта от бързо укрепване на външните граници на ЕС и оказване помощ на потенциалните мигранти в техните родни страни.   Прага също така категорично не приема механизмите на принудително разпределяне на мигрантите в рамките на ЕС.", "date": "2018.07.02", "title": "Андрей Бабиш: Чехия отказва да взема бежанци "}
{"url": "http://epicenter.bg/article/Putin-gotov-na-kompromisi-pred-Tramp--S-edno-izklyuchenie---Krim/158245/7/0", "text": "Две седмици преди срещата си с американския президент Доналд Тръмп Владимир Путин демонстрира готовност за компромиси по почти всички въпроси, предава Ройтерс. С едно изключение – Кримският полуостров, съобщава агенцията, цитирайки говорителя на руския президент Дмитри Песков.  По думите на Песков Крим е неразделна част от Русия и темата не стои в дневния ред на срещата. По всички останали въпроси Путин и Тръмп можело да търсят компромиси.  Срещата между двамата лидери е насрочена за 16 юли в Хелзинки.  Американското правителство анонсира тема като напрегнатите отношения между САЩ и Русия и въпроси на националната сигурност. Съветникът по сигурността Джон Болтън не изключи възможността Тръмп да предложи връщането на Русия в групата на седемте развити индустриални държави (Г7).  Доналд Тръмп не изключи, че по време на личната си среща с Владимир Путин може да признае „  Крим като руски.    - заяви ръководителят на Белия дом, отговаряйки на въпроси на журналистите на борда на президентския самолет, предава Bloomberg.   Изданието напомня, че срещата на Тръмп с Путин трябва да се състои на 16 юли в Хелзинки. И по думите на американския президент, въпросът за бъдещето на Кримския полуостров ще бъде в дневния ред на мероприятието.   „  (с Путин –  )   - увери Тръмп.   Според Bloomberg по-рано американският президент вече демонстрира желание да приеме руската позиция по този въпрос. По време на неотдавнашната среща на „Голямата седморка“ в Квебек Тръмп отказа да критикува Москва за  на Крим, обвинявайки за случилото се своя предшественик Барак Обама.   Президентът на САЩ отбеляза също, че руските власти са започнали активно да влагат средства в развитието на полуострова след присъединяването му.   - заяви Тръмп   Ръководителят на Белия дом призова също да бъде върната Русия в „Голямата седморка“. Въпреки че именно „анексията“ на Крим стана причина за нейното изгонване от тази международна организация, обръща внимание Bloomberg.   Путин и Тръмп са разговоряли в рамките на различни международни конференции, но за първи път това ще стане в двустранен формат на среща на върха.  Агенцията припомня също, че двете страни са разделени по въпросите за конфликта в Сирия и Украйна.  ", "date": "2018.07.02", "title": "Путин готов на компромиси пред Тръмп. С едно изключение – Крим"}
{"url": "http://epicenter.bg/article/GSDP-prizova-za-speshna-sreshta-na-varha-na-koalitsiyata/158250/7/0", "text": "  На фона на ескалацията на спора между двете „сестрински“ партии от Съюза (ХДС/ХСС) Германската социалдемократическа партия (ГСДП) призова за свикването на спешна среща на върха на партньорите от голямата коалиция, съобщава националният ежедневник Die Frankfurter Allgemeine Zeitung, цитира  „Фокус“ .   „Ще обсъдим бъдещето на правителството“, заяви председателят на германските социалдемократи Андреа Налес, като поясни, че партията настоява срещата да бъде организирана до края на деня. От ГСДП са категорични, че ще работят за запазването на управляващата коалиция.   По-рано в понеделник ГСДП се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му е спешно за Германия.   Но в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.   Партията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци.   „Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа.  ", "date": "2018.07.02", "title": "ГСДП призова за спешна среща на върха на коалицията"}
{"url": "http://epicenter.bg/article/Parvata-vizita-na-Erdogan-sled-izborite---v-Severen-Kipar/158251/7/0", "text": "Първата задгранична визита след президентските избори на президента на Турция Реджеп Таийп Ердоган ще бъде в Северен Кипър. Държавният глава ще посети Северна Никозия на 9 юли.  За това съобщава Новини.бг, като цитира електронното издание на гръцкия вестник Kathimerini.  Ердоган, който ще се качи на самолета веднага след церемонията по полагането на клетва като държавен глава, трябва да пристигне в Асполат в Северна Никозия, където ще присъства на церемонията по откриването на джамията Хала Султан. Северен Кипър е държава, призната единствено от Турция.   От Кипър Ердоган ще замине за Азербайджан, съобщава руският \"Спутник\". Президентът на страната Илхам Алиев бе първият, който поздрави Ердоган с преизбирането му за държавен глава, напомня изданието.  ", "date": "2018.07.02", "title": "Първата визита на Ердоган след изборите - в Северен Кипър"}
{"url": "http://epicenter.bg/article/Sebastian-Kurts-e-protiv-da-se-podavat-molbi-za-ubezhishte-v-tsentrovete-v-Afrika/158252/7/0", "text": "Австрийският канцлер Себастиан Курц се обяви против възможността мигрантите да подават молби за убежище в Европа от центровете, които евентуално ще бъдат изградени в Северна Африка.  Това би създало един изключително силен притегателен фактор, заяви Курц в интервю пред радио ORF, цитиран от Ройтерс.  Едно от решенията на срещата на лидерите на 28-те на 29 юни бе именно за създаване на „дебаркационни платформи“ в Африка.  Курц, чиято страна пое председателството на Съвета на ЕС, повтори, че целта е хората, спасени в Средиземно море, да бъдат изпращани извън, а не в Европа. Австрийският канцлер смята също, че би било по-умно хората да бъдат взимани директно от кризисните райони, а не първо да имат стимула да се впуснат в опасното преминаване на Средиземно море.  Курц отхвърли упреците, че във вътрешнополитическия спор в Германия е заел страната на ХСС. Според него обаче е легитимно той като партиен лидер да има контакти със сестрински партии.  Според него във вътрешнополитическата дискусия не става въпрос толкова за постигнатото по време на срещата на върха на ЕС, колкото за двустранните договори, които Германия е сключила. Някои от тези договори няма непременно да доведат до спад на мигрантите.  Запитан за ролята на мост, която Австрия трябва да изпълнява по време на европейското председателство, Курц казва: „Мисля, че мнозина използват грешна дефиниция на понятието „строител на мостове“. Някои смятат, че строител на мостове може да бъде само този, които разговаря с тези, които медиите представят като „добрите“. Моят подход винаги е бил един и същи – да се говори с всички“.  Курц споделя, че е доволен от постигнатото на срещата на върха. По думите му е започнал процес на „преосмисляне в главите“. Времето на „красивите речи и на лозунгите“ свърши, смята Курц.  Източници Ройтерс и ORF", "date": "2018.07.02", "title": "Себастиан Курц е против да се подават молби за убежище в центровете в Африка"}
{"url": "http://epicenter.bg/article/Bavariya-veche-e-sas-sobstvena-granichna-politsiya/158263/7/0", "text": "Германската провинция Бавария вече е със собствена гранична полиция.  „Със създаването на гранична полиция в Бавария даваме сигнал, че искаме да направим баварското пространство по-сигурно и че защитата на местните граждани е най-висшият ни приоритет“. Това написа във фейсбук профила си баварският премиер Маркус Зьодер, който бе на откриването й. Създаването на гранична полиция за германската провинция бе едно от обещанията на управляващите от ХСС. Датата на откриването на службата – 2 юли, също бе определена по-рано. Съвпадението с голямата политическа криза и разрива между Меркел (ХДС) и лидера на ХСС и вътрешен министър Хорст Зеехофер е по-скоро случайно.  Но самото решение за създаване на службата е добре обмислено. „Това е много важен знак, че Бавария сама може по-добре да защитава границите си“, написа Зьодер днес. Граничната служба, чиято централа е в Пасау, стартира с 500 служители. Плановете на Зьодер са те да станат 1000.  Баварският премиер винаги е подчертавал, че работата на баварската полиция може да се превърне в пример за цяла Европа: „Докато външните граници на ЕС не се контролират достатъчно добре, докато Шенгенският договор не функционира, ще действаме сами.“ Днес при откриването на службата Зьодер заяви, цитиран от Ройтерс: „Нашата цел е също така да получим същите правомощия, каквито има федералната полиция.“  Граничната охрана на Бавария ще бъде самостоятелна и като допълнение ще изпълнява и задачи на федералната полиция. Това трябвало да става в „партньорско взаимодействие“.  Зьодер предупреди, че недостатъчната защита на границите заплашва Европа и демокрацията. Той определи като добро постигнатото на срещата на върха на 29 юни. ", "date": "2018.07.02", "title": "Бавария вече е със собствена гранична полиция"}
{"url": "http://epicenter.bg/article/Simeon-Nikolov-/158248/11/0", "text": "Резултатите от срещата на върха за миграцията в Брюксел бяха по-добри, отколкото се очакваше, защото в навечерието ѝ не друг, а шефът на Европарламента Таяни говори за разпад на ЕС. Това е оценката на форума, която дава Симеон Николов, директор на Центъра за стратегически изследвания в сигурността и международните отношения, в интервю за \"Фокус\".   Той обаче изтъква, че по една от целите на срещата - за създаването на центрове за мигранти, няма никакъв напредък. Нещо повече, видяла се е несъстоятелността на предложението на канцлера Меркел.   Симеон Николов обръща внимание, че на Форума на Африканския съюз, състоял се в неделя, страните, които имат отношение към темата за мигрантите, категорично са отхвърлили предложението на ЕС на техни територии да се строят такива центрове. \"Това показва, че експертите на Ангела Меркел едва ли са сондирали добре тази възможност –става дума за Мароко, Алжир, Тунис и Египет. Нещо повече – учудващо е некомпетентността на съветниците на Ангела Меркел, след като дори председателят на парламента на Египет Али Абдел Аал вчера спомена, че юридически това не е възможно, защото в Египет има закони, забраняващи строежи на такива лагери, защото мигрантите в Египет се придвижват свободно\", посочва в интервюто Симеон Николов.   Той обръща внимание, че позицията на коалиционния партньор на Меркел, лидерът на ХСС Зеехофер, е близка до тази на експертите по международно право, според които мигрантите нямат право сами да избират страната за убежище. Според Симеон Николов е добре, че Италия е изпълнила част от задачите си - да облекчи натиска върху своите граници, защото Рим е могъл да взриви споразумението ЕС - Турция.           - Резултатите от срещата в Брюксел бяха по-добри, отколкото се очакваше. Нека се върнем малко назад и видим каква беше обстановката и какви бяха очакванията. Предричаше се дори опасна ситуация, която може да предизвика разпад на ЕС. Това бяха точно думи на председателя на Европейския парламент Таяни. Юнкер също така изрази силни опасени за бъдещето на ЕС. В този смисъл резултатите бяха по-добри от очакванията. Но по изброените от вас три основни линии – в действителност това бяха по-реалистични за постигане цели. Третата не беше постигната всъщност, защото тя разкри цялата несъстоятелност на предложенията на Ангела Меркел. Третата цел беше създаване на лагери, както в Северна Африка, така и на територията на Европа – сборни лагери за мигрантите. В единия случай се говореше за така наречените „платформи“ за онези, които са спасени в Средиземно море, а другите контролни центрове в рамките на ЕС, но това беше заявено като доброволен принцип, а не задължителен за страните. Казах „несъстоятелност\", защото само два дни след срещата в Брюксел стана ясно, че на Форума на Африканския съюз, който по една случайност се провеждаше в неделя – вчера – страните, които имаха отношение към този въпрос категорично отказаха, отхвърлиха предложението на ЕС на техни територии да се строят такива мигрантски центрове. Това показва, че експертите на Ангела Меркел, които са я съветвали, едва ли са сондирали добре тази възможност –става дума за Мароко, Алжир, Тунис и Египет. Нещо повече – учудващо е некомпетентността на съветниците на Ангела Меркел, след като дори председателят на парламента на Египет Али Абдел Аал вчера спомена, че юридически това не е възможно, защото в Египет има закони, забраняващи строежи на такива лагери, защото мигрантите в Египет се придвижват свободно. Не бяха изпипани докрай основните решения, до които стигна срещата в Брюксел. И най-важното, което за съжаление трябва да отбележим – по най-важните въпроси не беше дискутирано. Има един друг много важен момент, оставащ нерешен - ще успее ли Ангела Меркел да намери европейско решение. Това е един от основните въпроси. На нея й остана нерешен въпросът, най-спешният въпрос – двустранно споразумение с Италия за връщане на търсещите убежище. Нещо друго много важно, което липсва във всички коментари, за съжаление. Това е юридическата страна на проблематиката. Юристите, макар че това все още не придобива нужната гласност в ЕС, но е близо до позициите на Зеехофер в Бавария. Според юристите мигрантите нямат право сами да избират страната за убежище, съгласно сега съществуващото международно право. Според юристите дори е крайно наложително това, което Зеехофер казва – да бъдат връщани, не само е възможно, не само правно е възможно, но е задължително да бъдат връщани от границата тези мигранти, които имат регистрация в други страни. Това е много важно, защото навежда на една друга мисъл – че ЕС и Ангела Меркел избързват спешно по всички тези въпроси, които вие в началото изброихте, а забравят, че първо е необходимо единно европейско право. Липсата му, при това не е основание да се загърби валидното в момента право, защото такова поведение в момента би довело до разклащане на доверието на гражданите в правовата държава, в стабилността на държавата и правителството. - За Италия сте права, да. Тя не постигна, обаче, всички свои искания, но по-голяма част от тях. Ние фактически сме заинтересовани от това, което се постигна спрямо Италия, защото тя се заканваше да спре плащанията по споразумението с Турция. Това означаваше тя да го взриви отвътре и Ердоган да обяви спиране на изпълнението му, тоест да пусне мигрантите. Така че в този смисъл ние сме заинтересовани от това, което се постигна с Италия, но пак повтарям – не постигна всичко, което тя искаше. Ветото на Джузепе Конте – новият премиер на Италия – целеше всъщност отхвърляне на Дъблинското споразумение. И тук имаме още един много важен момент, който се оставя настрана, защото коментаторите се съсредоточават върху драматичните разговори снощи в Берлин и в Брюксел – спора между ХДС и ХСС и съдбата на Зеехофер, а оттам и съдбата ба Меркел. Отлагането на реформата на Дъблинското споразумение не е благоприятно за България, защото ако то бъде възобновено, то не действа в момента, но ако то бъде възобновено в нереформираната му форма, задължава всъщност България да изпълнява една от основните постановки като първа страна, в която влизат мигрантите, която е задължена да поеме грижите за тях.   - Засега България, за щастие, не влиза в тези – те останаха 10 странни всъщност от обявените от Меркел 14, тъй като три страни – Унгария, Чехия и Полша – веднага заявиха, че няма такава уговорка с тях. Тази сутрин беше съобщено, че и Словакия също отказва да има такава договорка. Всъщност това беше едно недоразумение, струва ми се, съдейки по немския текст – това, което Ангела Меркел е казала. Тя използва дума, означаваща на разговорен език - служебни разговори, административни решения, а не споразумения. Тоест тя е получила може би принципна договореност с тези 14 страни за разговори, а не е сключила споразумения. България не е сред тези страни, тоест ние не сме поели и няма да поемем, надявам се, задължение да приемем обратно мигрантите, които са минали през нашата страна, както заяви премиерът Борисов. Но рисковете за България, ако говорим за това, са както по-нататъшното развитие на нещата в ЕС и очертаващото се, според мен, запазване, оставане на правителството на Ангела Меркел, защото ако беше се стигнало до нейната смяна, щеше да има дестабилизация в Европа за водещата роля на Германия, независимо че някои от нейните искания не устройват България. До тази криза може би ще се стигне след броени часове и минути може би, защото решаването на проблема от снощи – ХДС и ХСС – се решава тази сутрин. Зеехофер по всяка вероятност подава оставка. Подава оставка, която означава, че мнозинството стои зад Меркел – ХДС, нейната партия тъй и тъй стои зад Меркел. В ХСС нещата стоят по друг начин, но във всички случаи едно от основанията на Зеехофер да подаде оставка е, че намира пълна подкрепа в ХСС – Баварската партия, така че нещата ще бъдат овладени. Оттук-нататък зависи доколко ЕС ще реализира тези предложения. Но както казах – ЕС не успя да се спре на основните, на главните неща, а отиде по линията на най-малкото съпротивление, тъй като всички страни бяха съгласни, че външните граници трябва да бъдат укрепени. Да, обаче, това не може да стане от днес за утре и тези гранични сили, разширяване на ФРОНТЕКС от 1 500 на 9 000 души, това ще продължи може би от 5 до 7 години, така че лагерите, както споменах, не са договаряни въобще със страните. А ако се изграждат такива само в Европа, днес ще се изградят в Албания, макар че тя отхвърли, каза, че това не е вярно, утре в Испания, вдругиден в България. Тоест това е негативен момент за нас. Второ нещо много важно – не е отчетено като че ли, че се стъпва по едни много нереалистични предложения. Лагери и в момента има. Има в Либия, има в Италия, има в Гърция, но те доказаха своята непригодност. Дори хората, които бяха спасени на една от последните лодки в Средиземно море, казваха: „Ние предпочитаме да се удавим в Средиземно море, отколкото да се върнем в лагерите в Либия“, защото там има изнасилвания. Има изнудвания, има насилие. Тоест контролът и спазването на правата на човека в тези лагери – тези въпрос бяха дискутирани още 2014 година. Знаеше се, че за тези лагери, има негативи в тази идея и трябва да се търси по-съществен контрол върху лагерите, ако се стигне въобще до такива, които не ми се вярва и ще бъдем принудени да изграждаме лагери в самата Европа, а не навън.   - Аз не смятам, че ЕС би могъл да се изолира, защото той е изграден на принципи, които противоречат на едно такова предположение, първо. Второ – колкото до така наречената бежанска криза, защото тя не е само бежанска, а мигрантска криза. Проблемът е, че ние от самото начало не разделихме бежанците от мигрантите. Проблемът е, че тя е един дългосрочен процес, тъй като не зависи само от войните, както нашите политици обичаха да казват – ако спре войната и началниците се разберат, както се казваше, няма да има бежанска вълна. Нищо подобно. Всички научни изследвания показват, че климатичните проблеми в страните, които имат икономически и социални проблеми и така нататък, ще предизвикат тепърва големи мигрантски вълни. Няма да споменавам сега цифрите. Възлизат на десетки милиони. Само два милиона в момента са готови от Северна Африка да тръгнат, десетки милиони във вътрешността на континента. Подобни цифри могат да се посочат, макар и по-малко, в Азия. Така че тепърва мигрантският проблем ще стои. И той трябва да се решава в перспектива, тъй като единствено помощта за страните на произход на мигрантите може да смекчи проблема. В никакъв случай той няма да бъде решен докрай, но ЕС, както виждаме, се занимава с второстепенни защитни функции, докато стратегическите проблеми ги изоставя, защото става дума не само за така наречения План „Маршал“. ЕС сякаш е готов щедро да дава пари само и само да държи мигрантите далеч от себе си, но с това проблемът не се решава, тъй като самите големи европейски компании трябва да бъдат спрени. Дейността на някои от тях трябва да бъде спряна, когато самите те разрушават поминъка на населението в някои африкански страни. Населението, което е ощетено от това, тръгва на север с желание да се засели в териториите на ЕС, а тези компании се стремят единствено да постигнат максимална печалба, без да се съобразяват, че прогонват населението и това население идва към тях в Европа. Тоест нещата трябва да бъдат комплексни. Да се видят в дълбочина всички причини. И в действителност Ангела Меркел, независимо от критиките спрямо нея, особено за грешките и през 2015 година, когато покани мигрантите да дойдат в Европа, тя е права, че е необходимо само единно решение. И вторият въпрос, освен големият проблем за подкрепа на страните на произход на мигрантите, вторият въпрос е, че ЕС – ето, и на тези среща, и на предишната, на мини срещата на 24 юни с 16-те страни-членки на ЕС – не стигат до втория изключително важен въпрос, а това е проблемът с трафикантите, които развиха една индустрия, възлизаща на някъде между 7 и 10 милиарда евро печалби.    ", "date": "2018.07.02", "title": "Симеон Николов: Съветниците на Меркел са некомпетентни. По кой закон ще се строят лагери извън ЕС"}
{"url": "http://epicenter.bg/article/Prof--Bozhidar-Dimitrov--Balgariya-se-nuzhdae-ot-smeli-i-reshitelni-hora-kato-tsar-Simeon-Veliki/158253/11/0", "text": "        - Добър ден.     - Така е. Симеон е бил подготвен за друго. Той е бил изпратен в Магнаурската школа от баща си цар Борис I, за да учи за патриарх и е станал много добър в учението. Гърците завистливо са го наричали полугрък и са му чертаели блестящо бъдеще като патриарх или архиепископ на България. По това време още нямаме патриарх, но смяната, която се е наложила в Преслав след 4-годишно управление на Владимир Расате, поради, казвате „езически“ уклони - да, това беше утвърдено в нашата историография, но мисля, че не е затова, тъй като не забелязваме никаква езическа реакция от Владимир Расате в 889 година, когато престолът в Преслав е отстъпен на него от баща му. Не са съборени църкви, не са преследвани духовници. Вероятно напоследък върви мнението, че е сменен, заради политика, която цар Борис I смята за погрешна, а именно установяване на съюз с Немското кралство и съвместни действия срещу Византия, а цар Борис I е държал да запази мирни отношения с Византия. То така се и нарича неговата епоха – Епоха на дълбокия мир. Що се отнася до Симеон, в Константинопол на него му е предаден престолът след една наистина доста кървава и зловеща разправа с неговия брат Владимир. Той е бил ослепен. Това е наказанието, което се полага според християнската църква. Дори чрез него Борис е държал да покаже, че вече е добър християнин. Тоест не реже главите на противниците си, а само ги ослепява. А по-нататък Симеон, взел властта, прокарва някои от идеите, които вероятно са били негови, а именно на Преславски събор е свикан, за да се разпредели отговорността между повече хора и се взима решение за премахване на гръцкия език и писменост от богослужението и въвеждането на български език в тази работа. Дали точно това е възмутило византийския двор и те са решили да накажат България, установявайки казано на съвременен език – ембарго. Тоест преместили тържището на български стоки, за които сключваме договори още по времето на хан Кубрат, след това при хан Курмеси, при много други на Константинополския пазар. Това е един огромен консумативен център в тази епоха, най-големият в света. Има 2 милиона население. И всичко, което произведе една голяма част от България – дали с кораби през Калиакра, Варна, Несебър, Созопол, Ахтопол може да бъде изнесено за Цариград, или със сухопътни кервани, се е изнасяло. Сега византийците преместили тържището в Солун. Югозападните български земи може би са били много доволни, но в този момент те не са били основният производител на земеделски храни, каквито са равнините на Добруджа, Бургаската низина и Горна Тракия. Затова Симеон реагира остро и изпратил веднага една българска армия в Източна Тракия, която нанесла много тежък удар на византийците.     - Сега, доста е кървав, но съвременно и златен и ще обясня защо. Той е златен в едно направление – развитие на българската книжнина и култура и кървав по отношение на тежките войни, които води по всички посоки, защото той не воюва само с Византия. Византийците наемат и унгарците да нападнат България в гръб, когато Симеоновите войски са в Тракия и унгарците достигат до Преслав и за малко да го завземат. Тогава се случва нещо невероятно – 92-годишният Борис излиза от манастира. Много хора не са знаели, че е жив, особено младите. Облича се в бойни дрехи и той излиза на опълчение в Преславско от незрели юноши и старци. Настъпва масов делириум. Отказват младежите и старците да се бият по крепостните стени, отварят вратите и излиза срещу унгарците и погубват цялата унгарска конница – 20 хиляди човека. Но след това Симеон идва и вече нахлува в останалите без мъже унгарски селища и избива безжалостно жени и деца., там унгарците ужасени са принудени да бягат. Така остават завинаги без море и се заселват в Панония може би в съгласие с нас, защото и това е българска територия. Това е територията на днешната унгарска пуста. И когато се убеждава, че на тях не може да се вярва, просто ги затрива така, че един византийски писател казва: „Останаха живи само 50 сърби“. Тракия също не се церемони с византийците. Но по едно време си наумява, че може от България и Византия да направи една християнска империя и затова започва по-меко да се отнася с тях. Въпреки всичко се стига до Ахелой. 917 година цялата Българска армия и цялата Византийска армия – сблъскват се в едно ожесточено сражение на равните поляни на Ахелойското поле. И българите постигат пълна победа, с която стават хегемон на Балканите.     - Има една любопитна особеност в българската история. Симеон е наследен от сина си Петър. Петър 42 години не воюва. Задържа границите на България с дипломация и със застрашаваща сила, тоест солидна, добре подготвена армия. Резултатът какъв е? Резултатът е, че след като попадаме под византийска власт, всеки, който вдига въстание, взима името Петър. Делян взима името Петър, след това Константин Бодин в 1072 година взима името Петър, цар Петър. И най-накрая Теодор и Асен са въстанали, а не Теодор и Петър, но по-старият – Теодор, слага червените обувки и короната, става български цар под името Петър. Очевидно Петър е бил уважаваният цар. Народът не обича войните. Във войните, включително и най-успешните, загиват хора, хиляди деца остават без бащи и така нататък и така нататък. Затова не вярвам много да е бил обичан в историята от народа си, но в замяна на това, както казахте, той създава една българска държава, която буди такъв чудовищен респект сред византийците, че когато първият поход – 969 година – се организира срещу него от Византия, походът стига до укреплението на Стара планина, както тогава, смятали са, че Странджа е част от Стара планина. И Византийската армия отказва до воюва и директно се пише защо. Споменът за предишните поражения в тези български клисури им навяваше лоши мисли. Те не са имали спомени, те са имали разкази на техните бащи и дядовци, минали по тези български клисури.     - Не. По принцип не само Симеон, но и други български царе не желаят да превземат Константинопол и да се установят в него. Нито един. Прави го само един – хан Крум, от крайна необходимост, тъй като се отказват от всякакви преговори с него, а когато се е съгласил, все пак те са опитали да го убият на преговорите. И други няма. Българите са предпочитали да имат една империя, която познават добре, която е християнска държава, вместо арабите-мюсюлмани или персите-мюсюлмани, които ще дойдат на тяхно място. Така да се каже Византия е нашата зона за сигурност и Голанските възвишения за Израел в северна посока днес.     - Естествено. Оказват изключително влияние. Те стават пример за следващия, а това е много важно. Ако си решил да се отдадеш на писателски труд, трябва да имаш пример. И точно Климент Охридски, Наум Охридски и така нататък са добър пример сред книжовниците, които вече могат да творят в по-кротка обстановка по времето на цар Петър, разработват нужното количество книги, които никога не могат да бъдат унищожени. Те стават пример за преписване и от околните народи. Сега много хора ще се учудят, като научат, че Именникът на българските ханове го познаваме по три руски преписа. Много други наши съчинения ги познаваме по руски, сръбски и друг вид преписи. Тоест нашата литература започва да се разпространява и сред околните народи.     - Да. Не е така, защото има и съчинения, които ние ги брояхме и за апокрифни, но нищо апокрифно няма в тях. Това е така наречената „народна литература“. Какво му е апокрифното на едно от най-добрите съчинения в тази област – Българския апокрифен летопис, в който се хвалят именно царете заради ниски данъци. Царете са Симеон, Петър и Самуил. По принцип богомилите не обичат царете. Те са против тази класа на царете и аристократите и искат да я унищожат. Следователно това не е богомилско апокрифно съчинение. Това е народна литература. Има още много други такива съчинения, така че няма смисъл да говорим по този въпрос. То винаги е така. И сега съществува народна литература и литература на елита, като има един куп любовни романи пред мен. Жена ми си ги купува. Художествена литература, нали. Аз чета съвсем други книги в библиотеката отсреща.     -Защото не е светец. Той е последният човек, който може да се нарече светец. Избил е десетки хиляди хора. Войнолюбец. Църквата не обича такива хора.     - Битката при Ахелой показва, между другото аз съм писал цяло съчинение за нея, неговото невероятно его. Имал си го е и е знаел колко струва и затова е решил да се подигра буквално със своя, как да го нарека, враг. Той е негов съученик от Магнаурската школа, но Симеон много добре е знаел, че докато Симеон е залагал върху книжките, то неговият бъдещ съперник знае, че ще получи аристократическия си произход, високо място в йерархията, ходил e по Константинополските кръчми и си е губел там времето. И не е чувал за битката при Кана. Битката при Кана е битката, която Ханибал прави с римляните с двойно по-малко войски. Той обкръжава Римската армия я унищожава. И затова Симеон безсрамно нарежда войските си пред Ахелой като закана, тоест слаб център и силни крила, силни флангове. Какво е направил неговият противник? Симеон е знаел, че той хал хабер си няма какво означава това построение на войските. Неговите генерали знаят и сигурно са го предупреждавали. Симеон е знаел и друго – че той сигурно е казал: „Защо не си гледате работата, вие ли ще ми кажете на мен“. Бил е самомнителен като всеки невеж. Резултатът е – Византийската армия, която е по-голяма от българската, влиза в устроения капан. При удара на центъра на Византийската армия и слабия български център, той започва да се огъва, стига до река Ахелой и там вече няма накъде да се отстъпва. В същото време крилата, фланговете тръгват напред и обкръжават Византийската армия. Византийската армия изпада в паника и е била напълно унищожена от Симеон. В боя е участвал лично. Още нещо. Той не би трябвало да го прави, тъй като това е забранено. Военачалникът трябва да стои на командващ хълм и оттам да насочва войските си наляво или надясно в резултат на развитието на боя. И така е и до ден днешен. Шарл дьо Гол пише в своите спомени: „Аз никога не се не се доближих на по-близо от 25 километра от фронта“. Симеон обаче не е издържал. Вероятно най-накрая се е хвърлил. А това е било лош пример, когато спечелено сражение може да го загуби. Владислав Варненчик също почти е спечелил сражението при Варна срещу турците и младо, пъргаво се е хвърлил в боя, затънал е в едно тресавище и еничарите му отсекли главата. Така че Симеон също е бил и с много силно его, и с желание да се подиграе с противника, да му покаже, че е невежа, нали, той знае повече от него и накрая дори да рискува живота си и да вземе участие в боя.     - На едно от първите места. Не искам да ги степенувам на едно, две, три. Затова казвам на едно от първите места. Защото една работа е свършил Симеон, важна за народ и държава, друга е свършил Борис Първи, трета е свършил Петър, четвърта е свършил Самуил и т.н. Да, на едно от първите места.     - Симеон управлява 34 г. България – от 893 г. до 927 г. Колко години се получават? 34 г. Мисля, че не греши почти никъде, отговаря на удара с меч с още по-силен удар от меч, а където трябва да се водят дипломатически преговори ги води. Затова аз го поставям, още веднъж, на едно от първите места. За мен не е сбъркал. Той повдига Българската архиепископия в ранг Патриаршия и т.н. Това също трябва да се има предвид.     -Всяко нещо с времето си. Но такива смели и решителни хора – да, разбира се. Но не чак да влиза във войни в защита на българските интереси. Имайте предвид, че има и една друга приказка – и най-лошият мир е по-добър от най-хубавата война.    ", "date": "2018.07.02", "title": "Проф. Божидар Димитров: България се нуждае от смели и решителни хора като цар Симеон Велики"}
{"url": "http://epicenter.bg/article/Prof--Dimitrov--S-Borisov-sporihme-kade-da-hodim---v-Raya-ili-v-Ada--Kazah-mu--che-v-Raya-e-skuchno-/158260/11/34", "text": "  Преди броени дни Националният исторически музей (НИМ) предложи старинната църква на името на „Св. Петър и Павел” в село Беренде да бъде пренесена парче по парче на негова територия. Иеята на проф. Божидар Димитров предизвика вълна от коментари, въпреки че практиката не е нова за страната ни.     - Идеята е следната. В България има над 40 000 паметници на културата, а общините много трудно се грижат за тях – изисква се твърде много специализирана помощ от реставратори, строителни фирми и т.н. Ние се опитваме да помагаме с големи обекти като Голямата базилика, но не можем да помагаме всички малки църкви и храмове. Затова искаме да я пресенем в НИМ.     - Църквата в с. Беренде е на повече от 800 години. За това време не е пипната, защото е дълга 6 метра и широка 4 метра. Учените отдавна са установили, че това е един гробищен параклис, знае се, че при гробища винаги има църкви, където хората се опяват.   Това е параклис до едно малко селце, но изумява с изображенията българския художник от онази епоха. По майсторство „Св. Петър и Павел” прилича на Боянската църква, която също е от онази епоха. Независимо, че обектът е малък, е направен на ниво.   Това, което е потресаващо и хубаво за нас е, че там се намира първият потрет на цар Иван-Асен II – не е открито по-старо изображение на владетеля в цялата българска живопис. Така ние научаваме как е изглеждал този голям български цар и голям любовчия, които се е женил два пъти.     - Не е моя работа да се занимавам и с това. Но отидох да проверя защо никой нищо не прави за този паметник на културата. Все пак НИМ покрива цялата страна, но има разделени по регионални музеи и области. На място разбрах защо не са направили нищо – обектът е в такова върло място, обрасло с шубраци и храсти, че няма дори път. Не може да се развива културно-исторически туризъм. А както казах, параклисът е изключителен, един паметник, който трябва да се запази. Затова ще го преместим на място, където може да бъде съхранен.     - Моята идея е да се премести, тъй като така се спасиха много храмове. Пример са обектите в долината Абу Симбел е Египет, които щяха да бъдат залети от Асуанския язовир. Затова ЮНЕСКО ги премести парче по парче. Ние, в България, също сме постъпвали по същия начин. Една малка тракийска гробница в Търговишко беше пренесена в музей, а съвсем наскоро две римски гробници от ул. „Позитано” в столицата бяха преместени при нас, в Музея, от един италиански инвеститор, който покри разходите по пренасянето им. Те са до оградата на НИМ, американското посолство също даде 31 000 долара и им направихме пластмасова опаковка. И сега имаме два прекрасни обекта. Същото нещо сега се опитва да направи друга фирма, вече българска. За съжаление, гробниците, открити край земеделското министерство, са почти напълно унищожени.     - Няма да струва много – около 50-60 000 лв. Откопава се обектът и се удря на здрава бетонна плоча, след това всичко заедно с пръстта се вдига от два мощни крана и се изнася и се кара в НИМ. Това е.   И там вече на сухо реставраторите ще работят.     - Що се отнася до собствеността – нямам нищо против да остане на Светия синод, просто оказвам поредната професионална, хуманитарна и религиозна подкрепа като добър християнин. Съгласен съм да си остане на синода.     - Парите ще ги намеря с два телефона. Веднага ще излязат двама герои. Мислите ли, че ако поискам средства от Шарлопов, няма да се отзове веднага, или още един-двама, моля ви се! Тук не става дума за милион, а за 50-60 000 лв.! Толкова много църкви сме реставрирали.   По този повод водих следния разговор с Бойко Борисов. Спорихме къде ще ходим - в Рая или в Ада.       - Работим по Баптистерия. Догодина на 2 май ще кръщаваме на сухо. Всеки момент започва и строителството на Ротондата със свързани с нея кладенец. В момента се работи на място. Колоните се изработват от мрамор в София от доц. Цветков. Базиликата върви, няма никакви проблеми    ", "date": "2018.07.02", "title": "Проф. Димитров: С Борисов спорихме къде да ходим - в Рая или в Ада. Казах му, че в Рая е скучно..."}
{"url": "http://epicenter.bg/article/Danachnite-pogvat-obektite-po-Chernomorieto/158231/4/0", "text": "Стотици данъчни инспектори, съвместно с други държавни органи, започват лятната контролна кампания по Черноморието. Над 25 000 проверки предстоят от утре до края на туристическия сезон, с основен акцент отчитането на обороти и издаване на касови бележки, съобщават от Приходната агенция.   От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания.   Инспекторите от агенцията отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните.   \"Главната ни задача е да подобрим данъчното поведение на търговците по Черноморието. Това, че ще изпратим екипи там обаче не значи, че ще нарушим качеството на контролната дейност във вътрешността на страната. Разполагаме с близо 800 души и добри софтуерни инструменти за целта\", обясни пред БНТ Спас Шишков, директор на „Фискален контрол“ в НАП.   Освен хотели, ресторанти, барове, магазини, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки.   В проверките, които ще обхванат цялото Черноморско крайбрежие, а не само големите курорти, ще участват инспекторите на звеното „Фискален контрол“. Част от проверките ще са на принципа „таен клиент“, но едновременно с това ще патрулират и съвместни екипи на НАП и правоохранителните органи с отличителни знаци.   Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2018.07.02", "title": "Данъчните погват обектите по Черноморието"}
{"url": "http://epicenter.bg/article/Hristina-Vucheva--Balgariya-e-preizpalnila-uslovieto-za-stabilnost-na-valutniya-ni-kurs/158232/4/0", "text": "Гуверньорът на БНБ и финансовият министър трябва да подадат писмо към Европейската централна банка, с което декларират, че страната ни желае да се присъедини към ERM II и да декларират валутния курс. Това обясни в интервю за предаването „12+3“ на БНР икономистът и бивш финансов министър проф. Христина Вучева.   „Когато страната е приета в ЕС, с подписването на договора за членство, тя поема ангажимента да стане член на еврозоната. Второто нещо, според резолюция на Съвета на ЕС – страната трябва да има валутна стабилност. При изпълнението на този показател, се подава писмо, с което известяват Европейската централна банка /ЕЦБ/ и Европейската комисия /ЕК/, че желаят да участват в механизма на ЕС, където декларират валутния курс, с който ще изчакат влизането си в еврозоната. Това писмо не е документ, а доброволно волеизявление, подписано от гуверньора на съответната Национална банка и от министъра на финансите. Това, което каза Борисов е, че министърът на финансите на 14 юли ще представи това писмо. /…/ От там нататък ЕЦБ трябва да обяви, че България участва в механизма, който гарантира стабилността на нейния валутен курс. /…/ Аз очаквам правителството да изпълни това свое намерение, което е правилното намерение, което трябваше да се осъществи много отдавна“, добави тя.   Според проф. Вучева, пред България не съществуват пречки, за да се присъедини към механизма за влизане в еврозоната ERM II: “Ние изпълняваме всичко за еврозоната. Това не е изискване, за да участваме в тази чакалня, но това е един от показателите за еврозоната. Влизайки в тази чакалня, ние вече афишираме пред всички страни, че имаме валутен курс, който е стабилен, който няма да променим и няма да пречи на нашето бъдеще участие в еврозоната“.   „Практиката, която има досега ЕЦБ показва е, че тя е много акуратна, много стриктно спазва наредбите и тя в обозрим срок трябва да отговори ясно от коя дата България е участник в тази чакалня. Не става дума за гласувания и приемания. Става дума за деклариране на страна, че тя е готова да се включи. Този механизъм е обмислен главно за останалите страни, които ще влезнат, но имат променящи се курсове. За тях искат повече време, за да се пригодят, тъй като в този ред има още едно условие, което не касае нас, но касае другите страни – декларирайки валутния курс, могат във времето, в което са в чакалнята, могат да имат отклонение от фиксирания курс към еврото 15%. Ние нямаме нужда дори от това, тъй като ние имаме фиксиран курс. Ние сме супер преизпълнили условието за стабилност на нашия валутен курс“.   Няма законова основа, според която да е необходимо България предварително да стане член на Банковия съюз и тогава да отиде в чакалнята за еврозоната, беше категорична проф. Вучева: „Допускам, че това е общо тяхно виждане, с което те третират състоянието у нас като четат вестници и виждат това, което се случва с КТБ.“   „Страшното е, че има огромни противоречия в ЕС, че няма достатъчно добро професионално виждане от тези, които са начело и които решават от страната на професионализма всички тези въпроси, да нямат никакви колебания какво е бъдещето на ЕС. За съжаление, това не е така. Няма достатъчно професионално и визионерско виждане, отношение в ЕС, което да ни успокои всички нас“, заключи проф. Христина Вучева.", "date": "2018.07.02", "title": "Христина Вучева: България е преизпълнила условието за стабилност на валутния ни курс"}
{"url": "http://epicenter.bg/article/NAP-po-sledite-na-bogati-klienti-bez-registrirani-dohodi/158242/4/0", "text": "Националната агенция за приходите (НАП) ще проверява двама българи, които през 2017 г. са изхарчили официално по над 1 млн. лв., но нямат никакви официално декларирани доходи. Това съобщи директорът на пресцентъра на НАП Росен Бъчваров.   Въпросните лица излизат във фактури за извършени услуги или покупки на тяхно име, но в същото време не са подали данъчни декларации за доходите и са се осигурявали върху минималния осигурителен доход.   Инспекторите на НАП ще изследват източниците на доходи в семействата на проверяваните, както и издръжката на домакинствата и разходите им. Не е невъзможно да се окаже, че въпросните лица имат богати съпрузи, поясни Бъчваров. Ако бъдат установени несъответствия между мущество и доходи, ще бъдат възложени данъчни ревизии за последните 5 години, допълват от приходната администрация.   По думите на Росен Бъчваров инспекторите на данъчната агенция ще проверят 290 души, които са извършили разходи за минали години над 50 000 лв., но едновременно с това нямат никакви официално декларирани доходи. Общото между всички, на които са възложени проверки, е, че са се осигурявали върху минималния осигурителен доход, но дори не са подали данъчна декларация за доходите.   \"До този извод стигнахме при анализ на данъчните декларации и базите с данни, с които разполагаме. Сравнихме два източника на информация – данъчните декларации и продажбите на всички регистрирани по ДДС фирми в България на най-различни стоки, включително луксозни. Оказа се, че между двете бази с данни има известно несъответствие – близо 300 души, които номинално не са декларирали нито лев доход за 2016 г., но едновременно с това са извършили покупки за над 50 000 лева. Все пак има двама души, които за този период са отчели покупки за над 1 млн. лв.\", обясни Росен Бъчваров от Националната агенция по приходите пред Нова телевизия.   По думите му ревизията ще определи какъв данък не е внесен и какви лихви се дължат.  ", "date": "2018.07.02", "title": "НАП по следите на богати клиенти без регистрирани доходи"}
{"url": "http://epicenter.bg/article/Nikolay-Nankov--Chetiri-kitayski-kompanii-iskat-tunela-pod-Shipka/158259/4/0", "text": "Четири китайски компании искат да строят тунела под Шипка, заяви министърът на регионалното развитие и строителството Николай Нанков.   \"На форума \"16 + 1\" идния петък ще подпишем меморандум с четири китайски компании основно с държавен капитал, които имат интерес не само към строителството на тунела под Шипка, но и изцяло към магистрала от Русе до Велико Търново. С тунела под Шипка ще се улесни преминаването на товарни камиони от Южна България до Дунав мост 1 Русе - Гюргево\", каза министърът на регионалното развитие и благоустройството в Димитровград, цитиран от \"Канал 3\".  \"Сериозният интерес от тяхна страна е налице. Ще го материализираме с конкретен меморандум и споразумение\", добави Нанков.  По негови думи отделно по линия на бъдещата тол-система и респективно държавния бюджет има възможност да се стартира със строителството в следващата година - година и половина като приключи обществената поръчка.  Сагата с тунела под Шипка е от времето на правителството на Иван Костов. Тогава за първи път се каза, че такъв проект е възможен и че държавата трябва да намери пари, за да го осъществи.  След това имаше много изявления на политици, обещаващи щедро инвеститори от чужбина за същия проект, плюс магистралата Велико Търново. Първо бяха арабски пари, от Катар и ОАЕ по времето на правителството на НДСВ, после дойдоха обещанията за европейско финансиране, сега идват китайците. А тунел все още няма. Дали поредният инвеститор ще се окаже като досегашните, предстои да видим, коментира \"Канал 3\". През септември тази година предсрочно ще бъде пуснат обходът на Габрово заедно с малкия тунел, мостовите съоръжения, каза още Нанков. В момента тече експертен съвет на колегите от АПИ за одобряване на идейната разработка, на базата на която ще се стартира процедурата за инженеринг - допроектиране плюс строителство, посочи още Нанков.  Пред цяла България предстоят добри дни за пътния сектор, тъй като хубавата новина е, че Европа ще запази финансирането за пътна инфраструктура за следващия програмен период. Отделно от това ще акцентираме върху темата за пътната безопасност с европейски ресурс, подчерта още министърът.  Нанков заяви, че по линия на бъдещата тол-система, която ще генерира над 3 пъти по-голям ресурс, ще се строят нови магистрали, скоростни пътища и ще се рехабилитират второкласни и третокласни пътища като този.  Николай Нанков участва в церемонията по първата копка на ремонта на над 50 километровия път Чирпан - Симеоновград от републиканската пътна мрежа. Отсечката е разделена на три лота, а срокът за изпълнение на строителните работи е 15 месеца.  ", "date": "2018.07.02", "title": "Николай Нанков: Четири китайски компании искат тунела под Шипка"}
{"url": "http://epicenter.bg/article/Otkriha-martvi-mayka-i-sin-v-apartament-v-Plovdiv/158221/3/0", "text": "Откриха мъртви майка и син в апартамент в Пловдив. Това съобщи за радио „Фокус” - Пловдив говорителят на ОДМВР.   Сигналът е подаден от съседите в събота, към 19.20 часа за силна миризма от апартамент на бул. „България” 30.   Апартаментът е бил отключен от пожарникарите.   Открити са телата на 57-годишен мъж и на майка му на 87 години.   При огледа в присъствие на лекар е установено, че няма данни за насилие. По случая е образувано досъдебно производство.", "date": "2018.07.02", "title": "Откриха мъртви майка и син в апартамент в Пловдив"}
{"url": "http://epicenter.bg/article/Prokuvov-Ivan-Gechev--Razbita-e-grupa-za-poboi-i-ubiystva-na-magistrati-i-politsai/158228/3/0", "text": "Организирана престъпна наркогрупа, ръководена от сина на Йосиф Йосифов, с прякор Костинбродския, е готвела побои и дори убийства на магистрати и полицаи. Това съобщи ръководителят на спецпрокуратурата Иван Гешев, който даде брифинг в Съдебната палата заедно с главния секретар на МВР Младен Маринов.   \"13 лица са привлечени като обвиняеми за участие в организирана престъпна група, планирала убийства на полицаи и магистрати, 4 други се издирват\", каза Иван Гешев, цитиран от „Фокус“. „Става въпрос за досъдебно производство, наблюдавано от Специализираната прокуратура, по което работим активно с колегите от ГДБОП от 2-3 месеца. Става въпрос за организирана престъпна група, в която участват емблематични лица за криминалния контингент в София, занимаващи се основно с разпространение на наркотични вещества и агресивно разширяване на дилърската си мрежа на териториите, в които продават. Като вторичен продукт от това е, че принуждават лица, включително и непълнолетни и малолетни, да продават наркотични вещества за тази група, както и, че тази група е съставила списък със служители на МВР и на Специализираната прокуратура, спрямо които са планирали, според доказателствата, с които разполагаме до момента, телесни повреди, включително и убийства, заради това, че тези служители са работили активно върху други досъдебни производства, обвиняеми и подсъдими по които са членове на тази организирана престъпна група, а и не само. Тоест затова, че са си вършили, както трябва работата“, обясни прокурор Гешев. „Това за мен като ръководител на СП не е новина – ние работим доста сериозно с МВР и ГДБОП и смятам, че сме постигнали много добри резултати. Явно това вече създава сериозен проблем за част от тези лица, след като се стига до този краен резултат. Ще продължим да работим активно в тази посока и няма да позволим никаква форма на натиск върху служители на МВР и магистрати, които изпълняват качествено задълженията си. Ще бъдем безкомпромисни при констатирането на такива случаи“, продължи шефът на спецпрокуратурата.   „Привлечени към наказателна отговорност са 13 лица, 4 други са обявени за общодържавно издирване - общо 17 лица. Спрямо 10 Специализираният наказателен съд в събота взе мярка „задържане под стража“. Спрямо 1 лице не сме поискали, тъй като то е с мярка „задържане под стража“ по друго досъдебно производство“, разясни прокурор Гешев. По думите му част от мотивите на групата, за набелязване на определени служители на полицията и прокуратурата е отмъщение, защото те са работили активно срещу организираната престъпност. „Ще бъдем безкомпромисни към такива случаи“, увери Гешев. За набелязаните магистрати е поета специална защита, а Иван Гешев и Младен Маринов увериха, че това ще бъде гарантирано на всички останали полицейски служители и прокурори, които попаднат в подобни списъци на хора от криминалния контингент, съобщи пък БНР.  ", "date": "2018.07.02", "title": "Прокурор Иван Гечев: Разбита е група за побои и убийства на магистрати и полицаи. 13 са обвиняеми"}
{"url": "http://epicenter.bg/article/Piyan-polski-turist-be-svalen-ot-pokriva-na-hotel-v-Primorsko/158255/3/0", "text": "Пиян полски турист се качи на покрива на хотел в Приморско. Наложи се да се намесват полицаи и пожарникари, за да го свалят. Това съобщиха от ОДМВР - Бургас.   Сигналът е подаден на 30 юни около 17.30 часа в Районно управление – Приморско.   Съобщеното гласяло, че на ръба на покрива на хотел „Лагуна” в града, на височина около 30 м., лежи мъж в безпомощно състояние – констатирано е, че това е 35-годишен полски турист с инициали П.В., който след употреба на голямо количество алкохол легнал на ръба на покрива до отводнителния улей.   В резултат на действията на служители от Районна служба „Пожарна безопасност и защита на населението” – Приморско и Районно управление – Приморско и с риск за живота и здравето им, туриста е свален от покрива на хотела с помощта на въже и стълба. П.В. е задържан за срок от 24 часа.   Работата по случая продължава от служители на Районно управление – Приморско.   Ден по-рано тялото на 38-годишен полски турист пък е открито в морето край южния плаж в Китен. На 29 юни т.г. около 13.40 часа в Районно управление - Приморско е получено съобщение за инцидент в морето на южния плаж в Китен срещу хотел \"Сабина\", при който на около 12 м в морето е открит трупа на 38-годишен полски турист с инициали Д.К., отседнал в Созопол.   При извършения първоначален оглед видими следи от насилие не са открити – тялото е откарано за аутопсия в отделение \"Съдебна медицина\" при УМБАЛ - Бургас.   По случая е образувано досъдебно производство.  ", "date": "2018.07.02", "title": "Пиян полски турист бе свален от покрива на хотел в Приморско"}
{"url": "http://epicenter.bg/article/Avtobus-s-turisti-plamna-kray-Pomorie/158257/3/0", "text": "Автобус с еврейски туристи се запали край Поморие. Инцидентът е станал около 13 ч. днес.   За щастие няма пострадали пътници.   Автобусът е превозвал туристите от бургаски мол към „Слънчев бряг”. Шофьорът е успял да овладее ситуацията, отбивайки в аварийна лента и с помощта на полицаи, успели да евакуират туристите.   Изгоряла е само двигателната част от автобуса.   В района се образува километрично задръстване.", "date": "2018.07.02", "title": "Автобус с туристи пламна край Поморие"}
{"url": "http://epicenter.bg/article/Krav-na-patya--Dvama-zaginaha--a-edin-e-ranen-v-katastrofa-na-AM--Trakiya-/158258/3/0", "text": "Временно е спряно движението по АМ „Тракия“, в посока София, поради тежък пътен инцидент в района на Раковски. Това съобщиха от пресцентъра на МВР.   Сигналът за тежката катастрофа е подаден към 16.25 часа. По първоначални данни, са се ударили два леки автомобила и ТИР, които се движели към София.   Според информацията до момента от инцидента на място за загинали двама души. Един човек е пострадал и е транспортиран в най-близкото болнично заведение.   На място са екипи на полицията и на Бърза помощ.   Обходният маршрут е: АМ „Тракия“, Шишманци, Раковски, Калековец, отново автомагистрала „Тракия“.  ", "date": "2018.07.02", "title": "Кръв на пътя! Двама загинаха, а един е ранен в катастрофа на АМ „Тракия“"}
{"url": "http://epicenter.bg/article/Ekaterina-Zaharieva-i-Hayko-Maas--Reshenieto-na-migratsiyata-mozhe-da-e-samo-obshtoevropeysko/158236/2/0", "text": "Решението по темата за миграцията може да бъде само общоевропейско - около това се обединиха вицепремиерът и министър на външните работи Екатерина Захариева и германският федерален министър на външните работи Хайко Маас. Захариева разговаря със своя колега в Берлин, където е на официално посещение, съобщи МвнР.   \"Радвам се, че лидерите от ЕС оцениха усилията на България по миграцията и подкрепиха намирането на общоевропейско решение - заяви Екатерина Захариева. - Няма как всяка държава да се опитва да се оправя сама - това е общ проблем. Фактът, че лидерите успяха да постигнат единодушие на Европейския съвет с много ясен план, означава, че все пак дори и в трудни моменти ние успяваме да бъдем обединени заедно. Едностранни действия не са добри не само за страната, която ще ги прилага, но и за целия ЕС.\"   Българският първи дипломат припомни, че по българската граница няма миграционен натиск. Тя отбеляза основните акценти, които са важни за намирането на решение според България - затваряне на външните граници на Съюза, продължаване на споразумението с Турция, центрове извън Европа и бързо връщане на незаконните мигранти.   \"По темата миграция е възможно само европейско решение, не може да има национално решение. Благодарим на България и на Екатерина за усилията това да може да се постигне\", изтъкна и министър Хайко Маас.   Германският дипломат поздрави Захариева за успешното провеждане на първото Българско председателство на Съвета на ЕС.   \"Ние всички сме много впечатлени от това, което вие постигнахте. Забележителни постижения, които не бяха лесни. Поздравяваме ви за успехите по вашите теми, особено по разширяването след Срещата на върха в София. Без вашите усилия нямаше да може да се постигнат заключенията на Съвета \"Общи въпроси\" за Република Македония и Република Албания\", изтъкна Хайко Маас.   \"Благодаря за оценката и за подкрепата, която чувствахме през цялото време. Постигнахме немалко по доста разделящи досиета. Границите на сигурността на ЕС не са външните граници на ЕС, а включват и Западните Балкани\", каза Екатерина Захариева.   На журналистически въпрос кога най-сетне България ще бъде приета в Шенген, след като още през 2011 година е изпълнила техническите критерии, министър Маас заяви: \"Ние подкрепяме пълноценното ви присъединяване в Шенген. Признаваме усилията на България за всичко, което сте предприели в тази връзка, и казах ясно на моята колежка, че ви подкрепяме.\"   Двамата първи дипломати обсъдиха и отличните двустранни отношения. Догодина се навършват 140 години от установяване на дипломатически отношения между двете страни. \"Германският бизнес се чувства добре в България и мога да ви уверя, че има пълната подкрепа на правителството\", каза Захариева.  ", "date": "2018.07.02", "title": "Екатерина Захариева и Хайко Маас: Решението на миграцията може да е само общоевропейско"}
{"url": "http://epicenter.bg/article/Sled-Brekzit--Nashi-studenti-shte-imat-pravo-na-kredit-v-Angliya-i-prez-2019-g-/158237/2/0", "text": "Българи ще могат да кандидатстват с пълно финансиране за британски университети и след официалния Брекзит от март 2019 г., съобщи БНТ.   Студентите от ЕС, които кандидатстват в английски университети тази есен и ще се обучават на Острова през учебната 2019-2020 г. ще получават студентски заеми и ще ползват досегашния размер на годишни такси за обучение.   Решението на правителството да удължи действащите в ЕС договорености за заеми и такси за обучение до учебната година 2019-2020 г. означава, че студентите от ЕС ще продължат да се записват на същата основа като британските студенти и след официалната дата на Брекзит от март 2019 г.   Правителството реши да фиксира и годишната такса за обучение в британски университет на 9 250 паунда годишно за учебната 2019-2020 г. като ограничи възможностите на университетите да повишават таксите.   Европейските студенти представляват над 80 000 от общо 1,6 млн. По данни на изложението \"Световно образование\" от влизането на България в ЕС всяка година над 2000 български кандидат-студенти ползват финансиране от британското правителство в размер около 9000 паунда, които покриват пълния размер на таксите за обучение.   Великобритания е страната с най-развита система за висше образование с над 100 университета.    ", "date": "2018.07.02", "title": "След Брекзит: Наши студенти ще имат право на кредит в Англия и през 2019 г."}
{"url": "http://epicenter.bg/article/BSP-pita-Borisov--Potvarzhdava-li-pozitsiyata-na-Tsvetanov--che-Rusiya-i-Kitay-sa-zaplahi-za-mira-/158238/2/0", "text": "Ръководството на БСП се обърна с въпрос към премиера Бойко Борисов във връзка с изявление на неговия заместник в партията Цветан Цветанов. \"Русия и Китай са едни от основните потенциални заплахи за мира и стабилността\", заяви в събота на брифинг в Народното събрание Цветанов в качеството си на председател на парламентарната комисия по вътрешна сигурност и обществен ред.   От \"Позитано\" 20 припомнят този факт. \"Като оценяваме това изявление като безотговорно, непремерено и създаващо рискове за България, приемаме, че то е официална позиция на партията, респективно и на излъченото от нея и нейната Парламентарна група правителство\", се казва в прессъобщение от БСП.    В тази връзка Изпълнителното бюро на партията се обръща към министър-председателя и председател на ГЕРБ Бойко Борисов със следните въпроси:  - Как тази позиция кореспондира с обявените от него усилия за нормализиране на отношенията с Русия при неотдавнашната си визита в Москва? Как ще бъдат развивани енергийните проекти със страна, която е обявена за \"основна заплаха за мира и сигурността\"?  - Как изявленията на Цветан Цветанов кореспондират с предстоящата на 6-7 юли среща в София Китай - Централна и Източна Европа? Как ще бъдат постигнати целите на визитата на Ли Къцян, след като дни преди това е обявен за премиер на страна - \"основна заплаха за мира и сигурността\"?  \"Настояваме българският министър-председател да поеме лична отговорност за тези изявления като или ги потвърди, или се разграничи категорично със съответните действия по отношение на втория човек в партията му. Липсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи\", се казва още в съобщението от ИБ на БСП.    ", "date": "2018.07.02", "title": "БСП пита Борисов: Потвърждава ли позицията на Цветанов, че Русия и Китай са заплахи за мира?!"}
{"url": "http://epicenter.bg/article/Borisov-posreshta-kitayskiya-premier--kani-Merkel-za-spetsialen-gost-na-sreshtata-16-1/158240/2/0", "text": "Премиерът Бойко Борисов е поканил канцлера Ангела Меркел да участва като специален гост в срещата на върха \"Групата 16+1\" на 7 юли в София. Информацията е от дипломатически източници, потвърдена и от екипа на министър-председателя.    За срещата на 16+1 \"ще пристигне китайският министър-председател Ли Къцян, а премиерът Борисов изпрати покана до канцлера Ангела Меркел за участие като специален гост, уточниха от МС. Лидери от 16 държави – Китай и страни от Централна и Източна Европа, ще се срещнат в София тази седмица на фона на месеци напрежение заради търговските маневри на Съединените щати и разделения в ЕС за китайските инвестиции.  В шестата година на събитието София ще е домакин след Варшава (там бе първата среща през 2012 г.), Букурещ, Белград, Сиджоу (единствения домакин извън Европа), Рига и Будапеща.  Китай не скрива, че във формата \"16+1\" търси платформа за икономическо сътрудничество в инфраструктурния сектор - по същото време, когато президентът Си Цзинпин работи активно по проекта \"Един пояс, един път\", в който Европа е крайна точка. Работите по отделни звена от него (пътища, жп линии, енергийна инфраструктура и др.) са по-лесни в двустранен формат - в разговори със страните от Централна и Източна Европа поотделно, - отколкото ако партньорът е Европейската комисия, смятат пък европесйки представители.  Въвъ форума ще участват 200 китайски компании - представители на най-големия бизнес и 600 бизнесмени от Централна и Източна Европа.  Ли Къцян пристига у нас на 5 юли. Това е първата визита на Ли Къцян в България и пъръвата на китайски премиер в страната в последните 18 години. След България Ли Къцян ще посети Германия по покана на на канцлера Меркел.  Преди дни Ван Чао заяви, че Китай осъзнава, че сред останалите членки на ЕС има безпокойство зарадисътрудничеството на Пекин със страните от Централна и Източна Европа, но не се стреми да създава разкол в ЕС.  Някои страни от Централна и Източна Европа, чиято остра реторика в последните години често е насочена срещу Брюксел, се надпреварват да изтъкват добрите си отношения с Китай и да предлагат на компании от азиатската страна повече бизнес възможности.  Гърция изяви желание да присъства като наблюдател и се очаква премиерът Ципрас да пристигне лично у нас.  Гости в София ще са и лидери от Албания, Босна и Херцеговина, Естония, Латвия, Литва, Македония, Полша, Румъния, Словакия, Словения, Сърбия, Унгария, Хърватия, Черна гора и Чехия.  Отвъд срещата \"16+1\" на 6 и 7 юли Ли ще се срещне с президента на България Румен Радев, премиера Бойко Борисов и други представители.", "date": "2018.07.02", "title": "Борисов посреща китайския премиер, кани Меркел за специален гост на срещата 16+1"}
{"url": "http://epicenter.bg/article/Borisov-shte-informira-deputatite-za-rezultatite-ot-Balgarskoto-evropredsedatelstvo/158241/2/0", "text": "Министър-председателят Бойко Борисов ще информира Народното събрание за резултатите от Българското председателство на Съвета на ЕС, съобщиха от правителствената пресслужба.  Това се посочва в писмо на премиера до председателя на парламента Цвета Караянчева. Премиерът предлага да представи пред народните представители отчетът за работата на правителството в рамките на Българското председателство на 13 юли 2018 г.", "date": "2018.07.02", "title": "Премиерът ще информира депутатите за резултатите от Българското европредседателство"}
{"url": "http://epicenter.bg/article/Solun-sabira-liderite-na-Balgariya--Gartsiya--Rumaniya-i-Sarbiya/158246/2/0", "text": "В Солун в сряда ще се проведе четвъртата среща на съвета за сътрудничество между България, Гърция, Румъния и Сърбия, съобщава \"Канал 3\".  Според сръбски медии тема на разговорите между сръбския президент Александър Вучич, гръцкия му колега Алексис Ципрас, българския и румънския премиери Бойко Борисов и Виорика Данчила ще бъдат инфраструктурните проекти, които биха съдействали на взаимното свързване между четирите страни, както и за целия регион.  На предишната среща на съвета, която беше през април, беше договорено формирането на работна група на министрите на транспорта от четирите държави, чиято цел е конкретизирането на договорените проекти за срещата на върха Китай+16, която ще се състои в България на 7 юли.  На срещата в Букурещ бяха водени разговори за магистралата Тимишоара-Белград, магистралата от Сърбия към България и Македония, модернизирането на железопътната свързаност между четирите страни, укрепване на дигиталната структура, енергийното и газово свързване през Александруполис в Гърция и Варна и Бургас в България.   ", "date": "2018.07.02", "title": "Солун събира лидерите на България, Гърция, Румъния и Сърбия"}
{"url": "http://epicenter.bg/article/BSP-poiska-ot-Moskovski-analizite-za-kontsesiyata-na-letishte-Sofiya-/158247/2/0", "text": "ПГ на „БСП за България” изпрати искане до министъра на транспорта Ивайло Московски във връзка с откритата миналата седмица процедура за определяне на концесионер и възлагане на концесия на летище София.   Социалистите поискаха да им бъде предоставен анализът на международните консултанти – Световна банка и Европейска банка за възстановяване и развитие за концесията. ПГ на \"БСП за България\" поиска и решението на МС и документацията за обявяване на процедурата за отдаване на концесия на летище София.  Припомняме, че на брифинг в парламента, миналия четвъртък, социалистите обявиха, че на закрито заседание, като извънредна точка, правителството е взело решение за втори път да даде старт на концесията на Летище „София“.  Тогава Георги Свиленски обяви, че ПГ на \"БСП за България\" е последователна през всички години, когато това правителство и предишното, се опитват да отдадат най-печелившото българско държавно дружество на концесия.  По думите му, летището ни е обект и на национална сигурност и не може да бъде отдадено на концесия по този тъмен и непрозрачен начин.   Той разкри, че на летището са започнали съкращения на работници и въвеждане на изискванията на бъдещия концесионер според предварителните условия, за да може, когато му бъде предоставено дружеството, да няма противопоставяне от страна на работниците.   Той заяви, че левицата ще застане зад всеки един работник, който бъде неоснователно съкратен, уволнен или изгонен от летището. ", "date": "2018.07.02", "title": "БСП поиска от Московски анализите за концесията на летище София "}
{"url": "http://epicenter.bg/article/Poklonenieto-pred-prof--Dimitrov-shte-e-v-NIM-na-4-yuli/158249/2/0", "text": "Поклонението пред проф. Божидар Димитров ще е на 4 юли 2018 г. (сряда) от 10.00 часа в Националния историчеси музей в квартал Бояна, ул. ул. „Витошко лале” №16, съобщиха от НИМ.    По заръка на проф. Димитров тялото му ще бъде кремирано, а прахът му разпръснат над Созополския залив.   Проф. Димитров беше дълги години директор на НИМ.     Известният историк и общественик почина внезапно на 1 юли 2018 г. на 72-годишна възраст. Поклонението пред паметта на професора ще продължи до 16 часа. На този ден музея няма да работи за посетители, уточниха от там.   От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България.   Ние, неговите колеги от Националния исторически музей, имахме изключителния шанс и привилегията да работим години наред под ръководството на уважаван, всепризнат и много продуктивен учен, който бе отдаден всецяло на любимата си история и на - без преувеличение - на с в о я музей.   С изумителната си работоспособност, с професионалната си упоритост и находчивост той участва активно в създаването, в укрепването и в утвърждаването на НИМ като най-представителната и най-авторитетната музейна институция в България, с престижно име у нас и в чужбина.   Едновременно с дълбоката и плодотворна бразда, която неуморно и последователно прокарваше в българската наука и култура като доктор на науките, професор, преподавател, Божидар Димитров бе и несравним и обаятелен медиатор и полемист - често настъпателен и встрастен, но винаги добросъвестен, честен и коректен.   Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина – винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговият живителен и утвърждаващ национализъм, неговата силна и изстрадана любов към българите – във и извън пределите на страната ни.   В тях, в сънародниците си, в техните благополучия и болки, той намираше смисъла да продължава с непрестанните си многопластови исторически търсения, с благородните си, неизменно патриотични инициативи. Всичко това правеше в името на Майка България, за осъществяване на нейните национални идеали. Именно и заради това той се опита да работи пълноценно и на политическото поприще, като и там бе същият – неподправен, прям, нестандартен, но винаги стабилно тежащ на мястото си. Неукротимият му дух, който не знаеше почивка, напоследък го изпрати отново в тази сложна сфера и до последните си часове той работеше по поредния си политически проект – богат личен влог за целокупния успех на България.   Като ръководител професор Димитров бе респектиращ и справедлив; като колега – толерантен и разбран; като приятел – верен и щедър. А във всички тези „длъжности“ - неизменно /само/ироничен, с уникалното си чувство за хумор.   Ето какъв човек загубихме без време.   Има нещо тъжно в това, че на професор Димитров не му достигнаха дните, за да довърши мащабните си строителни и възстановителни начинания – на материи – на паметници, крепости, църкви, на гробове на национални герои и др., и на идеи – за нови проучвания, открития, книги. Но така е - обикновено след такива „енциклопедични“ натури винаги остава и по нещо недовършено. Малката ни утеха е, че онова, което професор Димитров ни оставя в наследство, е намерило или тепърва ще намери място във вечния културен „трезор“ на България. А той самият завинаги ще остане в сърцата ни и като незаменим ръководител, но и просто като сърдечен колега и приятел, на когото винаги можеше да се разчита в тежки моменти.   Сега тежките моменти са най-вече за неговите близки и роднини, на които изказваме искрени съболезнования.   Загубата ни е голяма. Скърбим за професор Божидар Димитров.   Прекланяме се пред светлата му памет.    ", "date": "2018.07.02", "title": "Поклонението пред проф. Димитров ще е в НИМ на 4 юли, разпръскват праха му над Созополския залив"}
{"url": "http://epicenter.bg/article/Dimitar-Nikolov--Bozhidar-Dimitrov-bezsporno-e-edna-ot-golemite-figuri-na-balgarskoto-savremie/158254/2/0", "text": "Божидар Димитров безспорно е една от големите фигури на българското съвремие и липсата му дълго ще тежи. Това каза кметът на Община Бургас Димитър Николов в съболезнователен адрес по повод кончината на проф. Божидар Димитров, съобщиха от пресцентъра на Общината.   „Българската наука загуби уникален ум, а Бургас един от най-силните си застъпници. Аз загубих приятел. Божидар Димитров безспорно е една от големите фигури на българското съвремие и липсата му дълго ще тежи. Но след него остава много: написани книги, построени и възстановени църкви и паметници, не на последно място – приповдигнатото самочувствие на българина, че сме народ с история, но и с бъдеще. Бургас и всички околни градове от нашата област дължим специална благодарност за усилията и енергията, с които професор Димитров последователно работи за развитието на така наречения културно-исторически туризъм. С негова помощ станахме много по-интересни за нашите гости и по-разпознаваеми на туристическия пазар.   Божидар Димитров беше вярващ човек. И направи така, че в Бургас да се съхраняват частица от Христовия кръст и част от мощите на нашия градски закрилник свети Николай.   Сбогом, професоре, ще ни липсваш, но много хора в Бургас винаги ще те помнят с добро!“, каза кметът Николов.  ", "date": "2018.07.02", "title": "Димитър Николов: Божидар Димитров безспорно е една от големите фигури на българското  съвремие"}
{"url": "http://epicenter.bg/article/Maya-Manolova-dava-na-prokuror-tsenata-na-toka-i-parnoto/158256/2/0", "text": "Омбудсманът Мая Манолова ще се срещне със заместник-главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране (КЕВР) за повишаване цените на парното и тока. Средното покачване на цената на електрическата енергия за потребителите на регулирания пазар за новия ценови период е с 2,03%, а на топлинната енергия с 7,33%.  „КЕВР продължава своята любима практика да коригира цените на парното и тока само, когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани“, посочи Манолова, като припомни, че намалението на цената на природния газ за четвъртото тримесечие на 2017 г. от 7,29% не е било отразено в цените на парното и тока.  По думите й по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ, както и че то е било проведено формално. „Сезирали сме и Конституционния съд, атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР“, обяви Манолова.  ", "date": "2018.07.02", "title": "Мая Манолова дава на прокурор цената на тока и парното"}
