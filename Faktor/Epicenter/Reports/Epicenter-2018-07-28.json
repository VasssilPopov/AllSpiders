{"url": "http://epicenter.bg/article/Kolyo-Kolev--Skritiyat-igrach-v-politikata-e-Slavi-Trifonov--a-ne-Rumen-Radev/160218/2/0", "text": "Което сам си направиш и най-големият ти враг не може да ти го направи. В по-голямата част кабинетите падат не заради заговори и конспирации отвън, а поради собствената си некадърност, вътрешната конфронтация, стремеж някой да захлеби, да осребри чиповете на властта. Това заяви социологът Кольо Колев в предаването \"Офанзива с Любо Огнянов\" по \"Канал 3\".   Той посочи, че евентуалният скрит играч в политиката е Слави Трифонов, а не президентът Румен Радев, който да си основе своя партия.   \"Без всякакво съмнение има  ясно видим стремеж за осребряване на чиповете, на властта. Вземете закона за малките бензиностанции, чрез който големите искат да останат без конкуренция от малките. Това не става безплатно,  обикновено политиците получават своя пай за този или друг закон\", посочи още Кольо Колев.   Според него скандалите в Обединени патриоти са по-скоро на емоционална основа. \"Там нещата изглеждат твърде емоционални, очевидно не са слушали внимателно Симеон Сакскобургготски, който навремето призова своите да станат господари на своето мълчание\", припомни Кольо Колев.   \"Тук нещата са много емоционални. Но емоцията стига такова ниво, че се заплашва самата коалиция. Не става толкова за политически пресмятания, а за емоция - личи си по поведението на Валери Симеонов и на Волен Сидеров. И те  ще загубят категорично от разцеплението на тази коалиция\", предрече социологът.    ", "date": "2018.07.28", "title": "Кольо Колев: Скритият играч в политиката е Слави Трифонов, а не Румен Радев"}
{"url": "http://epicenter.bg/article/BSP-shte-provede-traditsionniya-si-sabor-na-Istoricheskata-polyana-na-vrah-Buzludzha/160190/2/0", "text": "БСП ще проведе традиционния си събор на Историческата поляна под връх Бузлуджа. Мотото на събора тази година е „За по-добър живот - нашата кауза е България“. За да отбележат 127-ата годишнина от създаването на БСП върха ще изкачат хиляди социалисти от цялата страна.   Близо 75 000 души се очакват днес да изпълнят Историческата поляна - над 1000 автобуса от цялата страна потеглят към върха и още 15 000 души ще пристигнат с автомобили.   В 11.30 ч. ще започне Националният политически митинг. Очаква се слово да произнесе лидерът на БСП Корнелия Нинова. На събора Нинова ще връчи наградата „Димитър Благоев“ на бившия министър на културата Георги Йорданов и Мерсия Макдермот. Наградата беше присъдена от Националния съвет на партията на 21 юли 2018 г. Приветствия ще отправят и президентът на ПЕС Сергей Станишев, говорителят на ПГ на „БСП за България“ Елена Йончева, депутати и други.   След политическата част социалистите ще се насладят на концерт на Горан Брегович.   Очаква се представители на БСП да поднесат цветя пред паметника на Хаджи Димитър, на барелефа на основоположниците на партията и паметника на партизаните от Габровско-Севлиевски отряд.  ", "date": "2018.07.28", "title": "БСП очаква 75 000 социалисти  да се съберат днес на Историческата поляна под връх Бузлуджа"}
{"url": "http://epicenter.bg/article/Mareshki--Malkata-koalitsiya-kopae-danoto/160195/2/0", "text": "Малката коалиция дори не знам колко дълбоко е изкопала дупката в дъното. Защото дъното беше достигнато още с формирането на тази коалиция. Това заяви за сутрешния блок на Нова телевизия лидерът на \"Воля\" Веселин Марешки. Думите му са по повод политическите скандали, с които Обединените патриоти завършиха политическия сезон.   „Изложиха се максимално, изложиха се и пред българския народ. Тези случки от последните дни показват още веднъж нашата теза“, обясни Марешки, като допълни, че партията ще внесе като законопроект, че коалиции не трябва да участват в предизборни кампании. „Всяка партия трябва да излезе със собствена физиономия“, смята политикът.   По думите му корупцията е първото нещо, с което ще се бори \"Воля\". „Няма как да се борим за роля на корупционни политици и лобисти. Най-лобистките неща идват от ВМРО“, смята Марешки. Според него когато в малката коалиция има проблем, третият партньор ВМРО „типично като в джендър идеологията“ решава проблема с перце. По повод наложеното вето от президента Румен Радев на разпоредби от Закона за допълнение на Закона за приватизация и следприватизационен контрол лидерът на \"Воля\" попита защо държавният глава не обели и дума  за награждаването с орден „Стара планина“ на Динев.   Относно задочната война с вицепремиера и лидер на ВМРО Красимир Каракачанов Марешки обясни, че думите на министъра са жалка история в пиянски стил. „Заради такива като него наистина продажбата на хапчета върви добре“, заключи Марешки.    ", "date": "2018.07.28", "title": "Веселин Марешки: Малката коалиция копае дъното!"}
{"url": "http://epicenter.bg/article/Dragomir-Stoynev-prognozira--Borisov-shte-se-opita-da-napravi-promeni-v-kabineta/160199/2/0", "text": "„Днес започваме един разговор за бъдещето, защото най-важното е всяко едно младо семейство да може да сбъдва мечтите си в България. За нас е важно да начертаем пътя, по който ще се развива страната. „Визия за България” е едно добро начало”. Това заяви пред БНТ от връх Бузлуджа Драгомир Стойнев, зам.-председател на ПГ на \"БСП за България\" и член на ИБ.  „Днес ще бъде един хубав празник - няма да говорим за ГЕРБ, за това, което те са причинили на страната, ще говорим за бъдещето”, каза Стойнев.  „Всички знаем, че това правителство няма да изкара пълен мандат. Въпрос на време е кога ще бъдат предсрочните избори”, заяви депутатът от БСП.   Стойнев прогнозира, че през лятото премиерът Бойко Борисов ще се опита да направи някакви промени в кабинета, но няма да получи нужната енергия, „защото той се е превърна в Падишаха, който решава всички проблеми”. „Хората вече не им вярват. Когато си загубил доверието е по-добре да си тръгнеш”, заяви социалистът.     За обществено обсъждане сред участниците в събора днес ще бъде разпространена и новата програма на левицата \"Визия за България\". ", "date": "2018.07.28", "title": "Драгомир Стойнев прогнозира: Борисов ще се опита да направи промени в кабинета"}
{"url": "http://epicenter.bg/article/Krum-Zarkov--Skandalite-sa-zalozheni-v-samata-takan-na-tova-upravlenie-/160200/2/0", "text": "Скандалите са заложени в самата тъкан на това управление, коментира пред медиите преди старта на националния събор на БСП на Бузлуджа зам.-председателят на ПГ на БСП Крум Зарков.   БСП е част от тази надежда, нашата политическа сила е амбицирана да донесе промяна за добро на страната, подчерта социалистът. Той бе катеторичен, че връщането на младите в България е политически въпрос, защото общата атмосфера отблъсква, че това е въпрос на образователна политика, на сигурност.   Ние сервираме само напрежение и песимизъм, каза още Зарков, говорейки за всекидневните политически скандали. Затова цялата \"Визия на България\" е насочена към това - да върнем младите в България, бе категоричен той. Миналата седмица \"Визията\" бе одобрена на национално съвещание на БСП.    ", "date": "2018.07.28", "title": "Крум Зарков: Скандалите са заложени в самата тъкан на това управление!"}
{"url": "http://epicenter.bg/article/Ninova-pokaza-Buzludzha-vav-feysbuk--SNIMKI-/160201/2/0", "text": "Лидерът на БСП Корнелия Нинова пусна кадри от националния събор на левицата в социалната мрежа. От снимките във фейсбук се вижда множеството, изпълнило Историческата поляна под върха преди началото на 127-я събор за БСП.   Социалистическата партия отбелязва 127-та година от създаването си.    ", "date": "2018.07.28", "title": "Нинова показа Бузлуджа във фейсбук (СНИМКИ)"}
{"url": "http://epicenter.bg/article/Zapochna-sabora-na-BSP-na-Buzludzha-/160203/2/0", "text": "Започна събора на БСП на Бузлуджа! Десетки хиляди изпълниха Историческата поляна. Червените честват 127-ата годишнина от социалистическото движение в България.  ", "date": "2018.07.28", "title": "Започна събора на БСП на Бузлуджа! (СНИМКИ)"}
{"url": "http://epicenter.bg/article/Elena-Yoncheva-na-Buzludzha--10-godini-upravlenie-na-GERB---razruha-i-koruptsiya/160204/2/0", "text": "Десет години България е в ЕС, десет години управлява ГЕРБ, започна словото си на събора в Бузлуджа говорителят на левицата Елена Йончева.   Тя подчерта, че вместо за десетилетието си в ЕС България да отчита напредък в образование, здравеопазване, всички сфери на живота, тя е затънала в разруха и корупция. Преди десет години България бе заедно с Франция по свобода на словото, днес сме при Африка!, каза Йончева. Общините се превърнаха във феодални владения. Кум гейт не е само Хасково, във всяка община е, изтъкна депутатът от левицата.   Ако им позволим да ни вкарат в кошарата, утре в тази кошара ще бъдат и нашите деца, завърши словото си Йончева.      ", "date": "2018.07.28", "title": "Елена Йончева на Бузлуджа: 10 години управление на ГЕРБ - разруха и корупция"}
{"url": "http://epicenter.bg/article/Sergey-Stanishev-na-Buzludzha--BSP-e-plat-ot-platta--krav-ot-kravta-na-Balgariya--Predsrochni-izbori-/160205/2/0", "text": "Заваля дъжд, но нищо не може да ни спре да се събираме на този връх. Така започна словото си на събора в Бузлуджа президентът на ПЕС Сергей Станишев. Той призова за предсрочни избори, които да дадат перспектива на страната, да й дадат надежда. БСП има право да иска това, защото е \"плът от плътта, кръв от кръвта на българския народ, на българското общество и така ще бъде винаги\", подчерта Станишев.   Какво виждаме една година след началото на управлението на ГЕРБ и ОП - скандали. Стигна се до бой в парламента, срам и позор, каза Станишев. Това управление не може да даде никаква перспектива за страната, изтъкна той. „Всеки нов ден на управление на това правителство е пагубен за България. Управление от скандал в скандал, от криза в криза. ГЕРБ се провалиха в две основни европейски политики – създаването на равни условия за икономическата активност на хората, която единствено дава силен растеж.  И второ – в социалната защита – за децата, за групите в неравностойно положение, за младите, за възрастните, дори за работещите българи. Предсрочните избори са спасителни за България. Само те могат да дадат нова перспектива на страната. Затова БСП трябва да работи, за да предизвика и спечели предсрочни парламентарни избори“, каза в словото си на Историческа поляна Сергей Станишев.   „БСП даде силна заявка с „Визия за България“, защото страната има нужда от сериозен разговор за политики, перспектива и бъдеще, а не да затъва от една кръчмарска свада в друга. Но, за да промени България, БСП се нуждае от партньори и съюзници.  Европейските социалисти са тези, които се противопоставят на опасните сценарии на Европа на различни скорости, за Европа, която наказва и разделя. Нашият сценарий е различен. Той е за Европа, която защитава хората и създава равни шансове, която е солидарна и инвестира в младите. Която работи за сближаване на страните в стандарта на живот и в икономическото им развитие. А това можем да постигнем само всички заедно“, заяви президентът на ПЕС.  „Европа се променя, но духат различни ветрове. Ние не искаме да ни сполети съдбата на държавите от Вишеградската четворка, на които ЕС оряза фондовете с една четвърт за следващия програмен период.  Нека кажем ясно – България - в ядрото, а не в периферията на ЕС! Не молител, а истински пълноправен член на Съюза със своето влияние и лидерски решения!  Независимо кога са следващите парламентарни избори, голям тест за всяка политическа сила ще бъдат предстоящите евроизбори. Победа на БСП би довела до промяната, от която България и нейните граждани имат нужда“, добави той.   Убеден съм в нашето единство, нашата воля, завърши Станишев.      ", "date": "2018.07.28", "title": "Сергей Станишев на Бузлуджа: БСП е плът от плътта, кръв от кръвта на България! Предсрочни избори!"}
{"url": "http://epicenter.bg/article/Mazh-zagina-v-chelen-sblasak-v-Plovdivsko--dve-detsa-sa-v-bolnitsa/160217/3/0", "text": "38-годишен мъж е загинал, а две деца са откарани в болница след тежка катастрофа между два автомобила на Подбалканския път на разклона за село Розино. Това заяви говорителят на Областната дирекция на МВР-Пловдив, цитиран от \"Канал 3\".   Сигналът за пътнотранспортното произшествие е подаден около 13.20 часа днес на телефон 112. По първоначалната информация на разклона за село Розино е настъпил челен сблъсък между \"Пежо“ и \"Опел“. На място е загинал 38-годишният водач на опела, а две деца – на 3 и 7 години, които са пътували в същата кола, са откарани в болница за прегледи. Водачът на пежото е на 27 години. Движението е спряно, докато се извърши оглед на мястото на инцидента. Автомобилите се насочват по обходни маршрути в посока Бургас и в посока София – през Копривщица - Стрелча - Старосел и Карлово - Пловдив - АМ \"Тракия“.     ", "date": "2018.07.28", "title": "Мъж загина в челен сблъсък в Пловдивско, две деца са в болница"}
{"url": "http://epicenter.bg/article/Aleksandar-Urumov-Tozi-den-shte-se-pomni-kato-pobeda-na-balgarskata-natsiya-nad-Sorosovata-korporatsiya-/160187/11/0", "text": "  Този ден ще остане в историята. Не само в българската история, и дори не само в европейската история. Този ден ще остане в световната история като ден на здрав разум и национален характер във времена на налудничава извратеност и глобален ценностен разпад. Този ден ще се помни като победа на българската нация над Соросовата корпорация. Една малка страна доказа голям дух! Едно наранено общество показа завидна имунна система! Една национална институция пречупи задкулисния заговор за изграждане на нелегитимна наднационална властова мрежа - мрежа, насочена срещу държавите и нациите и пряко обслужваща Сорос и корпорациите. Какви са измеренията на този съкрушителен удар срещу налудничавата джендър-идеологията, заповядваща полът като социална роля и еднополовите \"бракове\" като задължително проявление на \"правата на човека\"? За да отговорим на този въпрос, трябва да знаем, че залогът за ИК е бил огромен. Истерията за нейното налагане се дължи на факта, че по време на българското европредседателство не просто е било предвидено да се приеме ИК на национално ниво. Предвидено е било да се приеме механизъм за действие на ИК на европейско ниво, задействащ властта на ГРЕВИО над националните страни. Това означава предоставяне на информация от соросоидните НПО към Съвета на Европа в Страсбург и натиск от ГРЕВИО към националните правителства за финансиране на тези НПО. /Все пак, Сорос дава донякъде, само да може после да взема повече/. Накратко, трябвало е джендър-организациите у нас да станат началници на националното правителство и да го командорят законно. Разбира се, възможно е това да бъде направено сега в рамките на австрийското председателство. Но България няма да участва!  С днешното решение на Конституционния съд България е зона, свободна от джендър-идеология!   Какви са първите рационални изводи, освен многото емоционални и голямата радост за България?   1. Слугите на Сорос и на либерастката Клинтънова клика във всички нива на властта у нас трябва да поемат публична отговорност за \"истанбулския\" натиск върху институциите и обществото! Как така \"този ключов въпрос за Европа\" се оказа с противоконституционни измерения?! Как така председател на Народното събрание си позволява да нарича цяла България \"тъмни сили\"?!  Осем конституционни съдии \"тъмни сили\" ли са?! Кой ще отговори на този въпрос?! Как така вицепрезидент и омбудсман, министър на правосъдието и министър на външните работи, кмет на София и евродепутати под една или друга форма си позволиха да оказват натиск и да вменяват вина на обществото, и да го изнудват да приеме една оказала се противоконституционна конвенция?!   Те нямат ли юридически съветници?! Някои от тях нямат ли претенции самите те да са юристи?! Колко струват дипломите им в този случай?! Колко струва моралът им в този случай?! Някой ще отговори ли?! Или ще се ослушват да премине бурята и да се забрави?! Само че тази буря ще се задържи и тяхното поведение няма да бъде забравено! Напротив - ще бъде припомнено! Защото утре отново ще дойдат избори и всички тези изнудвачи ще се появят на \"килимчето\" на избирателите. Е, чакаме ги с нетърпение!   2. Какво продължава да прави подписът на правосъдния министър на България под Истанбулската конвенция? На 21 април 2016 г. тогавашният правосъден министър Екатерина Захариева с дадени му правомощия от тогавашния Министерски съвет подписва Истанбулската конвенция.  Питаме в контекста на днешното решение на ИК - кога ще бъде оттеглен този министерски подпис?! И да не се ослушват, защото ще продължим да питаме! Питаме - ще изразят ли съжаление за нелепото си публично поведение и за обидите си към българския народ всичките \"истанбулски\" изнудвачи на Соросовата ясла?! И да не се ослушват, защото ще продължим да питаме! Питаме - ще поемат ли отговорност ключови фактори в Министерството на образованието и науката за вкарването на джендър-идеологията?! И да не се ослушват, защото ще продължим да питаме!   Питаме - ще излязат ли с извинение бандата евродепутати, които спяха в телевизора, за да излъжат, да изнудят, да принудят гражданите на България да предадат децата си и семействата си на Сорос в името на една безумна, налудничава джендър-идеология?! Кой Ви избра всичките Вас?! Глобалният спекулант Сорос и зловещата Клинтънова клика, или ние, българските гласоподаватели?! Не се ослушвайте, защото ще продължим да питаме и да ви припомняме! И така - на всеки следващ избор, когато ще дойдете да ни правите мили очи и да ни се мазните! Чакаме Ви!   3. Сорос приключи с аурата си на недосегаем и непобедим. Финито! Този глобален спекулант се оказа и досегаем, и победим от една малка България. Соросоидите губят стратегическото си психологическо предимство на всесилни контрольори в стил \"каквото кажем ние, това става\". Не, свърши се с това! Една национална институция - Конституционния съд на Република България - днес сложи край на този зловещ мит. С вяра и с любов към България, с решителност в закрила на семействата и домовете ни ние, българските граждани, може да преминем през всичко! Включително и през лъжи и рекет, и да победим!   4. Човешката съвест и любовта към род и Родина надделя над политическата конюнктура. Срещу Истанбулската заплаха категорично и независимо един от друг застанаха отдалечени един от друг, и дори - диаметрално противоположни политици отляво и отдясно, от управляващи и опозиция.   Първият, който постави темата в общественото внимание и който никога не промени позицията си, бе вицепремиерът Красимир Каракачанов. Всичко в публичното пространство започна още през декември миналата година, когато той категорично се противопостави на идеята Министерски съвет да одобри ИК и да я изпрати за гласуване в Народното събрание. Така започна всичко - това действие постави темата в центъра на обществения дебат и съпротивата срещу злото. После се мина през гласуване в самия МС на 3 януари, когато правителството се раздели на две - 11 гласуваха \"за\", 8 гласуваха \"против\". За да се стигне до изявлението на Каракачанов - \"Ако се направи опит за ратифициране на ИК, правителството ще падне\". Точно това беше преломната точка в публичния дебат, след което парламентът изпрати ИК в Конституционния съд, за да бъде отхвърлена днес. Това е фактологично точното и е редно да бъде отдадено - както казва Левски - \" всекиму - своето!\"  Защото много преувеличени спасители се появиха тези дни, та не е лошо да се помнят фактите. Както и имената на президента Радев, лидера на БСП Корнелия Нинова, депутатите от ГЕРБ Георги Марков, Красимир Велчев и Вежди Рашидов; председателя на ПГ на ОП Волен Сидеров и цялата парламентарна група на патриотите.  Всички те допринесоха за блокирането на всички възможности за гласуване в НС и за постигането на днешния успех! И разбира се - поклон пред почитаемите конституционни съдии г-жа Кети Маркова, г-жа Мариана Карагьозова-Финкова, г-жа Стефка Стоева, г-жа Таня Райковска г-жа Цанка Цанкова, г-н Борис Велчев, г-н Анастас Анастасов и г-н Гроздан Илиев.  Поклон доземи и благодарност с цяло сърце!   5. Нека си представим, че коалиционен партньор на ГЕРБ бяха не хора с патриотични убеждения, а джендър-коалицията със соросоиден генезис \"Да, България\". Днес Истанбулската щеше вече да е ратифицирана в НС. Затова да внимаваме кой вълк с каква овча кожа утре ще се яви на изборите, за да не го вкарваме отново вътре в кошарата, а да го оставим да стои отвън и да вие от глад.   6. Семейството е голяма сила в България! В разгара на дебата, когато ИК бе вкарана в парламента, родителите на един от депутатите от мнозинството му бяха казали следното: \"Ние никога не сме ти се бъркали в политиката, но ако гласуваш за Истанбулската, помисли си дали имаш майка и баща и дали имаш бащин дом, в който да си идваш\". Иди и гласувай след това за Истанбулската! Голяма сила е семейството и думата на майката и бащата! Голяма и невидима сила за онези промити мозъци в Брюксел и Страсбург! Непреодолима сила за тях!   7. Оттук нататък не трябва да забравяме - слугите на Сорос продължават да заемат важни позиции. В момента са в нокдаун, но ще се окопитят. И ще продължат да вършат всичко, за което са изпратени там. Затова и ние трябва да продължим да вършим всичко, за да защитим семействата си! Всичко, за да защитим бъдещето на децата ни! Всичко, за да сме достойни за завета на родителите ни! Битката бе ключова! Победата бе стратегическа! Но войната сега започва! Войната ще бъде дълга, ще бъде позиционна, ще бъде тактическа! В тази война ще изтласкваме джендърите от техните ключови позиции на всички нива единствено ако сме такива, каквито бяхме досега - решителни, обединени, активни, всеотдайни, постоянни, безкористни!   Приятели, с вяра и с любов към род и Родина, към дом и семейство - ние ще победим! Да живее България! Бог, Който ни даде тази победа, е с нас!", "date": "2018.07.28", "title": "Александър Урумов:Този ден ще се помни като победа на българската нация над Соросовата корпорация!"}
{"url": "http://epicenter.bg/article/Voynata-mezhdu-SASht-i-Kitay-shte-tryabva-da-pochaka/160192/11/0", "text": "Лесно е да си представим сценария, когато настъпи Деня на страшния съд при избухване на Трета световна война, в която САЩ и Китай са главните воюващи.   Китай налива ресурси в своите въоръжени сили и милитаризира Южнокитайско море. Основната цел не е да се превърне богатият на риба риф Скарбъро Шол в Судетите на 21 век, а да се открият слабите точки в ръководения от САЩ Съюз за сигурност на архипелага.   Досега, главният отговор на САЩ е икономически.   Въпреки свободата в определени случаи при навигационни операции, американската стратегия се развива в посока да удари Китай, където е най-уязвим. Ако историята е някакъв показател, това може би е решителната, повратната точка, от която няма връщане назад. Все пак, американското петролно ембарго беше това, което доведе Япония до заключението, че войната е единствената възможност да се справи с Америка през 1941 г. Търговията е все още жизнената сила на китайската икономика; следващите поколения могат да запомнят митническите тарифи, наложени от САЩ, като първата ожесточена схватка в много по-голям конфликт. Но това втренчване един в друг замъглява истината, а тя е, че единствения курс на сблъсък Китай и САЩ в момента, е курс на сблъсък на всеки един от тях със самия себе си.   Богатството и неравенство в доходите и в двете страни са достигнали астрономически нива и не показват признаци за преодоляването им. Политическите институции и в двете страни се борят да се справят с проблемите, с които се сблъскват техните граждани. Евентуално САЩ и Китай могат да се превърнат в стратегически съперници, но засега и двете страни имат далеч по-неотложни за решаване проблеми у дома.     Китай сам по себе си като страна е едно противоречие. Той има втората по големина икономика в света и все пак 550 милиона души в Китай живеят с по-малко от 5 долара и 50 цента на ден. Китайските крайбрежни провинции и градове са блестящи маяци от най-изискана инфраструктура с технология на 21 век, докато повечето от вътрешните й провинции спадат категорично към Третия свят. Китай представя себе си като пазител на околната среда и поддръжник на режима на глобалната търговия, докато списъкът с данни за нарушаване на човешките права е безкраен и търговските й практики далеч не са справедливи. Така лесно е да заключиш, че Китай е предопределена за световна сила, колкото и да стигнеш до извода, че страната безславно ще се разпадне в сбор от воюващи държави. И все пак, независимо от сложността на Китай, неговата дълга история е определяна от постоянно повтарящи се закономерности. Силни династии идват на власт, за да обединят страната в името на просперитета и управляват, докато икономическите интереси на крайбрежието и вътрешността станат толкова хаотични, че гражданска война довежда до рухването на държавата. Хаос, регионализъм и дори чуждо господство се превръщат в статукво, докато ново движение не се появи, за да обедини китайския народ и не възстанови славното минало на Средното царство.   Американската история е кратка в сравнение с китайската, в която един примерен отрязък с продължителност от няколко хилядолетия показва повторението на този модел епоха след епоха. Бъдещето на Китай, следователно, се свежда до относително простия въпрос: В кой момент от този цикъл, понастоящем, е Китай? Комунистическата партийна династия управлява Китай от 1948, и ако сега е на ръба на провала, това ще превърне Комунистическата партия в най-късо просъществувалата династия в китайската история. Династиите Тан, Мин и Цин са управлявали векове преди да претърпят крах. Но и бързината на успеха на Комунистическата партия е безпрецедентен в историята на Китай. В края на Втората световна война Китай е малко повече от тресавище, от геополитически остров от 19 век, озовал се в света на 20 век. Дори СССР не претърпява такава бърза модернизация като тази, която Китай изживява през последните 70 години. Китай се е превърна в изключително богата и мощна държава. Но както често се случва, Китай плати за прогреса с неравенство. В Китай е изключително трудно да бъдат интерпретирани икономическите данни, но скорошно изследване на Пекинския университет показа, че от 2014 г., 25 % от населението на Китай притежава само 1 % от общото богатство на страната. Най-богатите, които са 1 %, от друга страна притежават 33 % от богатството на Китай. Неравенството в доходите категорично расте. Според доклад на Националното бюро за икономическо проучване най-богатите 10 % от работещите китайци правят 40 % от общия национален приход в Китай. През 1978 според почти всеки индикатор, Китай беше бедна, но една от икономически най-справедливите страни в света. Сега Китай е богата, но е една от икономически най-елитарните страни в света. Обемът на икономически растеж на Китай – и едновременно се увеличава неравно – започна след 1978, когато Китай реформира и отвори своята икономика към света. Правителството, ръководено от Дън Сяопин, почувства, че Китай би могъл да се справи със стреса, който капитализма би причинил на китайската система – и вероятно също усети, че вливането на богатство е необходимо, за да позволи на Китай да преодолее изоставането. Дън, в края на краищата, се оказа прав. Китай забогатя неимоверно, измъквайки стотици милиони души от бедността. Политиката на Дън Сяопин и политическите споразумения, въведени след Мао, представляваха мини политическа революция вътре в Китай, и в резултат имаше значителен вътрешен конфликт; площад Тянанмън е най-драматичният пример. Китай достигна и друг такъв момент. Когато Си Цзинпин дойде на власт през 2013, той наследи една система, колкото богата, толкова и корумпирана. Проблемът беше, че Китай не може да устои повече на бесните темпове на растеж – това стана изключително скъпо и чуждестранните компании откриха по-евтини и с повече предимства места за бизнес. В добавка, камшикът на неравенството започна да разкъсва тъканта на китайското общество. Китайската икономика се нуждаеше от преструктуриране. Хората се нуждаеха от идеология, за да осмислят настъпващите промени. И Си се нуждаеше от повече власт, отколкото политическата система му предлагаше. И така Си трябваше да отстрани своите опоненти и за 5 години изгради култ към личността. Той е толкова успешен, а е само в началото на процеса, който вече създаде в Китай фракции от заслужили членове на китайското общество, от ветерани от армията до елита от крайбрежието.     Съединените щати също са страна на противоречията. Американската икономика е най-голямата в света - и все пак над 43 милиона американци живеят в бедност. От 2009 г. насам най-силната либерална демокрация в света е станала свидетел на 288 стрелби в училищата, тя е в агония, породена от наркотичната зависимост, убила над 64 000 души през 2016 г. (за 2017 г. все още не са налични статистически данни) и, според Съвета на икономическите съветници на САЩ, това струва на държавата над 500 милиарда долара. САЩ са една от най-свободните страни в света по отношение на правата на личността и все пак в затворите попада по-голям дял от населението на страната, от която и да е друга държава в света - много повече в сравнение с Китай или Русия. Външната политика на САЩ също така е хаотична. САЩ се опитват да намалят своите ангажименти в чужбина, а американските стратегически съперници и партньори говорят за появата на многополюсен свят - и все пак, когато някоя криза настъпи, първият въпрос, който е задаван е какво ще направят САЩ и ще го направят ли възможно най-скоро.   Американската история е по-кратка от китайската, така че е трудно да се говори обосновано за широкообхватни периоди в американската политика. Но САЩ са се сблъсквали с подобни предизвикателства най-малко два пъти преди това: в началото на 20-ти век, в края на т.н. „Позлатена епоха“ и в навечерието на Голямата депресия, както и „Бурните или Ревящи двадесети години“, наслаждаващи се на последните глътки забавление. И двата периода бяха белязани от забогатяването и неравенството на доходите в Съединените щати, както и от несигурността относно ролята на Америка в света. И двете предизвикаха дълбоки социални и политически кризи в американското общество, довели до напълно ново определяне на статуквото, подкрепяно от политическите партии. Т.н. „Позлатена епоха“ даде път на прогресивизма, на „разбиването на тръстовете“ при Теди Рузвелт и на приемането на реформи в трудовото законодателство. Голямата депресия отстъпи място на „Новия курс“, откри многобройни федерално финансирани програми за социални придобивки и започна нови разговори за расовите отношения в САЩ, които доведоха до движението за граждански права през 60-те години. Днес, както и в предишните епизоди, неравенството в благосъстоянието и доходите в Съединените щати достига зашеметяващи нива. 10 % от лицата с най-високи доходи, преди облагането им с данъци, правят половината от всички такива доходи в САЩ. Това е по-високо в сравнение, с който и да е предишен момент в документираната история на САЩ - включително в разгара на Голямата депресия. Растежът на доходите е в застой. 50% от лицата с най-ниски доходи в САЩ са отбелязали спад от 1% в реалния кумулиран растеж от 1978 г. до 2015 г. Дори в Китай, където най-добре платените работници печелят далеч повече от тези 50% с най-нисък доход, реалният растеж през същия период е бил 550% за средната половина най-ниско платените лица. Вглеждайки се във финансовото неравенство пред нас се разкрива една мрачна картина. От 1932 г. до 1986 г. 90% от хората с най-ниски доходи в американското общество увеличава своя дял от общото богатство в САЩ, достигайки връх от около 35%. От 1986 г. насам, най-бедните лица в страната, които съставляват 90%, са най-тежко засегнати. Днес те притежават малко над 20% от богатството на САЩ. Междувременно 0,1% от най-богатите притежават 20 % от благосъстоянието на домакинствата. Последният път, когато богатството е било толкова концентрирано е в навечерието на Голямата депресия. Въпреки тези зловещи показатели, може би най-тревожно от всичко е, че американците упорито продължават да харчат повече. Частният дълг сега е по-много по-голям в сравнение с този по време на финансовата криза през 2008 г. – задълженията по жилищни кредити е достигнал почти върха от 2008 г. Смята се, че делът на кредитните карти се увеличава, докато дългът на студентските заеми се е нараснал с близо 1 трилион долара от 2008 г. насам. Според доклад на Ройтерс, публикуван във вторник, през последните две години потребителските разходи на САЩ са се увеличили спрямо 60% от лицата, чиито доходи и заплати са в стагнация и които често харчат повече, задлъжнявайки. Както в Китай, политическите институции в САЩ се борят да се адаптират към времената. Силата да обявява война се упражнява от Конгреса. Конгресът не е обявявал война от 1941 г. насам, и все пак оттогава САЩ е водила доста войни. Администрацията на Тръмп успя да консолидира контрола върху търговската политика на САЩ, позовавайки се на закони от 70-те години на миналия век, които предоставят на президента извънредни правомощия върху тарифите за защита на националната сигурност. Конгресът се е отказал от тези отговорности също. Възможността на законодателната власт да контролира изпълнителната е значително отслабена. Способността на клона на съдебната власт да контролира и другите две разклонения също е отслабена. През 2013 г. Демократите се отърваха от правилата за възражение срещу юридически назначения извън Върховния съд. Когато Републиканците си върнаха Парламента и Сената през 2014 г., те използваха новосъздадените си позиции на мнозинство, за да блокират назначенията на предложените от Обама кандидати във Върховния съд. Когато президентът на САЩ Доналд Тръмп направи първото си назначение за Върховния съд миналата година, Републиканците отстраниха последния останал протокол за възражение срещу назначенията във Върховния съд. В действителност и двете партии помогнаха да се отхвърлят правилата, създадени, за да възпрепятстват назначаването на съдебни заседатели, заложници на партийната политика. Тези промени могат да имат драматични последици за бъдещите решения на Върховния съд относно абортите, кампаниите за финансови реформи и гей-браковете - всички те още повече ще раздробят американския електорат. Избирането на Тръмп не беше единично събитие. Това беше първия политически израз на много по-дълбок социален и морален упадък и неудовлетвореност в САЩ от политиката на управляващите. Вляво, например, опозиционните кандидати започваха да заявяват своето присъствие, една шеста от номинациите на Конгреса на Демократическата партия в предстоящите междинни избори през 2018 г. имат официална принадлежност към групи, които водят кампания срещу титулярите на Демократите – образувайки лявото крило - Чаената партия. Макар че икономиката е изключително активна, жива (и получава допълнително подпомагане от наскоро приетия данъчен закон), политиката на неравенство, която доведе Тръмп на власт, стана по-тиха, и се съсредоточи върху въпроси като коленичене по време на националния химн по спортни събития или срещи на върха с Владимир Путин. В крайна сметка тиктакащата бомба на исторически безпрецедентното неравенство ще съвпадне с края на един от най-дългите периоди на непрекъснат икономически растеж в историята на САЩ и когато това се случи, ще възникне някаква политическа реорганизация от мащаба на прогресивизма и „Новия курс“.     По ирония на съдбата, САЩ и Китай са изправени пред сходни предизвикателства. И двете държави са сили със световни апетити и интереси. И двете се сблъскват с високи и нарастващи проценти на неравенство и в резултат се наблюдава появяване на обществено напрежение. И Китай, и САЩ се борят да адаптират своите политически институции, за да могат да отговорят на предизвикателствата, пред които са изправени. Но там се крие най-голямата разлика между двете - и ключът към разбирането какво ще се случи по-нататък. Съединените щати са либерална демокрация, а Китай е авторитарна, комунистическа държава. Те ще отговорят на тези предизвикателства по диаметрално противоположни начини. В краткосрочен план това прави Китай по-последователен в сравнение със Съединените щати. Това е така, защото Китай е по-последователен от Съединените щати, поне засега. Диктатурите могат да бъдат по-праволинейни от демокрациите. Основните промени в политиката на САЩ се случват само по време истинска криза, като например по време на война или голяма икономическа депресия. А фактът е, че САЩ все още не са достигнали момент на истинска криза. Силната негативна реакция срещу и подкрепата за Тръмп бледнеят в сравнение с политическите убийства на 60-те години, или японските бомбардировки на Пърл Харбър или Южна Каролина, която се отделят от Съюза. В своето есе “Федералист № 10” Джеймс Медисън, пишейки под псевдонима Publius, описва опасностите, които кликите (котериите, фракциите) поставят пред правителствата. Заслужава да цитираме определението на Мадисън за клика: \"Група граждани, независимо дали съставляват мнозинство или малцинство от цялото, които са обединени и подтикнати от някакъв общ импулс на страст или интерес, и които се противопоставят яростно на правата на други граждани или на трайните и общи интереси на общността.\"   Мадисън продължава да разисква как най-добре да се борим с появата на фракции в рамките на едно политическо общество и предлага две осъществими тактики: отстраняване на причините за фракции или контролиране на последиците, причинени от тях. За да се премахнат причините за фракциите, Мадисън посочва, че трябва или да се унищожи свободата или да се гарантира единомислието на гражданите (че всеки от тях споделя същото мнения). Това е пътя, по който Китай тръгна. За да се контролират последиците от действията на фракциите, Медисън и „The Founders” създадоха настоящата система на управление на САЩ, чиито проверки и баланси имаха за цел да овладеят страстите и да наложат компромис. Това е пътят на САЩ. Американската система на управление не винаги е работила. Гражданската война, най-кървавата афера в историята на САЩ, беше само преди 153 години. От гледна точка на Китай, 153 години е едно мигване на окото, половината период от управление на умерено успешна династия.   САЩ гледа към Китай, клонящ към тирания и вижда още една друга погрешна версия на “The Crown”, спрямо която преди е въстанал и противниците, срещу които се е борил през историята. И все пак, за всички огромни ресурси и потенциал на Китай, тя все още е страна, чиито слабости изискват силен държавен контрол над всички аспекти на живота на гражданите и където човешкият живот се счита за заменим. Въпреки всички грешки на Съединените щати, тя все още е държава, в която се защитават индивидуалните права, където творчеството е нецензурирано и където хората могат да отстранят един лидер, когото не харесват, на всеки четири години на избори. Повечето разглеждайки състоянието на американската политика смятат, че САЩ вече не е силата, която беше (отслабва). Всъщност настоящият хаос на местната политика в САЩ е най-голямата сила на страната. Ако американската система на управление се провали, както това се случи през 1861 г., перспектива, която изглежда нереалистична, въпреки поляризацията на американската политика и разрушаването на някои политически институции в САЩ, е, че за Китай дори няма да е необходимо да води война, за да се превърне в световна сила.   От друга страна, ако Китай излезе от настоящите си изпитания по-силна - ако нейната система на управление може да постигне това, което не е постигнала нито една китайска система на управление преди нея – глобалната война между САЩ и Китай може да се осъществи. Но това поставя каруцата пред коня. Има по-важни въпроси, на които първо да се отдели внимание.      ", "date": "2018.07.28", "title": "Войната между САЩ и Китай ще трябва да почака"}
{"url": "http://epicenter.bg/article/Bivsh-savetnik-na-Makron--Predadoh-prezidenta-/160191/7/0", "text": "Бившият френски президентски съветник по въпросите на сигурността Александър Бенала, оказал се в епицентъра на скандал заради упражнено от него насилие над протестиращ на първомайска демонстрация, заяви, че френският президент Еманюел Макрон не е виновен, както и че е извършил \"форма на предателство\" към него, предаде Асошиейтед прес. Разпознаването преди десет дни на Бенала като мъжа във видеозапис, упражняващ насилие над протестиращ, предизвика политическа криза за Макрон. В онзи ден Бенала бил прикрепен към полицията като наблюдател. В първото си телевизионно интервю Бенала заяви пред френската телевизия ТФ1, че няма усещане да е извършил \"нещо укорително\", но призна, че действията му \"не се вписват в ролята на сътрудник\" на президента, който \"няма нищо общо с 1 май\". Сред повдигнатите на Бенала обвинения е \"насилие в група\".    ", "date": "2018.07.28", "title": "Бивш съветник на Макрон: Предадох президента!"}
{"url": "http://epicenter.bg/article/Orban--Ne-iskame-ES-rakovoden-ot-Frantsiya/160193/7/0", "text": "Унгарският министър-председател Виктори Орбан заяви по време на интервю, че той не иска „ЕС управляван от Франция”.   Орбан добави и че предстоящите избори през май 2019 г. за европейски парламент ще бъдат „решаващи”.   „Никога не сме се изправяли пред толкова решаващи избори”, заяви унгарският премиер в интервю за германския вестник „Билд”. „Германците трябва да бъдат внимателни. Френската концепция в момента е Франция да управлява с германски пари”, заяви Орбан, без да споменава френския президент Еманюел Макрон директно.   „Това е нещо, което аз отхвърлям. Ние не искаме ЕС под френско ръководство… Европейците трябва да чуят и ние трябва де изчакаме да минат изборите, преди да взимаме важни решения” по теми като миграцията и бюджета, добави той. /АФП    ", "date": "2018.07.28", "title": "Виктор Орбан: Не искаме ЕС ръководен от Франция!"}
{"url": "http://epicenter.bg/article/S-Dimitar-Vladikov-do-Shaolin-i-Shanhay--sas-Svetoslav-Markov-na-Sveta-gora/160221/10/0", "text": "Казват, че ваканцията е като любовта: радваш се, докато я очакваш, мъчиш се, когато дойде, и си я спомняш с носталгия, когато си отиде. В Покана за пътуване, обаче ваканцията (или поне идеите за нея) ви връхлитат цяла година.   Ако сте склонни към завист, сега му е времето да я проявите с пълна сила. Авторът на редовната „50 места от българската история отвъд България” рубрика Светослав Марков посети Атон. Посока мечтана от доста мъже и напълно непостижима за дамите.  Названието Света гора идва от  XI век със златопечатната грамота на император Константин Девети Мономах. В същия указ се забранява на всякакви същества от женски пол, дори кози и овце, да влизат в монашеската република.   В Покана за пътуване гостува още един младеж, който е за завиждане – Димитър Владиков от няколко години живее в Китай и професионалните му качества на преподавател по право, бизнес ангрийски и български са толкова добре оценени там, че хич не му хрумва да се връща. Нашият разговор по телефона започна с идеята да си говорим за манастира Шаолин, но кой знае как завърши с… дронове, които носят сандвичи по домовете.    Одата на здравословната завист ще продължи да звучи и във втората част на предаването, защото Мелания Рашева ще ни отведе в Исландия – земя уж в Европа, а безкрайно далече от нас. Оказва се, че благодарение на гейзерите исландците не само отглеждат портокали  и банани, ами не дават пари за парно. Забележителности там са полетата с лава  и вулканите, водопадите и фиордите, но също така пъстрите покриви на Рейкявик, бялата църква с величествен орган и…кръчма, в която банкноти висят като гирлянди, вкл. и български левчета.   Още приключения – на страницата на Покана за пътуване във Фейсбук ", "date": "2018.07.28", "title": "С Димитър Владиков до Шаолин и Шанхай, със Светослав Марков на Света гора"}
{"url": "http://epicenter.bg/article/Na-kilo-merili-pechalbata-ot-banyata-v-Bankya/160222/10/0", "text": "Празникът на минералната вода в Банкя е по Горешниците  от времето на Рашид бей бимбаши, когато „шопи с бели ментета и черни беневреци, граовки със сърмени литаци“ от близки и далечни села са ползвали минералната вода.   Те лягали с дрехите в калището и се къпели в „Светата вода“ в дните на св. Карик, св. Мина и св. Илия, когато се вярвало, че водата лекува всякакви „прилепливи болести“ и страдания.   С идването на свободата опълченецът от Шипка Рашо Нешев получил право да построи баня и да я ползва 6 години. Файтоните, тръгвали от „Пиротска“, а конният дилижанс от Княжево и карали толкова летовници, че представителят на Великото Народно събрание Нешев не броил парите, а мерил на кантар гологаните (вид монета).   Този и още любопитни факти за термалното находище в Банкя разказа от сцената при Ротондата журналистката Антоанета Титянова,  автор на книгата „София – от 7 извора вода“, издадена от „Яна турс“ по проект на Дирекция „Култура“ на Столична община.   Въпреки че температурата на въздуха  се доближаваше до тази на термалната вода (36 градуса) жителите и гостите на Банкя аплодираха изпълнението на носителката на „Златен Орфей“ Ирина Василева, поезията на три поетеси и едночасовата увлекателна беседа за термалната вода на Банкя и на София.   Това бе поредното представяне на самия термален извор на българо-английската книгата „София: От 7 извора вода“ след София-център, Княжево и Равно поле. Празникът бе осъществен согромната  помощ на Община Банкя.   Екипът получи благодарствени писма от кмета на района Рангел Марков, а зам.- кмета по културата Александра Александрова връчи плакет на Ротондата на създателите на „София – от 7 извора вода“.   Творбата по любопитен начин разказва за историята на Древна Сердика и на най-прочутите минерални извори на столицата, пречупени  през термалнотой богатство на столицата. Описани са и най-важните природни, културни и туристически забележителности в седемте региона на града.   Представянето на„София- от 7 извора вода“ бе до банята в Банкя, открита в 1910 г., когато била единствената съвременна баня в страната и една от най-красивите в Европа.   Следващото представяне на книгата е в Горна Баня по време на традиционния събор на 5 август.", "date": "2018.07.28", "title": "На кило мерили печалбата от банята в Банкя"}
{"url": "http://epicenter.bg/article/-Bild--Erdogan-planira-darzhavna-vizita-v-Germaniya/160197/7/0", "text": "Турският президент Реджеп Ердоган ще отиде на държавна визита в Германия, вероятно към края на септември. Това съобщава в днешното си издание вестник \"Билд\", цитирайки правителствени източници в Берлин и Анкара. Инфомацията е на Ройтерс.   Това ще бъде първата официална визита на Ердоган в Германия от 2014 г. и първата, откакто е президент. Плановете за визитата са отражение на усилията да се възстановят отношенията между Германия и Турция. Те се влошиха при поредица спорове заради строгите мерки на турските власти след неуспешния преврат през 2016 г. и задържането от тях на германски граждани и журналисти. Държавните визити включват приемане от германския президент с военни почести и официален държавен банкет. Засега няма коментар нито от турското, нито от германското правителство.   През януари бившият германски министър на външните работи Зигмар Габриел заяви, че с колегата си Мевлют Чавушоглу са се съгласили да направят всичко възможно да бъдат подобрени отношенията между двете държави, които са съюзници в НАТО и търговски партньори. През февруари беше освободен германският журналист от турски произход Дениз Юджел, който работи за издателя на \"Билд\". В продължение на година той беше задържан по обвинения в престъпления срещу националната сигурност на Турция. Пускането му на свобода премахна един от основните проблеми в отношенията между двете съюзнически държави, но германските власти остават дълбоко обезпокоени заради влошаващото се досие на Турция по отношение на правата на човека и свободите, отбелязва Ройтерс. Тази седмица в Югоизточна Турция беше арестуван още един германски гражданин, обвинен в разпространение на пропаганда в полза на турски екстремисти, предаде в сряда държавната Анадолска агенция.  ", "date": "2018.07.28", "title": "„Билд”: Ердоган планира държавна визита в Германия"}
{"url": "http://epicenter.bg/article/Terminal-na-letishteto-v-Myunhen-e-zatvoren-zaradi-pronikvane-na-neizvesten-v-zonata-za-sigurnost/160202/7/0", "text": "Федералната полиция на Германия е закрила един от терминалите на международното летище в Мюнхен заради проникнало неизвестно лице в зоната за сигурност, предава ТАСС. „В момента този човек се издирва“, отбелязва федералната полицейска служба. Обстоятелствата се изясняват, както и мотивите на неправомерно проникналото лице. Някои полети на летището са задържани. В Германия са започнали летните почивки, затова и летището на Мюнхен тези дни е препълнено.    ", "date": "2018.07.28", "title": "Терминал на летището в Мюнхен е затворен заради проникване на неизвестен в зоната за сигурност"}
{"url": "http://epicenter.bg/article/Putin-se-vklyuchi-v-shestvie-po-sluchay-godishninata-ot-pokrastvaneto-na-Rusiya/160211/7/0", "text": "Руският президент Владимир Путин се включи в шествие по случай 1030-годишнината от покръстването на Русия, предаде ТАСС. Путин премина заедно с вярващите от Съборния площад в Кремъл до Боровицкия площад при паметника на княз Владимир. В шествието участваха също патриархът на Москва и цяла Русия Кирил, Александрийският патриарх Теодор Втори, московският кмет Сергей Собянин. На 28 юли се отбелязва Денят на покръстването на Русия. Според летописите покръстването на русите е станало през 988 г. при новгородския и киевски княз Владимир, канонизиран за равноапостол, отбелязват БТА и Новини.бг.    ", "date": "2018.07.28", "title": "Путин се включи в шествие по случай годишнината от покръстването на Русия"}
{"url": "http://epicenter.bg/article/Avtobus-s-balgari-avarira-vav-Frantsiya-/160220/7/0", "text": "Българи закъсаха във Франция. Автобусът, с който пътували, се развалил в движение. Те изпратиха видео в рубриката ни \"Моята новина\" на Нова телевизия. Наложило се пътниците да чакат повече от 12 часа, докато повредата бъде отстранена. Хората се заканиха да съдят фирмата превозвач. Инцидентът става на магистрала около 4:30 часа сутринта местно време. В автобуса имало двама шофьори и 29 пътници, сред които малки деца и пътник, зависим от инсулин. Два часа по-късно пътниците са транспортирани на безопасно място, а автобусът влиза в сервиз. От фирмата превозвач решават да го ремонтират на място, тъй като изпращането на друг щяло да отнеме повече време. Според пътниците автобусът бил в лошо състояние още при потеглянето. Те твърдят, че от френска страна им е предложено настаняване в хотел или превоз до България. От фирмата обаче не се съгласили. От \"Юнион Ивкони\" отказаха да застанат пред камерата на NOVA. Управителят Георги Атанасов съобщи, че автобусът е бил в пълна изправност преди заминаването и че незабавно са се заели с  отстраняването на повредата. От МВнР също потвърдиха за случая. \"Пътнически автобус, превозващ 50 души, аварира в град Пюи дьо Дом във Франция. В ранния следобед автобусът е бил откаран от платформа в сервизен център, където фирмата работила по отстраняване на аварията, причинена от повреда на водната помпа. Около 50 пътници, сред които има и български граждани, са настанени в център и имат осигурени храна, вода и тоалетна. Консулът на Република България във Франция е установил контакт с местните власти и автобусната компания, на този етап пътниците не желаят съдействие от нашето дипломатическо представителство във Франция\", информират от ведомството.      ", "date": "2018.07.28", "title": "Автобус с българи аварира във Франция "}
{"url": "http://epicenter.bg/article/Putin--Narodite--koito-prieha-hristiyanskata-istina--uspyaha-da-dostignat-bezpretsedentni-visoti/160223/7/0", "text": "Руският президент Владимир Путин каза, че приемането на християнството преди повече от 1000 години на територия, която впоследствие става Русия, е белязало началната точка за създаването на руската държава. Путин направи изказването на церемония по случай 1030-годишнината от приемането на християнството от владетеля на Киевска Рус княз Владимир и допълни: \"Народите, които приеха християнската истина като своя собствена, успяха да достигнат безпрецедентни висоти в областта на политиката, изкуството, литературата, науката и икономиката. Постигнатото единение повече от веднъж спаси, укрепи и подкрепи нашата родина по време на най-тежките исторически повратни монети\". Изказването на Путин подчертава силните връзки между правителството и Руската православна църква, отбелязва Асошиейтед прес. На обяд забиха всички църковни камбани в Москва и Подмосковието. Там са основните тържества, за които се събраха представители на 10 поместни православни църкви. От сутринта започнаха честванията в Крим, където около Владимирския събор в Севастопол се събраха много вярващи, съобщава БНР.    ", "date": "2018.07.28", "title": "Путин: Народите, които приеха християнската истина, успяха да достигнат безпрецедентни висоти"}
{"url": "http://epicenter.bg/article/Ognyan-Minchev--Dragi-progresisti-i-liberali--zashto-se-provalihte-s-Istanbulskata-konventsiya-/160216/11/0", "text": "Огнян Минчев Фейсбук   Драги ми приятели и колеги - прогресисти и либерали, покрусени от решението на КС по Истанбулската конвенция! Разбирам вашата горчивина и сарказъм по повод на ниско грамотните, тесногръдо изостанали и манталитетно примитивни наши съграждани, които в своето мнозинство успяха засега да осуетят приемането на тази конвенция от българската държава. Свидетел съм на това колко отчаяно наблюдавате приплъзването на благородното социологическото понятие \"джендър\" (по нашему - род) до статут на квалифицирано извращение и максимална обида, отправена към различните - и излизащи от конвенциите на традиционното общество хора.   Не само свидетел, но и жив участник в продължение на 30 години съм в усилията на проевропейската демократична общност да обяснява, да назидава и да иронизира мнителния и трудно поддаващ се на либерално-прогресивистка социализация дебелоглав средностатистически българин.   Вижте, това, което се случи с Истанбулската конвенция в България е едно заслужено поражение на прогресистко-либералната (или както щете я назовете) общност. Кой спечели спора \"за\" или \"против\" конвенцията? Спечелиха го тези, които успяха да убедят средния българин (определяйте го както ви харесва), че тази конвенция е насочена към създаване на нови стандарти на квалифициране и регулиране на сексуалните отношения, които ще бъдат практикувани системно и в училищата - т.е. за социализиране в тези нови стандарти на ДЕЦАТА на България.   Този, който успя да подхвърли и да убеди хората в това твърдение - \"ще ни направят децата джендъри\", той спечели - очаквано и съвсем логично - битката \"за\" или \"против\" конвенцията\".   А вие, нейните привърженици, какво направихте? Обяснихте ли на прост - достъпен език на хората за какво всъщност става дума? Можаха ли гражданите да разберат какво е \"джендър\" като общо социологическо понятие - очакванията на обществото спрямо мъжа и жената за упражняване на определени социални роли. Очакване, което се променя във времето заедно с обществните отношения... Това, разбира се бе казвано нееднократно, но как очаквате да го разбере бай Иван пазача, или баба Пенка от Горна баня? Не, не го обяснихте и гражданите не го разбраха. Защото предпочетохте с високо самочувствие да иронизирате и бичувате \"тъпотата\", \"евразийството\", \"мачизма\" и \"нецивилизоваността\" на тези, които се страхуваха - и ги \"страхуваха\", че отново им пробутват нещо, което да ги уязви. Как бе, възмущавахте се вие, това идва направо от Европа, от Съвета на Европа, какво повече искате да разберете от това?   Опонентите задаваха въпроси - защо в конвенцията се споменават сексуалните малцинства - някой обясни ли читаво защо? Защо съпътстващият конвенцията обяснителен доклад съдържа определения, които са по-скоро идеологически, отколкото обяснителни спрямо базисния текст? И този въпрос бе подминат с мълчание от защитниците на Истанбулската конвенция. Само една моя колежка реагира гневно на въпросите защо има текстове, свързани с ЛГБТ - \"ама вие сте хомофоби, бе\", аргументира се тя. Защо не се появи един виц в полза на Истанбулската конвенция, а се появиха десетки срещу нея? Прекалено сме умни за да творим вицове, но се оказа, че и те вършат работа.   Нека си спомним, че това неумение да обясним позиции на обикновените хора не започва и не свършва с Истанбулската конвенция.   Още през юни 1990 г. демократичната общност в СДС изригна гневно на резултатите от първите свободни избори. Освен ИНФАС, виновни се оказаха мнозинството гласоподаватели, не успели да разберат какво голямо зло е комунизмът и какво благо е демопкрацията. Хайде, бяхма млади и зелени, неопитни.   По-късно същият дефицит на печеливша позиция се повтаряше многократно, макар, че вече не бяхме толкова млади. Тюхкахме се, брей, колко добрини направихме за българина - НАТО, ЕС, свободно пътуване и т.н., а той си седи прост и подозрителен.   Гласува за Симеончо, допусна СДС § С-ие след 2003 г. да паднат на санитарното ниво на съществуване, след това паднахме под санитарното ниво, сега не съм сигурен на какво ниво битуваме, ако... Знам,. че това не е само кусур на българската либерално-прогресивна общност. И Хилари Клинтън, макар, че не е нито млада, нито неопитна, определи избирателите на Тръмп като deplorables, поради което днес Доналд ни друса всичките като джанка през юни, а силите на прогреса отчаяно го бичуват през медиите.   Драги прогресисти и либерали, нямам изобщо предвид въпроса дали вашите възгледи са по-добри или по-лоши от тези на спечелилите публичния дебат за Истанбулската конвенция. В бизнеса печелиш не това, което заслужаваш, а това което договориш. В политиката - и в гражданския дебат, печелиш това, в което убедиш функционални обществни мнозинства. Без да питаш дали са високо интелигентни и проникновени, или са обикновени селяни (в Америка - \"червени вратове\").   За да ги убедиш, трябва да знаеш не само в какво искаш да повярват, но и КОЙ искаш да ти повярва. По време на публичния дебат за Истанбулската конвенция вие бичувахте тъпия и брутален мачист, свикнал да му сервират ракийката и салатката, и който като пийне - му се дощява да понабие жена си...   Пропуснахте очевидния факт, че този персонаж в днешно време е маргинал, макар и срещащ се нерядко.   Не обърнахте внимание на факта, че в българското общество жената вече доста време е напълно равна с мъжа във всички основни посоки на своята реализация. У нас жените директор-ки, депутат-ки, министър-ки, професор-ки... са не по-малко от мъжете.   Че в българското семейно право жената е не равна, а привилегирована спрямо мъжа. Че домашната работа, макар и все още поделена на \"женска\" и \"мъжка\" е все повече споделена сред растящо обществено мнозинство. Че проблем е не традиционалисткия мачизъм, а ерозията на семейни и общностни ценности, сред която децата растат без пълноценна грижа, а отговорността на хората към семейството често е наказвана жестоко от все повече безотговорни партньори. Защо проспахте тези реалности на българското общество? Защо пак си помислихте, че е достатъчно нещо да дойде \"от Европа\", за да ръкопляскат всички с ентусиазъм? Опонентите на Истанбулската конвенция проведоха публична кампания срещу нея, която се оказа по-адекватна и печеливша. Съветът ми - не вопийте горко и обидено! Проучете внимателно защо се провалихте. За да не се проваляте и оттук нататък.", "date": "2018.07.28", "title": "Огнян Минчев: Драги прогресисти и либерали, защо се провалихте с Истанбулската конвенция?"}
{"url": "http://epicenter.bg/article/KZK-sprya-porachkata-za-kupuvaneto-na-novite-tramvai-po-liniya--5/160214/4/0", "text": "Комисията за защита на конкуренцията (КЗК) спря поръчката за закупуването на нови трамваи, които трябваше да заменят сегашните, движещи се по линия №5, каза общинският съветник в СОС Симеон Славчев, цитиран от БГНЕС и Нова телевизия.   „Причината за становището е допусната техническа грешка. В документите си фирмата на два реда е поставила цената си, а не на един. На пръв поглед изглежда дребна грешка, но това е законът“, обясни Славчев. Той допълни, че в този момент спирането на поръчката не е фатално, защото ремонтът на релсовото трасе на трамвай №5 още не е започнало и това няма да доведе до объркване в плановете. Сега трябва да се отстрани техническата грешка, което по думите на общинския съветник няма да отнеме много време.    ", "date": "2018.07.28", "title": "КЗК спря поръчката за купуването на новите трамваи по линия №5"}
{"url": "http://epicenter.bg/article/Rumen-Porozhanov--Okolo-480-choveka-podpomagat-deynostite-vav-vrazka-s-riska-ot-chuma-po-svinete/160215/4/0", "text": "Мерките за недопускане на африканската чума по свинете на територията на България бяха обсъдени на оперативно заседание в Шабла, с участието на министъра на земеделието и храните Румен Порожанов, съобщи БНР. 11 километра от предпазната ограда на сухопътната ни граница с Румъния са вече са готови, в изграждането й участие вземат и шестте Държавни горски предприятия   \"Около 480 човека подпомагат дейностите във връзка с риска от африканската чума по свинете. Осигурени са и денонощни обходи по сухопътната граница с Румъния\", заяви земеделският министър Румен Порожанов. \"Хубавото е, че в момента дивата свиня не е склонна да прави много набези. Основно популация на движение се очаква след приключването на реколтите\".  Оградата ще бъде подсилена и с режеща тел. Областните дирекции по безопасност на храните идентифицират частните стопани на прасета, като целта е в 10-километровата зона около индустриалните комплекси собствениците да бъдат убедени да усвоят възможно най-бързо животните си, допълни министър Порожанов.   \"Основният проблем в Румъния, това са именно домашните животни. Една единствена индустриална ферма с малко над 40 хиляди животни е имало, която е засегната\".    ", "date": "2018.07.28", "title": "Румен Порожанов: Около 480 човека подпомагат дейностите във връзка с риска от чума по свинете"}
{"url": "http://epicenter.bg/article/80-tonen-kran-padna-varhu-yahti-v-pristanishteto-v-Sozopol/160219/3/0", "text": "80-тонен кран се стовари върху лодки на яхтеното пристанище в Созопол, съобщи Нова телевизия. По данни на очевидци са пострадали две от яхтите на кея. Жертви и пострадали при инцидента няма. На място пристигнаха екипи на противопожарната служба, които да почистят района от разлятото гориво. Инспекцията по труда ще проверява причините, довели до инцидента.    ", "date": "2018.07.28", "title": "80-тонен кран падна върху яхти в пристанището в Созопол"}
{"url": "http://epicenter.bg/article/Korneliya-Ninova-na-Buzludzha--Shte-ni-varvi-po-voda-/160206/2/0", "text": "Държавата се управлява от шайка, но шайката си отива - народът остава! Това послание отправи от трибуната на събора в Бузлуджа лидерът на БСП Корнелия Нинова пред 74 000 членове и симпатизанти на левицата, дошли от цялата страна. Въпреки променливото време и прогнозите за дъжд никога досега Историческата поляна не е била така тази препълнена от народ, както тази година. Над 1000 автобуса и стотици автомобили бяха паркирали в подстъпите към върха.   В огнено слово лидерът на левицата заяви, че това управление се е провалило и трябва да си ходи. \"Всеки недоволен се угнетява, посегнаха на правото ни да мислим и говорим свободно\", заяви тя в емоционалната си реч, която буквално взриви множеството на поляната.   Ще ни върви по вода, започна Нинова на фона на ръмящия дъжд, който постепенно спря и дори изгря слънце, докато тя говореше. \"Държавата ни се управлява от шайка. Тази шайка пороби народа си, открадна България. Тя си създаде правила и закони, които ги направиха безнаказани. Тази шайка посегна и на най-скъпото ни. Всеки, който не е съгласен и критикува, е посочван за враг, провокатор. На всеки такъв му се затваря устата, уволнява се от работа, бизнесът му се преследва“, заяви в изключително емоционално слово лидерът на БСП.   И продължи: „Народе, посегнаха на най-святото ни, на правото ни да мислим свободно, да говорим свободно, да бъдем с различно мнение, да бъдем хора с достойнство!“    „Днес ни събраха уважението и почитта към героите ни, към онези мъже и жени, които живяха и загинаха за България. Събра ни преклонението пред историята на един героичен и достоен български народ. Събра ни и настоящето, тревогата, че изчезваме като народ. Болката, че сме най-бедни в Европа. Грижата, че децата ни са с най-ниско образование. Гневът ни, че по улиците умират хора, защото болниците са закрити. Унижението, че онези, които съградиха България днес живеят с 200 лева пенсия“, каза Корнелия Нинова.   В речта си пред множеството Нинова се спря на основните моменти от червената \"Визия за България\", одобрена миналата седмица от национално съвещание на БСП.   „Тук ни събира бъдещето, защото предлагаме на народа си един възможен път - да си върнем държавността, да пазим суверенитета си като държава, да пазим достойнството си като народ. Предлагаме държавата да не приватизира и концесионира националните си богатства - плажове, гори, летища, жп линии. Предлагаме държавата да създаде свое собствено българско родно производство. Всички заедно да направим българска икономика, да направим програма за това как да се развива всеки регион в  България= Предлагаме всички да решим българското производство да бъде осигурено с български кадри, а не с мигранти, които ще ни решават въпроса с работната сила и демографската криза.   Предлагаме на народа си разговор за това нашите пари да се използват от болници, които не са търговски дружества, и не правят печалба от здравето ни. Предлагаме намаляване на ДДС на лекарствата, за да бъдат достъпни за всеки  болен. Предлагаме държавата да има роля в образованието на децата ни. Искаме един учебник за един клас в цялата страна, с истинската, автентичната българска история, литература и култура“,  каза Нинова, посочвайки различни аспекти от червената „Визия за България“ .   „Не трябва да си правим илюзии, сигурно и в нашите редици ще има хора, които няма да приемат предложението ни към народа ни. Нека, нека да спорим, може би в спора ще решим истината“, каза още в словото си на Бузлуджа Корнелия Нинова. „Не се отказвайте, колкото и да е трудно. Който и да е срещу нас, имаме своите смели идеи. Бъдете неподкупни, да бъдем последователни, за да ги докараме докрай“, се обърна тя към симпатизантите на БСП на Бузлуджа.   „Възможни ли са нашите „мечти“, както ги нарекоха някои опоненти. Възможни са, не казваме, че ще е лесно. Не казваме, че всичко ще бъде сега и веднага, но трябва да започнем разговора с народа си. Той е - край на Прехода, обща национална енергия за друг път на развитие на България“, извика Корнелия Нинова на фона на аплодисментите, огласили Историческата поляна. И продължи: „Ще има съпротива, защото тези години, създадоха политико-олигархична група, която си присвои България и която краде 10 млрд. лева годишно. Те няма да отстъпят от благата си. Има прослойка от икономически кръгове, които си купуват политици от всички цветове и няма значение кой управлява- те са добре!“   „Не може 10-15 души да владеят 70% от земята ни. Да разговаряме да сложим таван на субсидиите, парите да отидат при малките и средните производители, които гледат плодове и зеленчуци, които хранят българския народ“, посочи Нинова. „Да говорим за най-големия бич в България - бедността и неравенствата. Защо не седнем и не решим, че всички стари пенсии трябва да се преизчислят, с 200 лева не може да се живее“, каза още тя.    ", "date": "2018.07.28", "title": "Нинова пред 74 000 на Бузлуджа: Държавата се управлява от шайка!Но шайката си отива, народът остава!"}
{"url": "http://epicenter.bg/article/Boyko-Borisov--Na-Buzludzha-bili-50-000--Ta-te-sa-tolkova--da-si-hapnat-i-piynat--te-obichat-/160207/2/0", "text": "На Бузлуджа били 50 000, та те са толкова. Да си хапнат, да си пийнат - те обичат! Така премиерът Бойко Борисов коментира събора на БСП на Бузлуджа. Но подчерта и, че той е традиция за социалистите. Премиерът бе на символично откриване на ремонтираните сгради на Общината, Полицията и Службата за пожарна безопасност в Нови пазар. И отговори на въпроси на медиите. Борисов подчерта успехите на правителството и пак, както и вчера, изтъкна - че те от ГЕРБ не приказват, а показват това, което са направили. Аз знам какво е да си кмет по време на управление на БСП. Те щяха да уморят хората в София, направиха криза с боклука, каза Борисов. Три пъти им занесох властта! \"Диктаторът\" отиде при тях, а те не могат. Пак избори - и пак ги бия. На шест месеци да правим избори - това ли искат, коментира той призива към предсрочни избори, който се чу от Бузлуджа.   Честит им празник, ние показваме!, каза на няколко пъти Борисов.     Над 20 милиона лева са влезли в Нови пазар за последните няколко години. Трябва максимум бързо да развием инфраструктурата, подчерта пред медиите министър-председателят. Бойко Борисов даде пример с полицията и общински сгради в Нови пазар, които не били \"пипани за ремонт от десетилетия\". „Поне сега знам за 3-4 проекта, които се работят“, обясни премиерът, като припомни, че наскоро е открит завод в града. „Винарната промишленост се развива“, продължи с примерите Борисов, и уточни, че до една-две години доста неща ще се направят за населеното място. Той заяви, че зависи от други фактори дали финансирането в областта ще продължи. А ако това не се случи, хората ще се върнат в застой, смята министър-председателят. По думите му ако искаме да вдигнем БВП на страната и да върнем хората в България, трябва да се положат усилия максимално бързо да се промени визията на страната. Борисов заяви, че вчера е минал да провери „Хемус“ и обясни, че нащата вървят доста бързо. По повод на нестихващия протест на майките на децата с увреждания премиерът заяви, че се среща с тях и говори всеки ден. „Това са една част от хората, други пък имат други изисквания и желания. Накрая кой каквото и да говори, става въпрос за много пари“, не скри Бойко Борисов.              ", "date": "2018.07.28", "title": "Борисов: На Бузлуджа били 50 000! Та те са толкова, да си хапнат и пийнат, те обичат! "}
{"url": "http://epicenter.bg/article/Aleksandar-Marinov--Upravlyavashtite-otchitat-polet-kam-varha--no-realnoto-polozhenie-e-pat-kam-danoto-/160208/2/0", "text": "Оценката на управляващите за последният политически сезон е полет към върха, но реалното положение е потъване към дъното. Това каза в седмичното обзорно предаване „Метроном“ на Радио „Фокус“проф. Александър Маринов.   По думите му десет години тържествено рязане на ленти не решава проблемите на обществото. Проф. Александър Маринов каза още, че и управляващите и опозиция са далеч от реалните оценки на свършената работа и в последния политически сезон. Той уточни, че приеманите закони са лобистки.   „Ето пример за промяна в Закона за нормативните актове, който изрично изисква всеки законопроект да бъде професионално подготвен. Има стандарт и указания за подготовка за оценка на въздействието и това не се прави. Проектите, които внася правителството, в някаква степен са съобразени. Но ако погледнем към законопроектите на депутатите ще видим, че това не е така. Това е все едно да отидете на лекар и да ви напише диагноза без да направи изследвания, без да разгледа симптомите, нито да разбира от тази материя. Той ви пише диагноза и казва: добре си или ето взимай тези лекарства, без да има аргументи и доказателства, защо го прави. Ако вземете който и да е закон от тези, които превъзбудиха основателно обществото през последните месеци, ще разберете, че няма оценка на въздействието, няма дори имитация за оценка на въздействието. Това е грубо нарушение не само на добрите управленски стандарти, а и на законите, които действат в България“, каза той.   Проф. Александър Маринов каза, че начинът, по който се управлява държавата, е неправилен, защото управляващите отказват да прилагат професионалните стандарти. Той прогнозира, че ни очаква бурна политическа есен в гръмотевичен формат и уточни, че е възможно на политическата сцена да се появи нов субект, които може да бъде и по-добър, и по-лош от сегашните партии. Проф. Маринов каза, че този политически сезон е доказателство, че ако ние не си оправим колата, колкото и да викаме неволята, дори и от Брюксел да е, няма да дойде.  ", "date": "2018.07.28", "title": "Александър Маринов: Управляващите отчитат полет към върха, но реалното положение е път към дъното!"}
{"url": "http://epicenter.bg/article/Stanishev-S-othvarlyaneto-na-Istanbulskata-konventsiya-Konstitutsionniyat-sad-spasi-upravlyavashtata-koalitsiya/160209/2/0", "text": "„С решението си да обяви Истанбулската конвенция за противоконституционна, Конституционният съд спаси управляващата коалиция. ИК беше непреодолимо, фундаментално различие между ГЕРБ и патриотите. Всяко друго решение щеше да предизвика дълбок разрив между политическите субекти в управлението, което и без друго се тресе от постоянни скандали и противоречия.”   Така президентът на ПЕС Сергей Станишев коментира пред журналисти на Историческа поляна решението на КС по повод Конвенцията на Съвета на Европа за превенция и борба с насилието над жени и домашното насилие. Там той взе участие в традиционния събор на левицата на Бузлуджа. „Обявяването на ИК за конституционно съобразна означаваше падане на правителството на ГЕРБ и патриотите. В този смисъл прозира ясна и очевидна политическа конюнктура в решението на КС, чиито мотиви са слаби и неубедителни. Решението на КС е тъжна новина за България, защото ясно показва, че Законът отстъпва пред политическия натиск. Лоша новина и за БСП, защото колкото по-бързо се разпадне управляващата коалиция, толкова по-бързо левицата в България ще дойде на власт и ще предложи нужното на страната ляво управление. Единствената добра новина след решението на КС е изявлението на БСП, че ще внесе предложените от широк кръг граждански организации законодателни промени срещу насилието над жени и деца  - ангажимент, който българските социалисти поеха вследствие на наскоро приключилата мисия на ПЕС в София. Колкото по-бързо тази законодателна защита бъде внесена  и приета в парламента, толкова по-скоро България ще даде ясен знак пред Европа и света, че не толерира домашното насилие.”, допълни Станишев.      ", "date": "2018.07.28", "title": "Станишев:С отхвърлянето на Истанбулската конвенция Конституционният съд спаси управляващата коалиция"}
{"url": "http://epicenter.bg/article/Volen-Siderov--Turisticheskiyat-bransh-gubi-ot-proverkite-za-shuma/160210/2/0", "text": "Туристическият бранш губи приходи от непрекъснатите проверки за шума. Това заяви лидерът на \"Атака\" Волен Сидеров след среща с представители на бизнеса във Варна, съобщи БНТ.   От бранша казали на Сидеров, че проверките се извършват от много институции едновременно, което плаши клиентите. Според Сидеров, някои от засегнатите се страхуват да застанат пред медиите, за да не им пратят проверки и да ги затворят.   „Часът за прекратяване на музиката също според тях не е подходящ. И аз мисля, че 23 ч е прекалено рано за нощни заведения, говорим за специално музикални, където отиваш да се веселиш. То в 10 ч се стъмва през лятото. 23 ч тъкмо започва животът. Или да се изтегли за по-късен час, или да се мисли за вариант зони - парти зони, по-тих туризъм. Не всичко да е под един знаменател“, подчертава Сидеров, цитиран от БНТ.        ", "date": "2018.07.28", "title": "Сидеров за проверките на шума: Прекратяване на музиката в 23 ч?! Рано е, тогава започва животът!"}
{"url": "http://epicenter.bg/article/GERB-na-izvanreden-brifing--Bezsramie-e-BSP-da-pretendira-za-vlastta-/160212/2/0", "text": "БСП не бива и да си помисля за властта. Безсрамие е да претендират за власт! Това заяви на специален брифинг в централата на ГЕРБ бившият депутат от управляващата партия Антон Тодоров, aвтор на книгата “Шайка”, посветена на ГЕРБ първите две правителства на Борисов. В унисон с неговите констатации Нинова заяви на Бузлуджа, че ни управлява шайка, която трябва да си ходи. Заедно с Тодоров  бе и депутатът Тома Биков. Двамата често са в тандем на извънредни брифинги на ГЕРБ, давани след ярки червени събития. Антон Тодоров представи стари документи от 1982 г. и от 1989 г. като доказателство, че червените не бива да управляват. В тях тогавашни членове на управлението докладват за трудности в стопанския живот.   От ГЕРБ разкритикуваха и приетата миналата седмица от национален форум на БСП \"Визия за България\".   \"Това, което предлага БСП, е нескопосан опит на социалистическия доктор Франкенщайн да създаде чудовище, което да яхне публичните финанси. Това, което чухме във „Визия за България“ и в казаното на Бузлуджа днес ни води до един извод - че това е „тържество на бесовете“. Това, което БСП предлага е див популизъм“, заяви пред медиите Антон Тодоров. „Много скъпо ни струват седянките на БСП, те хапват и пийват“, продължи той. „Можем да кажем, че БСП води активен задгробен живот, претенцията ѝ да се добере до властта трябва да се смята за заплаха за българите“, каза още бившият депутат. „Страната ни има експорт от 52 млрд. лева - няма да чуете това от нито един член на БСП“, не пропусна да подчертае успехите на управлението той.   „Визия за България“ е сборник с есета от слаби автори\", каза пък депутатът от ГЕРБ Александър Иванов. Според него „1/3 съдържа неясни послания, 1/3 съдържа отломки от програма им, с която загубиха изборите, 1/3 са глупости.“ „С тяхната програма ще останем в периферията на Европа. Тази програма не съдържа нито една скала, нито една графика или скала. За мен като икономист е трудно да я коментирам. Без никаква икономическа обосновка, искат да се заиграят наново с управлението, което за радост не им беше дадено от избирателя вече 10 години и с право“, каза още Александър Иванов.   Станахме свидетели на безсрамни призиви за сваляне на властта и натикването й някъде, започна третият участник в извънредния брифинг - депутата Тома Биков. Според него ораторите на Бузлуджа изливали злобата си към ГЕРБ. Това обаче било израз на криза на идентичността в БСП.   БСП е в период, в който се опитва да смени политическия си пол, от социалисти да станат консерватори, започна той. „Говоренето на БСП разделя обществото, прави единството невъзможно. Това е симптом за загуба на политическа идентичност и на криза на идентичността в БСП“, продължи Биков. „Корнелия Нинова заговори за християнски ценности, докато е лидер на социалистическа партия, която се уповава на Маркс. БСП са единствената обществена група, която празнува, кълнейки и хулейки други хора. Ние си подаряваме подаръци или палим свещи, така отбелязваме празници“, каза още Тома Биков.   От ГЕРБ обявиха, че ще дадат извънредна пресконференция веднага, след като стана ясно, че на събора на БСП на Бузлуджа са се събрали повече от 70 000 души.    ", "date": "2018.07.28", "title": "ГЕРБ на извънреден брифинг: Безсрамие е БСП да претендира за властта! (ВИДЕО)"}
{"url": "http://epicenter.bg/article/Korneliya-Ninova--Zapochvame-razgovor-s-naroda-si---kray-na-prehoda-/160213/2/0", "text": "Скъпи българи от Видин, София, Пловдив, Варна,  Пазарджик, Благоевград, Търново и Сливен, Хасково   Скъпи българи от цялата страна,   Добре дошли на това историческо място. Добре дошли скъпи сънародници от Америка, Лондон, Барселона и Берлин, които видях на поляната. Добре дошли, българи!   Скъпи другарки и другари,   Добре дошли на нашата Историческа поляна. Добре дошли на нашите коалиционни партньори и на нашите приятели от Румъния, Сърбия, Черна гора, Албания и Словения. Добре дошли в нашата прекрасна България.   И днес ни събра уважението и почитта към нашите герои. Към онези мъже и жени, които живяха и загинаха за България. Днес ни събра преклонението пред историята на един достоен и героичен български народ. Но днес  ни събра и настоящето. Събра ни тревогата, че изчезваме като народ. Болката, че сме най-бедни в Европа. Грижата, че децата ни са с най-ниско образование. Гневът ни, че по улиците умират хора, защото болниците са закрити.   Унижението у онези, които съградиха България, а днес живеят с 200 лв. пенсия. Както и крещящата несправедливост, престъпници, които обират домовете ви, които крадат парите ви и онези престъпници във властта, които крадат милиони от народа си, да се разхождат безнаказано. Но днес ни събра и нещо друго, много различни хора по възраст и занятие. Учители и лекари, земеделци и хора с малки семейни фирми, млади и възрастни, студенти и пенсионери, инженери. Различни, но събрани от едно – ние сме смели хора, които сме тук, без страх да кажем, че държавата ни се управлява от шайка. Тази шайка пороби народа си. Тази шайка открадна България. Тази шайка си създаде правила и закони, които ги направиха безнаказани. Но тази шайка посегна и на най-скъпото ни – всеки, който не е съгласен, всеки, който критикува е посочван за враг, провокатор. На всеки такъв му се затваря устата, уволнява се от работа, преследва му се бизнесът. Народе, посегнаха на най-святото ни – правото ни да мислим свободно, да говорим свободно, правото ни да бъдем с различно мнение, правото да бъдем хора с достойнство. Но шайката си отива, народът остава и този народ трябва да избере своя път. Ето защо, тук ни събира и бъдещето, защото ние предлагаме на своя народ един възможен път. Ние му предлагаме да си върнем държавността, да си пазим суверенитета като държава, достойнството като народ . Ние предлагаме държавата да не приватизира и концесионира националните си богатства, плажове, гори, летища, жп линии. Ние предлагаме този разговор. Ние предлагаме държавата да създаде свое собствено, българско, родно производство . Всички заедно, да направим българска икономика, всички заедно, да направим програма за всеки един регион в България. Всички заедно, да решим, че това производство ще бъде осигурено с български кадри, а не с мигранти, които ще ни решават въпроса с работната сила и демографската криза.   Всички заедно, да обсъдим и решим, че имаме нужда от 200 инженери, 300 механици и нека държавата да ги заложи в държавните университети, да плаща стипендия на тези млади хора, а когато те завършат, да работят в България. Ние предлагаме на народа си разговор за това- вашите, нашите пари от Здравната каса да се ползват от болници, които не са търговски дружества и не правят печалба от нашето здраве. Ние предлагаме на народа си да намалим ДДС върху лекарствата, за да бъдат достъпни за всеки болен. Ние предлагаме разговор- българската държава да има своята роля в образованието на децата ни. Ние искаме един учебник, в един клас, за цялата страна с истинската, автентичната, българска история, литература и култура и  да не се подменя идентичността на народа. Предлагаме на народа да говорим за българската земеделска земя. Не може 10-15 души в страната да владеят 70% от земята ни. Нека разговаряме да сложим таван на субсидиите и парите да отидат при вас – дребни, малки, средни фермери, които гледате плодове, зеленчуци, месо и мляко и храните българския народ. Нека възстановим Напоителни системи – какво земеделие без напояване може да се прави в България? Да говорим за най-големия бич в България – бедността и неравенствата. Защо не седнем и да решим, че всички стари пенсии трябва да се преизчислят. Не може да се живее с 200 лв. Защо да не говорим да въведем семейно подоходно облагане, за да помогнем на тези млади хора, които и тук видяхме с малките дечица, да раждат и отглеждат децата си в България. Защо да не им помогнем с облекчени условия за закупуване на първо жилище? Вчера на младежката дискусия младите хора от Румъния споделиха, че при тях това отдавна е направено – всяко младо семейство получава помощ за първо жилище и за първа кола. Възможни ли са тези наши мечти, както ги нарекоха някои опоненти. Възможни са! Не казваме, че ще е лесно. Не казваме, че ще е всичко, сега и веднага. Но ние трябва да започнем този разговор с народа си и той е – край на прехода, обща национална енергия за друг път на развитие на България!   Ще има съпротива, защото тези години създадоха политико-олигархична група в България, която си присвои държавата и която краде от вас 10 млрд. лв. годишно. Те няма да отстъпят от благата си. Има прослойка от икономически кръгове, които си купуват политици от всички цветове и няма значение кой управлява – те са добре. Това ще бъде нашият голям опонент и това е сила. Не трябва да си правим илюзии. Сигурно и в нашите редици ще има хора, които няма да приемат нашето предложение към нашия народ. Нека да спорим! Може би в спора ще решим истината. Но не се отказвайте. Колкото и да е трудно, който и да е срещу нас, имаме своите смели идеи. Бъдете неподкупни и да бъдем последователни, за да ги докараме до край.   Вие, тези над 70 000 души днес, сте нашите апостоли в цялата страна. Идете, спорете, говорете, водете народа ни. Не се отказвайте, защото днес подаваме ръка на всеки българин, където и да се намира по света, който милее за семейство, род и отечество. Елате- заедно, помогнете с акъл, труд, който с каквото може. Нека се обединим за децата си, за справедливостта, за високи доходи, за висок стандарт на живот, за край на шайката, която си отива, но за народ, който остава. Народ, който има своето бъдеще. Нека се обединим, народе, за България!      ", "date": "2018.07.28", "title": "Корнелия Нинова: Започваме разговор с народа си - край на прехода!"}
