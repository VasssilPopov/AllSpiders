{"url": "http://epicenter.bg/article/Karakachanov-i-nachalnikat-na-otbranata-general-Andrey-Botsev-se-sreshtnaha-s-detsata-na-Balgarskata-armiya/170612/2/0", "text": "„Нашият ангажимент да подпомагаме децата на Българската армия е неотменим. Той е израз на нашата признателност към семействата, понесли такава тежка загуба“. С тези думи министърът на отбраната Красимир Каракачанов се обърна към децата на военнослужещите и цивилните служители, загинали при изпълнение на служебния си дълг. Това съобщиха от пресцентъра на МО.  Срещата се проведе днес, 12 декември, в Централния военен клуб в София. В нея участваха началникът на отбраната генерал Андрей Боцев, заместник-командващият на Съвместното командване на силите генерал-майор Иван Лалов, командирите на Сухопътните войски и на Военновъздушните сили генерал-майор Михаил Попов и генерал-майор Цанко Стойков и директорът на дирекция „Социална политика“ Иво Антонов.  В навечерието на коледните и новогодишни празници децата на Българската армия споделиха своите достижения през годината. Талантливата художничката Веселина Гекова, която вече завърши „Пластични изкуства“ в Нов български университет и участва със свои произведения в няколко изложби, подари свое произведение от бронз - малка пластика, символ на София, на министър Красимир Каракачанов и генерал Андрей Боцев. Тази статуетка тя е изработила за участниците в Европейската конференция на Международния съвет за военен спорт (CISM), на която София беше домакин през 2018 г.  Министър Каракачанов увери децата на Българската армия, че могат да разчитат на разбирането и максималната помощ, която Министерството на отбраната може да им окаже. Той им пожела да бъдат преди всичко здрави, да вярват в собствените си сили, за да постигнат мечтите си.  „Както аз самият, така и военното ръководство на Министерството на отбраната, вярва във вашите възможности. Затова ние – със своите лични и институционални усилия и способности, ви подкрепяме и ще продължим да го правим“. Това заяви и началникът на отбраната генерал Андрей Боцев на момичетата и момчетата от фондация „Деца на Българската армия“. Той подчерта, че с решение на Управителния съвет на фондацията от 1 януари 2019 г. ще се увеличи размерът на ежемесечната стипендия, която децата получават. „Искаме от сърце да сме част от вашето бъдещо развитие, успех и постижения“, каза генерал Боцев.  През тази година Фондация „Деца на Българската армия“ полага грижи за 35 деца на военнослужещи и цивилни служители, загинали при изпълнение на служебния си дълг, и им осигурява месечна стипендия. Финансовите средства се набират от дарения на военнослужещи и цивилни служители от Въоръжените сили.   ", "date": "2018.12.12", "title": "Каракачанов и началникът на отбраната генерал Андрей Боцев се срещнаха с децата на Българската армия"}
{"url": "http://epicenter.bg/article/Elena-Yoncheva--Reaktsiyata-na-Kamarata-na-stroitelite-pokazva-strah-i-panika-ot-nezavisima-proverka/170563/2/0", "text": "Реакцията на Камарата на строителите показва страх и паника от извършване на независима проверка. Това каза говорителят на ПГ на „БСП за България“ Елена Йончева на брифинг в Народното събрание, предаде репортер на Агенция „Фокус“.  „Нашето искане е само за проверка на българските магистрали – за проверка на качеството им в независима европейска лаборатория. Ние не разбираме как е възможно срещу това искане да бъдат изкарани 1000 строителни камиона. Реакцията на Камарата на строителите показва страх, паника от извършването на една така проверка. Ние подкрепяме строителството и на практика искаме само едно и също – да се строят качествени пътища. А това може да стане само с проверка на пътищата“, заяви тя.  „Нашата цел е в бъдеще да има независим контрол от българската държава и АПИ. Трябва да приемем европейския модел за контрол както при обявяване на обществени поръчки, така и при изпълнението им и техния контрол. Отговорност обаче за качеството на българските пътища не носят строителите, затова ние не сме срещу тях, а им помагаме. Отговорност носи мафиотският начин, по който се управлява България – срастването между бизнес и власт“, каза още Йончева.  Тя посочи, че днес отново се е казало, че няма доказателства за евентуална корупция при строителството на пътищата.  „Затова искам още веднъж да цитирам последния доклад на Държавния департамент на САЩ за инвестиционния климат в България, в който се казва, че служители във всички клонове на правителството са замесени в корупционни практики безнаказано“, каза Йончева.  ", "date": "2018.12.12", "title": "Елена Йончева: Реакцията на Камарата на строителите показва страх и паника от независима проверка"}
{"url": "http://epicenter.bg/article/Barekov-/170571/2/0", "text": "Късно снощи двама души загубиха живота си, а други 12 бяха ранени при стрелба на коледния пазар в Страсбург. Френските власти определиха деянието като терористичен атентат.    В града се намира една от основните сгради на Европейския парламент, поради което в района са се намирали и представители на институцията. Оказва се, че    Политикът пусна няколко поста в личния си профил в социалната мрежа, в които благодари на Бог, че е останал невредим и изразява негодувание, че не е потърсен за коментар от нито една родна медия. Той критикува журналистите, че са се свързали с други негови колеги, които не са били на мястото и не са могли да пресъздат настроенията на гражданите, непосредствено след атентата.      В текста си Бареков пояснява, че е купил детски зимен комплект от един от павилионите на метри, от които е започнала стрелбата и се моли за живота на продавачките там. Постът му завършва с думите:   \r\n \r\n \r\n \r\n", "date": "2018.12.12", "title": "Бареков: Бях в епицентъра на атентата, но нито един баджак от медиите не ме потърси за коментар"}
{"url": "http://epicenter.bg/article/Za-dva-chasa-pravitelstvoto-razdade-i-prerazpredeli-blizo-1-7-miliarda-leva-/170581/2/0", "text": "Само за два часа на днешното си заседание Министерски съвет   стана ясно от съобщението на Правителствената информационна служба.  Най-голямата сума - допълнителните средства са в размер до 1 349 856 000 лв. по бюджета на Министерството на регионалното развитие и благоустройството за 2018 г, е отпу2сната за изграждането на 134,2 км от АМ „Хемус“ между Боаза и път I-5 Русе - Велико Търново.  Сумата ще е от централния бюджет за 2018 г. С нея ще бъде осигурено изграждането на участъка, който е от изключително важен държавен и обществен интерес и за развитието на пътната инфраструктура в Северна България.  Общата дължина на АМ „Хемус“ от София до Варна е около 420 км. Изградени са участъците между София и Ябланица и от Белокопитово до Варна, които са общо близо 170 км. В момента се строят още близо 26 км от автомагистралата - 9,3 км в отсечката между Ябланица и Боаза и 16,32 км от п.в. „Буховци“ до п.в. „Белокопитово“.  Правителството отпусна и допълнителни 157 998 422 лева по бюджета на Министерството на регионалното развитие и благоустройството за 2018 г. за изпълнението на редица инфраструктурни проекти. Средствата ще бъдат използвани за разплащане по обекти, изпълнявани по програмите на Агенция „Пътна инфраструктура“ през 2018 г., които са от важен държавен и обществен интерес с цел развитие на пътната инфраструктура и повишаване на безопасността на движение. Сред тях са реконструкцията на първокласния път Слънчев бряг - Бургас, обходният път на гр. Ахелой и Пловдив - Асеновград, извършени превантивни ремонти, отстраняване на щети, поставяне на пътни знаци, монтиране на мантинели, полагане на маркировка и други. Предвидени са и средства за текущ ремонт и поддържане на пътната инфраструктура.  Министрите одобриха и допълнителни разходи по бюджета на Министерството на отбраната за 2018 г. в размер до 33 443 000 лв. Средствата са необходими за строително-ремонтни дейности и доставка на медицинска апаратура.  Допълнителни разходи по бюджета на ведомството се отпускат и за поддържане на авиационна техника, комуникационни, информационни и навигационни системи от състава на Военновъздушните сили на Българската армия. Средствата за тази цел са в размер до 58 803 664 лв.  Одобрени са също други разходи до 21 232 080 лв., които са необходими за изграждане на полеви апаратни за привързване на полевата комуникационна и  информационна система към стационарната комуникационна система на Българската армия - „Странджа-2“ и доставка на мобилни и ръчни абонатски терминали от система „Автоматизирана мрежа за свръзка с подвижни обекти“ по стандарт TETRA.  Средствата и по трите правителствени постановления се осигуряват за сметка на преструктуриране на разходите по централния бюджет за 2018 г.  Правителството разписа и 5 646 505 лв. допълнителни разходи за 2018 г. за дължими плащания (възстановяване на суми) към бенефициенти по влезли в сила съдебни решения за отменени финансови корекции от програмния период 2007-2013 г. Така ще се осигурят средства за редица важни и неотложни проекти на територията на цялата страна, които са с инфраструктурно, културно и социално предназначение.  За целта се предвиждат промени по бюджетите за 2018 г. на Министерския съвет - 35 883 лв., на Министерството на икономиката - 1 416 490лв., на Министерството на околната среда и водите - 2 376 963 лв., на Министерството на транспорта, информационните технологии и съобщенията - 961 123 лв. и на Министерството на регионалното развитие и благоустройството - 856 046 лв.  Средствата се предоставят за сметка на преструктуриране на разходи и/или трансфери по централния бюджет за 2018 г.  Министерският съвет одобри допълнителни разходи в размер на 6 693 500 лв. по бюджетите на Комисията за защита от дискриминация, Националната служба за охрана, Държавната агенция „Разузнаване“, Националния статистически институт и община Марица за 2018 г.  По бюджета на Комисията за защита от дискриминация средствата са в размер на 125 000 лв. и са предвидени за осигуряване на достъпна архитектурна среда за хората с увреждания в регионалните офиси на Комисията и за откриване на шест нови регионални офиса.  Одобрените разходи за Националната служба за охрана са в размер на 1 700 000 лв., с които ще бъдат изплатени дължими обезщетения по Закона за НСО.  Средствата по бюджета на Държавната агенция „Разузнаване“ са в размер на 1 000 000 лв., които са предназначени за издръжка на задграничната дейност на Агенцията.  За обезпечаване на направени разходи, свързани с дейности по Българското председателство на Съвета на Европейския съюз през 2018 г., по бюджета на Националния статистически институт са одобрени допълнително 148 500 лв.  Одобрен е и трансфер в размер на 3 720 000 лв. по бюджета на община Марица за обект „Реконструкция на пътно кръстовище - Пътна връзка „Пловдив - АМ „Тракия“ (възел „Запад“)“ с път за село Радиново и промишлено-търговска зона „Марица“, община Марица, област Пловдив“.  Средствата по бюджетите на НСО и НСИ се осигуряват за сметка на предвидените разходи по централния бюджет за 2018 г., а средствата по бюджетите на Комисията за защита от дискриминация, Държавната агенция „Разузнаване“ и община Марица се осигуряват за сметка на преструктуриране на разходите и/или трансферите по централния бюджет за 2018 г.  С друго правителствено постановление са одобрени и допълнителни разходи по бюджета на Министерството на вътрешните работи за 2018 г. Средствата общо са в размер на 30 000 000 лв., в т.ч. 7 000 000 лв. - за дейности свързани с издаването на българските лични документи, за сметка на предвидените по централния бюджет за 2018 г. и 23 000 000 лв. за неотложни разходи, свързани с текущата издръжка на министерството, за сметка на трансферите между бюджети и сметки за средствата от Европейския съюз, одобрени с чл. 12, ал. 1, раздел III, т. 2 от Закона за държавния бюджета на Република България за 2018 г.  Министерският съвет одобри допълнителни 1 900 000 лева за Министерството на външните работи. Средствата са отпуснати за осигуряване на командировъчни средства на дългосрочно командированите служители в задграничните ни представителства и за обезпечаване на актуална софтуерна поддръжка за нуждите на Националната визова информационна система (НВИС) и на визовата дейност в консулските служби на Република България.  Допълнителни разходи в размер до 7 000 000 лв. ще бъдат включени в бюджетите на държавните културни институти, осъществяващи дейности в областта на сценичните изкуства. Необходимите за това средства ще бъдат за сметка на преизпълнение на собствените им приходи, реши правителството.  Преди седем години стартира процесът на реформиране на второстепенните разпоредители с бюджет към министъра на културата в областта на сценичните изкуства, които включват преструктуриране на някои културни институти, и въвеждане система на делегирани бюджети. В резултат се постигна по-голямо многообразие на предлаганите културни продукти, усъвършенстване на мениджмънта и осигуряване на по-широк достъп на художествения продукт до аудиторията. Значително се увеличиха и приходите, реализирани от продажба на билети.  На база отчети за съответния период на предходната бюджетна година, до края на 2018 г. ще се формира преизпълнение на приходи до 7 000 000 лв. Осигуряването по бюджета на програма „Сценични изкуства“ на тези средства от преизпълнението на собствените приходи, ще доведе до преодоляване на затрудненията и ще даде възможност да се изплатят възнагражденията на заетия художествено-творчески състав и разплащанията за неотложните разходи, както и осигуряването на нормални условия за осъществяване на творческата дейност и създаване и разпространение на културни продукти от организациите от сценичните изкуства.  Правителството отпуска допълнително 585 404 лв. за финансово осигуряване на дейности по националните програми „Осигуряване на съвременна образователна среда“, „Заедно за всяко дете“, „Обучение за ИТ кариера“ и „Без свободен час“.  За НП „Обучение за ИТ кариера“ се предоставят 189 500 лв. на две общински училища за обучение на ученици за придобиване на професионална квалификация по професия „Приложен програмист“. Обучението е предназначено за ученици в средни училища, профилирани гимназии и професионални гимназии, които не се обучават по професия от професионално направление „Компютърни науки“.  За НП „Осигуряване на съвременна образователна среда“, Модул „Модернизиране на системата на професионалното образование“ средствата са 55 091 лв. за 4 общински училища за разработването на учебна документация (учебни планове и учебни програми) за професионално образование и обучение.  За НП „Заедно за всяко дете“, Модул „Екипи за обхват“ се предоставят 4 198 лв. за командировка на екипите за обхват при осъществяване на мярка „посещение на адрес“, разходи за комуникационни дейности и административни разходи на 37 общински детски градини и училища.  За НП „Без свободен час“ се предоставят 336 615 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода 01.07.2018 г. - 31.10.2018 г.  Отделно от това за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда се предоставят допълнително 135 358 лв. Допълнителни средства в размер на 10 675 лв. са предвидени и за новите защитени детски градини и училища за периода 15.09.2018 г. - 31.12.2018 г.  Необходимите средства се осигуряват от бюджета на МОН за 2018 г.  Правителството одобри преразпределение на отпуснатите допълнителни разходи по бюджета на Министерството на земеделието, храните и горите (МЗХГ) за изпълнението на неотложни мерки за предотвратяване появата на африканска чума по свинете. В началото на месец юли тази година Министерски съвет отпусна 4,5 млн. лева за борба с болестта.  Правителството одобри вътрешнокомпенсирани промени по бюджетите за 2018 г. на четири министерства.  С направените изменения по бюджета на Министерството на енергетиката утвърдените разходи по бюджетна програма „Администрация“, в т.ч. по показател „Персонал“ се увеличават с 69 000 лв., за сметка на намаление със същата сума на разходите по „Политика в областта на устойчивото и конкурентоспособно енергийно развитие“, бюджетна програма „Сигурност при енергоснабдяването и при управление на РАО и ИЕЯС“.  В Министерството на икономиката се увеличават разходите за издръжка на програма „Реализация на експортния потенциал и участие в търговската политика на ЕС“ със сумата от 364 000 лв., за сметка на реализирани икономии в издръжката на програма „Администрация“ в размер на 250 000 лв. и на програма „Насърчаване на инвестициите за повишаване на конкурентоспособността на икономиката“ в размер на 114 000 лв. Промяна се прави и на разходите по показател „Персонал“.  По бюджета на Министерството на транспорта, информационните технологии и съобщенията се увеличават разходите по програмите „Организация, управление на транспорта, осигуряване на безопасност, сигурност и екологосъобразност“ и „Развитие на съобщенията и информационните технологии“. Преразпределението на средствата е свързано с реализирани икономии по бюджетните програми за административно обслужване и за спасяване във водния и въздушния транспорт.  С промените по бюджета на Министерството на регионалното развитие и благоустройството се осигуряват средства за поддържане, модернизация и изграждане на техническата инфраструктура, за гражданска регистрация и административно обслужване на населението и за ефективно управление на държавната собственост, държавното участие в търговските дружества и държавни предприятия. Необходимите суми са за сметка на намаляването на разходите на политиките за ефективно и ефикасно използване на публичните финанси и финансовите инструменти за постигане на растеж и подобряване качеството на жизнената среда, за подобряване на инвестиционния процес чрез усъвършенстване на информационните системи на кадастъра и имотния регистър, подобряване качеството на превантивния и текущ контрол в строителството и на строителните продукти, както и на програма „Ефективна администрация и координация“.  България предоставя 19 559 лева по линия на официалната помощ за развитие като доброволен принос във Фонда за мигранти и бежанци към Банката за развитие към Съвета на Европа, реши правителството.  Средствата ще подпомогнат осъществяваните от Фонда текущи проекти за подобряване на материалните и техническите условия за посрещане и настаняване на мигранти и бежанци в приемни и транзитни центрове в Република Македония и Босна и Херцеговина. Ще се укрепят административният капацитет на центровете и възможностите им за предоставяне на най-необходимите санитарни, медицински и социални грижи.  Финансирането ще бъде осигурено от одобрените средства от бюджета на МВнР за 2018 г., предназначени за официална помощ за развитие и хуманитарна помощ. Българската помощ е насочена към постигане на Целите на устойчивото развитие в държавите партньори от Западните Балкани и Черноморския басейн, а така също към подпомагането и обмяната на опит в прилагането на практики за добро управление и решаването на значими социални проблеми в тези страни.  Правителството одобри допълнителни разходи по бюджета на Министерския съвет за 2018 г. в размер 25 868 400 лв.  Средствата се осигуряват за сметка на предвидените разходи по централния бюджет за 2018 г. - 23 491 400 лв. и за сметка на преструктуриране на разходите и/или трансферите по централния бюджет за 2018 г. - 2 377 000 лв.  Част от допълнителните разходи в размер на 23 191 400 лв. са за разплащането на разходи за дейности на администрацията на Министерския съвет по предоставяне на софтуерната осигуровка за програмни продукти на Майкрософт с придобит лиценз за безсрочно право на ползване и предоставяне на услуги от типа Premier Support Services и от типа Digital Advisory Services за нуждите на държавната администрация на Република България.  Също така, с постановлението се одобряват допълнителни разходи в размер на 2 377 000 лв. за разплащане на дължимите от областните администрации към общините данък сгради и такса битови отпадъци за 2018 г.  Осигуряват се и 300 000 лв. за извършването на спешни ремонтно- възстановителни дейности в църквата „Св. Успение Богородично“ в село Драговищица, община Кюстендил, която е построена през 1859 г. и е паметник на културата от местно значение.  С друго Постановление правителството одобри допълнителни трансфери по бюджетите на общини за 2018 г. в общ размер 4 270 289 лева. Средствата се предоставят за разплащане на непредвидени разходи за спасителни и неотложни аварийни работи при овладяване на бедствени положения и за възстановяване на инфраструктурни обекти. Сумата се осигурява от резерва за непредвидени и/или неотложни разходи по Закона за държавния бюджет на Република България за 2018 г. в частта на средствата за предотвратяване, овладяване и преодоляване на последиците от бедствия.  Правителството промени свое Постановление № 226/2018 г. за одобряване на допълнителни разходи по бюджета на Министерството на младежта и спорта за 2018 г. Кабинетът прие също така Решение за увеличаване на капитала на „Национална спортна база“ ЕАД.  С приетите актове се предвижда предоставените средства по бюджета на Министерството на младежта и спорта в размер на 3 663 000 лв. за изграждане на многофункционална спортна зала в гр. Кърджали да бъдат използвани за увеличаване на капитала на „Национална спортна база“ ЕАД (НСБ ЕАД), като дружеството ще използва осигурените средства за финансовото обезпечаване и реализирането на проект за изграждане на спортната зала в гр. Кърджали.  Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева чрез емитирането на 1200 броя нови акции на тази стойност. Акциите ще бъдат придобити от държавата чрез бюджета на Министерството на енергетиката. Това реши Министерският съвет на днешното си заседание.  Средствата за увеличаването на капитала са предвидени в бюджета на Министерството на енергетиката за 2018 година. Те са предназначени за издръжка на проектната компания, както и за обезпечаване на финансовите ангажименти на дружеството като акционер в международната компания „Транс Болкан Пайплайн Б. В.“, регистрирана в Амстердам, Холандия.  „Проектна компания нефтопровод Бургас-Александруполис БР ЕАД е държавно акционерно дружество, в което министърът на енергетиката упражнява правата на едноличния собственик на капитала. „Транс Болкан Пайплайн Б. В.“ е създадена през 2008 г. по силата на Междуправителствено споразумение между Руската федерация, Република България и Република Гърция.  ", "date": "2018.12.12", "title": "Кабинетът като Дядо Коледа: За два часа раздаде и преразпредели близо 1,7 милиарда лева "}
{"url": "http://epicenter.bg/article/Sled-dva-dni-izdirvane-otkriha-martav-izcheznal-turist-v-Stara-planina/170583/2/0", "text": "След два дни издирване бе открит мъртъв турист в Стара планина. Това съобщиха от Планинската спасителна служба, предаде Канал 3.   \"В 15:10 часа туристът, който беше в неизвестност от 19:00 часа на 10 декември 2018 г., беше намерен. За съжаление, не е имал късмет да оцелее. Планинска спасителна служба при Българския червен кръст изказват съболезнования към близките на пострадалия\", съобщават от ПСС.   Над 30 спасители от отрядите в Троян, Ловеч, Сопот, Карлово, София и Банско се включиха в издирването в Централния Балкан между хижите \"Добрила\" и \"Амбарица\". В предишните дни времето в района бе много неблагоприятно с видимост под 40 метра и вятър от 18 м/с.   По-рано днес от ПСС съобщиха, че е открита раницата на туриста, а два часа по-късно излезе и съобщението, че е намерено и тялото. Не се съобщава къде точно е открит мъжа, като от ПСС уточняват, че по-късно ще дадат подробности за акцията.  ", "date": "2018.12.12", "title": "След два дни издирване откриха мъртъв изчезнал турист в Стара планина"}
{"url": "http://epicenter.bg/article/Tsatsarov--Sadat-ne-priema-zakonite--a-gi-prilaga/170584/2/0", "text": "Гражданската конфискация е начинът да се възстанови справедливостта, която е крещящо нарушена с това тълкувателно решение. Това каза главният прокурор Сотир Цацаров на заседание на парламентарната правна комисия в дискусията по гласуването на първо четене на промените в антикорупционния закон след тълкувателното решение на ВКС, предаде агенция „Фокус“.   „Тълкуването, което се предлага от ВКС, е въпреки закона и при ясна воля на законодателя“, посочи той. „Дори не мога да кажа, че това тълкуване допълва закона, то го изменя и променя“, обяви Сотир Цацаров. „С моите уважения към съда - той не създава закони, а има право да ги прилага“, заяви главният прокурор.   „Гражданската конфискация не е обвързана с развитието на наказателния процес“, обясни той. „Всички аргументи на Прокуратурата са за антикорупционния закон“, каза още главният прокурор.  ", "date": "2018.12.12", "title": "Цацаров: Справедливостта е крещящо нарушена с тълкувателното решение на ВКС  "}
{"url": "http://epicenter.bg/article/Borisov-shte-uchastva-v-redovnoto-zasedanie-na-Evropeyskiya-savet-v-Bryuksel-/170585/2/0", "text": "Министър-председателят Бойко Борисов ще участва в редовното заседание на Европейския съвет на 13 и 14 декември в Брюксел, съобщава Правителствената информационна служба.  Темите, които ще дискутират лидерите на 28-те страни, са Многогодишна финансова рамка 2021-2027 г., единния пазар, миграцията, както и противодействие на дезинформацията, външни отношения, граждански консултации по бъдещето на Европа и климатичните промени.  Лидерите от ЕС-27 ще обсъдят още оттеглянето на Обединеното кралство от ЕС.  Очаква се канцлерът Себастиан Курц, който представлява австрийското председателство, да направи обзор на напредъка по изпълнението на заключенията от предходни заседания на Европейския съвет.  ", "date": "2018.12.12", "title": "Борисов ще участва в редовното заседание на Европейския съвет в Брюксел "}
{"url": "http://epicenter.bg/article/Pochetoha-pametta-na-zaginalite-v-r--Varbitsa-kray-Momchilgrad-10-voennosluzheshti/170586/2/0", "text": "Пред паметника край река Върбица до Момчилград се събраха жители на града, общинското ръководство и близки на загиналите преди 28 години във водите на придошлата река 10 военнослужещи.   Край паметника се събраха близки на загиналите, момчилградчани, председателят на общинския съвет Юмер Юсеин, секретаря на община Момчилград Бахатдин Ахмедов, служители на община общинска администрация.   Те поднесоха венци и цветя и почетоха паметта на загиналите с едноминутно мълчание. \"Събрахме се отново в този ден, за да почетем нашите войничета. Правим го всяка година, за да покажем, че не сме забравили огромната трагедия, която се случи тук преди 28 години. Каквото и да кажем, няма да е достатъчно\", заяви секретарят на общината Бахатдин Ахмедов.   Той допълни, че държавата е отпуснала средства, с които да бъде ремонтиран паметника и да бъде облагороден района около него, но тепърва ще се обсъди какво точно ще се направи.   Трагедията в река Върбица се случва на 12 декември 1990 година, спомнят си момчилградчани.   Тогава придошлата река залива част от колона с военни машини. В спасителната акция се включват военни и местни хора. Те успяват да изтеглят с въжета от водата част от залетите военнослужащи.   В реката намират смъртта си 10 души - лейтенант Илиян Попски, лейтенант Русин Самуилов, сержант Ангел Илков, ефрейтор Велин Хаджиев, ефрейтор Желязко Христов, ефрейтор Иван Янков, редник Красимир Канев, редник Николай Сандев, редник Петко Петков, редник Стефан Стефанов.  ", "date": "2018.12.12", "title": "Почетоха паметта на загиналите в р. Върбица край Момчилград 10 военнослужещи"}
{"url": "http://epicenter.bg/article/Sadiya-Ushev--Polititsi-shte-atakuvat-sada-prez-mediite/170517/3/0", "text": "Тепърва в съда ще се разглеждат дела – поради самото му естество, срещу депутати, срещу политици, срещу кметове. Тези лица са членове на политически партии, които използват огромен медиен ресурс, този ресурс, когато не са доволни от това определение ще бъде използван срещу съда, за да се инспирират скандали, за да се изкарват тези подсъдими герои. Това коментира в студиото на „Тази сутрин” по  bTV  председателят на апелативния спецсъд Георги Ушев.   Той и колегите му се оказаха в центъра на скандал преди месец, когато спряха освобождаването под домашен арест на отстранения кмет на „Младост” Десислава Иванчева и заместника й Биляна Петрова само няколко часа, след като то беше разпоредено от първоинстанционния спецсъд. Едва през миналата седмица двете бяха окончателно оставени под стража от АСНС – със закъснение от 40-дневния срок.   Заради публикации, в които се изразяват съмнения за тенденциозност при блокиране на освобождаването на Иванчева и Петрова, Върховният касационен съд започна проверка по случая. Според магистратите от ВКС, колегите им са допуснали ред грешки и закононарушения в случая от 16 ноември.   Ушев обаче категорично не е съгласен. Законът казва, че тези определения на Специализирания наказателен съд се изпълняват незабавно, освен ако спецсъдът не постанови друго или горната инстанция не определи друго. Когато СНС постановява друго, той го прави веднага в същото определение, нашето становище в АСНС е, че ние възможно най-бързо трябва да решим при наличие на частен протест, обясни съдията.   Според него предписанията на ВКС да се изчака годен протокол от заседанието и да се съберат становища от страните в 7-дневен срок би означавало обезсмисляне на самата процедура – докато се реши дали решението на долната инстанция трябва да се спре, горната вече ще е време да се произнася.   Ушев посочи, че от АСНС са искали становището на Висшия съдебен съвет дали при проверката от ВКС става дума за тенденциозно отношение и опит за натиск върху съда именно защото тя е дошла преди окончателното решение за мярката на Иванчева: „При подобни условия не е извършвана такава проверка – докато съдиите си разглеждат мярката, делото се взема, за да се проверява по медийни публикации”.  ", "date": "2018.12.12", "title": "Съдия Георги Ушев: Политици ще атакуват съда през медиите"}
{"url": "http://epicenter.bg/article/EK-nyama-da-podkrepi-balgarskiya-traboprovod-kam-Turski-potok--ako-e-samo-tranziten/170608/4/0", "text": "България може да се окаже отново под щателна проверка от страна на Европейския съюз заради новия ѝ проект за руски газопровод четири години след провала на предишен проект, коментира EUobserver.  “Европейската комисия няма да подкрепи“ проекта, ако тръбопроводът не изпълнява условията, заяви заместник-председателят на ЕК Марош Шефчович, който ръководи енергийната политика на ЕС.  Тя ще „реагира в рамките на своите правомощия“, ако България подкопае енергийната сигурност на ЕС, добави той в коментар за изданието.  484-километровият тръбопровод на България трябва да доставя руски газ до Европа, свързвайки се с новия \"Турски поток\" от Русия до Турция.  Русия в момента изгражда и газопровод до Германия - „Северен поток“ 2.  Газопроводите и до Германия, и до Турция заобикалят страни като Полша и Украйна, които преди бяха в старата сфера на влияние на Русия.  Това прави региона по-малко сигурен, казват критиците, тъй като позволява на Москва да намали доставките там, докато в същото време продължава износа си към Западна Европа.  Енергийните ходове се случват на фона на сериозно геополитическо напрежение с руски военни провокации и агресия в Балтийско и Черно море.  „Северен поток“ 2 и разширяването на Турски поток целят да задълбочат зависимостта [на ЕС към Русия]”, казва американски диполмат в същия ден на интервюто с Шефчович.  „Това не са търговски проекти, те са политически инструменти. А руската държава използва енергията, за да постига политическите си цели“, предупреждава той.  Дежавю?  Предишният проект на Москва – дори по-амбициозният „Южен поток“, трябваше да доставя газ директно от Русия до България, припомня EUobserver.  Москва обаче се отказа от проекта през 2014 г., когато ЕК заяви, че той нарушава правилата на единния пазар.  България, където парламентът одобри връзката с „Турски поток“ на 30 ноември, тепърва трябва да представи на Шефчович плановете си.  Министерствата на енергетиката и на външните работи на България са отказали да коментират темата за изданието.  Ако българският тръбопровод продава руски газ на Европа в нов търговски хъб, който търгува и с друг международен газ, то това е „приветствано развитие“, каза Шефчович.  Но ако просто просто „отвежда“ газ от „Турски поток“ към страните от ЕС, например Австрия или Италия, то тогава няма да получи подкрепа.  „Ако се откаже, че проектът е просто транзитен газопровод, той не може да бъде част от проекта за газовия хъб \"Балкан\" и Комисията няма да го подкрепи, независимо дали минава през Гърция към Италия или през България-Сърбия-Унгария-Словакия до Австрия“, коментира още Шефчович.  „При подобен сценарий „Турски поток“ и този тръбопровод ще бъдат просто в конкуренция с други източници и маршрути [за доставки] на газ, идващ към региона“, допълни той.  Хъб \"Балкан\"  Комисията по-рано финансира проучване за осъществимост на идеята за газов хъб \"Балкан\".  Хъбът във Варна може да търгува с газ от „Турски поток“, както и с два подкрепени от ЕС тръбопровода до Азербайджан и Израел – Южният газов коридор и EastMed.  Той може да търгува и втечнен природен газ от Катар или ЕС, създавайки „по-диверсфицирани, сигурни доставки“ за Европа, каза Шефчович.  „Комисията може да подкрепи само сценарий, при който този газ [от \"Турски поток\"] се продава на газовия хъб Балкан, а не просто се пренася чрез транзитни тръбопроводи към западноевропейските хъбове“, казва еврокомисарят.  „Щом стане ясно как ще се организира превозът, Комисията ще реагира в рамките на правомощията си“, допълва той.  България няма да получи европейски пари за газовата връзка за 1,4 млрд. евро, ако не изпълни условията, казва още той.  Тя няма да получи и „регулаторна подкрепа“ от ЕС.  „Комисията не вижда разлика между „Турски поток“ и транзитните му газопроводи за отвеждане или „Северен поток“ 2 и наземната му връзка Eugal”, добавя Шефчович.  Новите руски газопроводи и европейските връзки трябва да започнат доставки през 2020 г. ", "date": "2018.12.12", "title": "ЕК няма да подкрепи българския тръбопровод към Турски поток, ако е само транзитен"}
{"url": "http://epicenter.bg/article/Prof--Ivan-Angelov--Koy-pecheli-i-koy-gubi-ot-danachnata-reforma-/170580/11/0", "text": "  Реформата в данъчната система има много привърженици. Но има и противници. Подкрепят я тези, които са облекчени от предлаганите промени. Противници са онези, които губят. Това би било нормално ако спорещите си служеха с професионални аргументи и се придържаха към истината.   Опонентите на данъчната реформа обаче не спазват тези условия. Не се колебаят дори и да лъжат. Една от най-големите им лъжи през последните години беше, че   И особено на предприемчивите и на професионалистите. Така искат да настроят неосведомените срещу данъчната реформа и да запазят привилегированото си положение при настоящата данъчна система.   Сегашната ни данъчна система е най-реакционната, неефективната и антисоциалната в съвременна Европа. Защото потиска, а не стимулира икономическия растеж. Натоварва бедните и средните слоеве и облекчава заможните и богатите. Социално-икономическата логика на европейската данъчна система е обратна. Тя разпределя данъчното бреме според възможностите на данъкоплатците. Облекчава бедните и средните слоеве и натоварва умерено заможните и богатите   . Предлаганата от мен и още някои икономисти реформа цели да направи нашата данъчна система по-ефикасна, по-справедлива и по-европейска. За да докажа действителните резултати от предлаганата промяна направих конкретни изчисления, като стъпих на следните изходни предпоставки:   - Спирам се на , който засяга пряко милиони хора. Очакваните приходи в бюджета от този данък през 2019 г. са 3,86 млрд. лева.   - Приемам че за облекчаване на най-бедните се въвежда  , равен на минималната работна заплата - 560 лв. месечно за 2019 г. Тя вече е утвърдена от Парламента. Необлагаем минимум има във всички европейски страни. Засега ние сме почти единственото изключение.   - „Плоското“ данъчно облагане да се преобразува в  . Всички цивилизовани икономики отказват „плоските“ данъци. Сигурно имат необорими причини за това. Процентът на облагането следва да нараства   с увеличението на дохода, като  :   - Доход до 560 лв. не се облага. То важи за всички данъкоплатци;   - Доход от 561 до 3000 лв се облага, както до сега, с 10%. Като се има предвид, че средната брутна месечна заплата у нас сега е около 1100 лв., това засяга огромната част от данъкоплатците;   - Доход от 3001 до 5000 лв се облага с 15%;   - Доход от 5001 до 7000 лв. се облага с 20%;   - Доход над 7000 лв се облага с 25%.   - Препоръчвам  . Общият доход на семейството се дели на всички негови членове (родители, деца и възрастни). Така се получава доходът на член от семейството, който служи за база на облагането.   При определен доход колкото по-голямо е семейството, толкова по-ниска е тази база и по-малък данъкът. Някой може да възрази, че това облагодетелства ромите с повече деца. Да, облагодетелства всички големи семейства, независимо от етническата им принадлежност, . Ако нямат доходи изобщо не ги засяга, независимо от броя на децата. Този метод на облагане стимулира раждаемостта и улеснява отглеждането и образованието на децата, оставя повече средства на домакинствата, осигурява им по-голямо индивидуално потребление, а чрез него - и по-висок растеж на БВП.   -  : двама родители с едно дете и двама родители с две деца. В първия случай работи един от родителите с месечен доход 1000 лв., а във втория – работят и двамата с по 1000 лв месечен доход. И в двата случая показвам какъв данък върху дохода плащат сега и какъв ще плащат след реформата:        В   са показани месечните заплати от 1000 до 8,000 лв. Във   е посочен плащаният 10% месечен данък върху дохода за съответните заплати по сегашната система. В   са изчислени месечните данъци след реформата, в подчертан текст. Те включват: необлагаем минимум от 560 лв., плавно повишено прогресивно облагане (от 10, 15, 20 и 25%) за нарастващите по размери доходни етажи и семейно облагане за 3-членно семейство.      подлежащата на облагане сума се определя чрез разделяне дохода на работещия родител на три, за да се получи доходът на лице от домакинството. Доходът на лице в случая е 333 лв., т.е. по-нисък от необлагаемия минимум (560лв.) и семейството не плаща данък.   . доходът от 2000 лв. се дели на три и се получава размерът му на лице от домакинството (667 лв.). Той се облага с 10% и се получава дължимият данък (67 лв.) за този доходен етаж.    доходът от 3000 се дели също на три и се получава размерът му на лице от домакинството (1000 лв.). Той се умножава по 10% и се получава данъкът от 100 лв за този доходен етаж. Към него се прибавя дължимият данък по предходния доходен етаж (67 лв.) и се получава данъкът на семейството с натрупване (167 лв.) за този доходен етаж. И така нататък до края.   Както се вижда,   в сравнение с настоящия си данък от 400 лв. преди промяната. Семействата с доход около 4100-4200 лв и нагоре ще плащат постепенно нарастващ данък, понеже расте процентът на облагане (15, 20, 25%).  , където облагането е с максималните 25%. Те са едва  . Максималните ставки за този данък в някои западноевропейски страни са 50-55 процента. А средният процент на облагане на дохода на физическите лица в Западна Европа е около 40-45%.   Семействата с месечен доход около 1000 лв. ще спестяват от по-ниското облагане по 100 лв. на месец (1200 лв- годишно). Семействата с 2000 лв месечен доход ще спестяват от по-ниския данък 133 лв. месечно (1596 лв. годишно). Семействата с 3000 лв.ще спестяват от разликата с по-ниския данък също по 133 лв. месечно или 1596 лв. годишно.    Ако допуснем че работещият родител в тричленното семейство получава по 8000 лв. месечна заплата и сега плаща по 800 лв месечен данък върху доходите си, след реформата, при посочените условия, ще плаща 2151 лева.    При годишен доход от 96,000 лв. (8000 х 12) това семейство сега плаща   данък върху дохода си.   (2151х12)  . Техните колеги от Западна   Европа сега плащат около 40-45% данък върху дохода си.    с тричленни семейства и   обаче ще плащат по-малък данък върху дохода си по предлаганата реформа. И ще разполагат с повече средства за потребление на техните семейства. Това не е радикално подобрение, но е незабавно и все пак забележимо (400 лв. годишно).         са показани общите месечни доходи на двамата работещи родители с по 1000 лв. месечни заплати.   – сегашните плащания на двамата родители по този данък, при 10% облагане.   са изчислени бъдещите им плащания в условията на необлагаем минимум (560 лв.), плавно прогресивно облагане с 10, 15, 20 и 25% за нарастващите доходни етажи и семейно облагане.   , с двама работещи родители, с по 3000 лв. месечна заплата всеки, сега получава 6000 лв. общ доход и плаща   върху дохода си. Такъв или по-малък доход сега получава голямото мнозинство от българските данъкоплатци с такива семейства. След реформата, при описаните по-горе условия, подобно семейство ще плаща  . То спестява 350 лева месечно или    Всички подобни семейства с общ доход около   или по 2550 лв. на лице от домакинството, ще плащат същия данък, както до сега. А тези с по-нисък доход ще плащат по-малък данък.    Да допуснем че двамата родители получават по 8000 лв. месечна заплата или общо 16,000 лв. (по 5000 лв. на член от домакинството). Семейството    След реформата, при посочените условия ще плаща   (а не 1600 лв.)  . Или с 1625 лв в повече. Годишният брутен доход на това семейство е  . При облагане с 10% то плаща сега 19200 лв данък.. След промяната ще плаща  от брутния си доход. За годината това е  . Заможните и богати колеги на тези наши семейства от Западна Европа сега плащат средно 40-45% данък върху доходите си.   . Останалите 85-90% подобни семейства ще плащат по-малко или равно на това, което са плащали до сега.   Ако се формулират други данъчни етажи и други проценти на прогресивно облагане, конкретните числа ще бъдат малко по-различни, но общата картина остава същата:   Далеч по-леко от западноевропейското равнище.   Някои технически подробности в горните изчисления подлежат на уточняване с данъчни специалисти, но те няма да променят общата картина. А тя е:  . Така се смекчава леко доходното разслоение, повишава се покупателната способност на най-бедните, без да се посяга чувствително върху остатъчния доход на заможните и богатите. Така нашият данък става по-справедлив и по-европейски.   Противниците на такава данъчна реформа могат да възразят,   и няма да има пари за финансиране на публичните програми.   Приходите ще намалеят, но ще останат достатъчно големи. Защото десетте процента най-богати данъкоплатци плащат по-голям дял от приходите по този данък.   Освен това, аз   по-висок прогресивен корпоративен данък, по-висок прогресивен данък върху големите имоти и големите наследства, повишение на данъка върху доходите от дивиденти, повишение на ДДС за луксозните стоки и за хазарта, повишение на данъка върху лихвите от големите депозити, отваряне на „досиетата на прехода“, еднократно облагане на големите имущества с 5% данък, въвеждане на данък „Тобин“, ограничаване на „сивия“ сектор, ревизия на съмнителни приватизационни и концесионни сделки, по-добра събираемост на данъците и другите държавни вземания и т.н.    От оставените на домакинствата допълнителни средства ще има  . Масовото четиричленно семейство със 6000 лв.месечен доход (72000 лв. годишен) ще спестява годишно 4200 лв. от по-нисък данък. След няколко години то може да започне някакъв дребен семеен бизнес със спестените 10-15 хил. лева, който постепенно ще расте. Това ще осигури допълнителна заетост, повече доходи и плащания на данък върху доходите, по-големи постъпления по ДДС от допълнително купените стоки и т.н.   12 декември 2018 г.", "date": "2018.12.12", "title": "Проф. Иван Ангелов:  Кой печели и кой губи от данъчната реформа?"}
{"url": "http://epicenter.bg/article/Na-14-dekemvri-izliza-ot-pechat-brazilskiyat-bestselar--Nevidimiyat-zhivot-na-Euridise-Guzmao-/170533/6/0", "text": "На 14 декември излиза от печат бразилският бестселър „Невидимият живот на Еуридисе Гузмао”, подписан от бляскавия талант на Марта Баталя!   (превод: Снежина Томова; цена: 15 лв.,стр. 192) пренася читателя в Рио де Жанейро в средата на миналия век – един непредвидим и екзотичен град, ухаещ на подправки, кокос и гуава. За съжаление, обществото е патриархално, на почит са закостенели традиции, според които съдбата на жената е предначертана - да бъде добра домакиня, предана съпруга и майка. На фона на колоритно пано, изтъкано от различни социални прослойки, се откроява микрокосмосът на две сестри, дръзнали да престъпят законите на благонравието и да потърсят смисъл на съществуването и собствено място извън сянката на мъжкото рамо. Еуридисе надава своя „вик за свобода“ чрез страстта си към музиката, кулинарното и шивашкото изкуство, литературата и тайно изпушените цигари, Гида –  приемайки предизвикателството да бъде самотна майка, решена да се бори за себе си и за бъдещето на сина си. С разбиране и съпричастност, с лек феминистки привкус, с тънък хумор, на места хаплив и горчив, Марта Баталя разкрива невидимия, мечтателен живот на своите героини в една приказна сага, която неминуемо ще ви развълнува…   Родена през 1973 година,   е изявена бразилска писателка, журналистка и издателка, която от 2008 г. живее в САЩ със съпруга си и двете им деца. „Невидимият живот на Еуридисе Гузмао“ (2016) е дебютният й роман, превърнал се в бестселър още с излизането си. Правата за издаването му са продадени в Германия и Норвегия, преди да бъде публикуван в оригинал. Преведен е на множество езици, навсякъде щедро приветстван със суперлативи от критиката, медиите и читателите. Върху филмовата му адаптация работят именитите бразилски кинотворци Родриго Тейшейра и Карим Аинуз.     *** Когато Еуридисе Гузмао се омъжи за Антенор Кампело, носталгията по сестра ѝ вече беше почти изчезнала. Можеше да се усмихва, щом чуеше нещо смешно, да прочете две страници, без да вдигне поглед от книгата и да се замисли къде ли е Гида в момента. В действителност все още продължаваше да я търси, да се взира в лицата на жените по улиците. Дори един път беше почти сигурна, че видя Гида в трамвая, който отиваше до квартал „Вила Изабел“. След време тази нейна сигурност изчезна, престана да вярва и в други неща, които дотогава ценеше. Когато Еуридисе и Антенор се ожениха, никой не знаеше всъщност как така стигнаха до сватба. Някои смятаха, че бракът им се дължи на факта, че Жозе Салвиано и Мануел да Коста вече бяха женени. Други сочеха заболяването на лелята на Антенор като главна причина за брачния съюз. Тя не можеше повече да пере дрехите на племенника си със специалния лавандулов сапун, нито да приготвя пилешката супа с прозрачни парченца лук. Антенор харесваше вкуса на лука, но не понасяше неговата текстура. Само едно-единствено заблудено парченце в боба му причиняваше гадене, оригване и цяла вечер трябваше да пие Алка-Зелцер. Някои твърдяха, че Еуридисе и Антенор се влюбили на маскен бал в Морския клуб, а пламенната им любов траяла три минути, колкото и танцът. Ожениха се, както подобава – в църква, пълна с гости, и с гощавка в къщата на младоженката. Двеста кюфтенца от риба треска, две каси с бира, сватбена торта и бутилка шампанско за наздравицата. Един съсед, учител по цигулка, пожела да свири и столовете бяха избутани до стената, за да могат двойките да танцуват валс. На тържеството нямаше много момичета, защото Еуридисе нямаше приятелки. Присъстваха две лели, не много стари, една съседка, не много привлекателна, и още една, не много симпатична. Най-хубавото момиче гледаше от единствената снимка, закачена в хола. – Кое е момичето на снимката? – попита един приятел на младоженеца. Антенор го побутна и му каза, че не е прилично да задава такива въпроси. Младежът се сконфузи, озърна се, остави чашата си на масата и отиде в другия край на хола. Церемонията беше непретенциозна, последвана от скромно тържество и от усложнен меден месец. Чаршафът остана чист и Антенор се възмути. – Къде, по дяволите, си скитала? – Никъде не съм ходила. – Не е вярно! – Не съм! – Не ми разправяй глупости. Много добре знаеш какво трябваше да видим тук! – Да, зная, сестра ми ми обясни. – Безсрамница! Оженил съм се за безсрамница! – Не говори така, Антенор! – Ще говоря и ще повторя. Безсрамница, безсрамница, безсрамница! Останала сама в леглото, покрила тялото си със завивката, Еуридисе плачеше тихо заради думата  , чута от цялата улица. Беше я заболяло първо някъде там между краката, а после и дълбоко в сърцето. През следващите седмици нещата се поуспокоиха и Антенор реши, че няма нужда да връща жена си на родителите ѝ. Тя умееше да изчезва заедно с парченцата лук, переше и гладеше много добре, говореше малко и имаше хубаво дупе. Освен това случилото се през първата брачна нощ му послужи като повод да се държи високомерно. Започна да говори на жена си, без да я гледа в очите. Еуридисе не се съпротивляваше. Никога не се бе смятала за кой знае какво. Напротив. Беше убедена, че щом като казва на преброителя на населението да запише в графата за професия „домакиня“, не можеше да има висока цена. Сесилия се появи на белия свят девет месеца и два дни след сватбата. Беше усмихнато и дебеличко бебе, прието с радост от семейството. Всички повтаряха: „Колко е хубава!“. Афонсо се появи на белия свят през следващата година. Беше усмихнато и дебело бебе, прието с радост от семейството. Всички повтаряха: „Истински мъж е!“. След като семейството се увеличи със сто процента за по-малко от две години, Еуридисе реши, че е време да се пенсионира за плътската част от съпружеските си задължения. С непрекъснатото си главоболие в съботните сутрини и вечери се опита да накара Антенор да разбере какво решение е взела. Но той не приемаше това „Не ме докосвай“. Беше мъж с навици, не се отказваше от привичките си, обичаше да прегръща жена си, облечена в нощница, да завира носа си в белия ѝ врат. Тогава Еуридисе избра друг начин да бъде чута. Натрупа доста килограми, които сами по себе си говореха много, зовяха Антенор да се откаже от интимната близост с нея. Еуридисе сля сутрешната закуска със закуската в десет часа, обяда със закуската в четири следобед, леката вечеря в седем с вечерята в девет. През интервалите поглъщаше неизядени каши, опитваше ястия и десерти, за да провери дали имат достатъчно сол или захар, дали са вкусни или безвкусни. Новата Еуридисе се сдоби с три гуши. Очите ѝ изглеждаха по-малки, косата ѝ не можеше да обрамчи новите форми на лицето. Когато видя, че е постигнала желания резултат, за да накара мъжа си никога повече да не се доближава до нея, започна да се храни здравословно. Спазваше диета, не закусваше в понеделник, не ядеше в интервалите между храненията. Теглото на Еуридисе се стабилизира, животът на семейство Гузмао Кампело пое рутинния си път. Антенор отиваше на работа, децата отиваха на училище, а Еуридисе оставаше вкъщи, прехвърляше в главата си безполезните мисли, които я правеха нещастна. Беше ходила на училище, но нямаше професия. Как да запълни часовете през деня, след като оправи леглата, полее цветята, измете хола, изпере дрехите, забърка боба с подправки, задуши ориза, приготви суфлето, изпържи пържолите? В действителност Еуридисе беше една изключителна жена. Ако имаше необходимите изчисления, щеше да проектира мостове. Ако разполагаше с лаборатория, щеше да измисли ваксини. Ако ѝ дадяха бели листове хартия, щеше да напише класически произведения. Но бяха ѝ дали мръсни гащи, които тя изпираше бързо и хубаво, и сядаше веднага на дивана, гледаше ноктите си и размишляваше върху онова, за което не биваше да мисли. И така стигна до заключението, че не бива да мисли. А за да не мисли, трябваше да е заета през целия ден. След като си стоеше вкъщи, само кулинарната ѝ дарба предоставяше тази възможност. Еуридисе никога нямаше да стане инженер, никога нямаше да стъпи в лаборатория, никога нямаше да се осмели да пише стихове и тя се посвети на единствено позволената ѝ дейност, в която имаше нещо от инженерното изкуство, от науката и от поезията. Всяка сутрин, след като се събудеше, приготвеше закуската и после се освободеше от присъствието на мъжа си и децата, Еуридисе отваряше книгата с рецепти „Леля Палмира“. Патица с портокали беше идеалното ястие за вечеря, щом като у дома нямаше нито патица, нито портокали. Слагаше роклята за излизане и отиваше в птицефермата, за да избере най-хубавата патица. Използваше случая да купи и петел, защото щеше да остави патицата да престои една нощ във вино и подправки, и така вечерята за този ден се превръщаше в предизвикателство, а тя, боже мой, имаше нужда от предизвикателства. Патицата трябваше да бъде млада и тлъста, петелът – с червен гребен и месести гърди. От пазара купуваше портокали, кокосов орех за сладкиша с царевично брашно, сливи за пълнежа на ростбифа и една връзка банани, та да нахрани Афонсо и Сесилия, които, след като поразровеха яденето, обикновено заявяваха „Това не ни харесва“. Вкъщи завързваше петела и патицата за краката, отрязваше главите им и докато кръвта изтичаше в легена, се залавяше за друга работа. После попарваше всяка птица с гореща вода, оскубваше я още топла, пърлеше пуха по повърхността на кожата със запален лист хартия. Изваждаше червата, воденичката, черния дроб и сърцето през малък разрез на корема, ако щеше да я пече цяла, или я разрязваше по средата, ако щеше да я сервира на парчета. Имаше и гарнитура. Картофите никога не бяха обикновени пържени картофи. Пържеше ги цели, пълнени със сирене и шунка. Съществуваше и вариант сварени, залети със сос от сметана, нарязани на парчета, наречени швейцарски. Оризът не беше само ориз, в него имаше стафиди, грах и моркови, доматен сос, кокосово мляко или някоя друга съставка от рецептите на леля Палмира. Ако ѝ останеше малко време, правеше и десерт. Сладкиш със сладко от сини сливи, торта с целувки, кокосов кекс. Еуридисе готвеше, докато не напълнеше всички плата и не отрупаше цялата маса в кухнята. Кулинарните подвизи на младата жена не бяха оценени от семейството. Афонсо и Сесилия бяха в период „Ода на спагетите“, а Антенор не беше човек, който можеше да се впечатли от морски костур със сос от каперси. „Дай ни талярини“, казваха децата, „Дай ми хубава пържола“, казваше Антенор. Еуридисе се отправяше към кухнята да стопли вода за спагетите и обещаваше на Антенор филе миньон без гъби. След една-две вечери с по-обикновена храна тя отново се връщаше към рецептите от книгата и всички трябваше да се преструват, че им харесва свинско месо с дреболии, скариди в тиква, ориз с морски дарове. След като изпробва рецептите до една, Еуридисе реши, че е време да създаде свои ястия. Тази леля Палмира разбираше от готвене, но не знаеше всичко. Еуридисе се съмняваше, че маниока с мляко може да се сложи върху сушено месо, че мармалад от гуава подхожда на панирано пиле, че пърженото брашно от маниока има по-специална нотка, когато му се добави къри, което никой не познаваше. Един четвъртък преди обед си облече роклята за излизане и отиде до книжарницата на ъгъла. – Добър ден, госпожо Еуридисе. – Добър ден, господин Антонио. – Нещо специално ли търсите? – Голяма тетрадка с редове. Г-н Антонио посочи рафта с цял куп черни тетрадки с твърди корици. Еуридисе се чудеше коя да избере, а г-н Антонио я наблюдаваше. Детството му беше минало в пищния скут на негърката Шика де Жезус, която се грижеше за него и за братята му, докато майка му се забавляваше в най-добрите салони в Рио де Жанейро. Може би затова така съзерцаваше пухкавата Еуридисе. Харесваха му очите, вирнатият нос, малките ръце, медальонът на гърдите, закръглените глезени, въобще където и да спреше погледа си, изпитваше наслада. Еуридисе се забави доста. Търсеше тетрадка за своите рецепти, трябваше да избере най-хубавата. Разлисти една, зърна смачкан лист и я сложи обратно върху купа. Взе друга, видя петънце на корицата, отказа се и от нея. Разгледа внимателно трета и не забеляза никакъв дефект. Понечи да даде избраната тетрадка на Тиноко, мулата, който работеше в книжарницата от откриването ѝ, но г-н Антонио стана, за да обърне специално внимание на клиентката. Разговаряха за времето, докато Еуридисе чакаше рестото. Тръгна си, без да знае, че нейните коментари за дъжда щяха да поддържат духа на този мъж през цялата седмица.", "date": "2018.12.12", "title": "На 14 декември излиза от печат бразилският бестселър „Невидимият живот на Еуридисе Гузмао”"}
{"url": "http://epicenter.bg/article/Grigor--Agasi-i-edno--quot-Lamborgini-quot----neochakvano-dobra-kombinatsiya-/170556/8/18", "text": "Какво прави комбинацията между Григор Димитров и Андре Агаси още по-добра? Последен модел \"Ламборгини\"!   Поне така изглеждат двамата - българинът и победителят в 8 турнира от Големия шлем, до новата си \"играчка\". Усмихнати, щастливи и окъпани в слънчеви лъчи, те намериха време и за забавление покрай заниманията.   \"Бърза спирка след тренировка. Кой спечели състезанието?\", пита Димитров под снимката, която публикува в социалните мрежи.   Григор и щабът му, в който отскоро влиза и Агаси, са в Лас Вегас, където се подготвят за предстоящия сезон. Бившият номер 1 в световната ранглиста не е треньор на българина, а помага на Дани Валверду като дава консултации. Двамата явно са се сработили доста добре и дори извън корта предпочитат да прекарват времето си заедно.   Източник: бТВ  ", "date": "2018.12.12", "title": "Григор, Агаси и едно \"Ламборгини\" - неочаквано добра комбинация "}
{"url": "http://epicenter.bg/article/Dzhani-Morandi---edna-legenda-na-74-godini--VIDEO-/170502/10/0", "text": "Легендарният италиански певец Джани Морадни вчера навърши 74 години.  Джан Луиджи Моранди е роден в Монгидоро край Болоня на 11 декември 1944 г. в Монгидоро в района на Болоня. Професионалната му музикална кариера започва през 1962 г. Има над 50 милиона записа, продадени в целия свят.  Носител е на орден за заслуги към Италианската република (2005 г.).  През 1970 г. участва в конкурса на Евровизия с песента Occhi di ragazza (Очите на момичетата). Може да видите изпълнението тук.  Най-голяма популярност придобива песента му „Parla piu piano” от филма „Кръстникът”.  Победител е във фестивала Сан Ремо през 1987 г. с песента „Si può dare di più”.  Джани Моранди е един от най-известните италиански музиканти на 60-те и 70-те години на м.в. Почти по същото време, когато е на върха в италианската поп музика, Моранди става изключително популярен и в чужбина, включително и у нас. Днес музикантът продължава да изнася концерти, но по-голяма част от времето си прекарва със семейството си и приятели, много от които са добре известни италиански музиканти от миналото.  Моранди е роден е роден на 11 декември 1944 г., в селцето Монгидоро, Италия. Бащата на бъдещия музикант, Ренато Моранди, е член на Италианската комунистическа партия, и малкият Джани му помага да продава вестници и да раздава политически листовки. В свободното си време момчето работи като ваксаджия и продава бонбони около единственото кино в селото.  Както си спомня самият Моранди, той започва да пее от ранна възраст, и скоро родители и приятели на семейството забелязват таланта му. С помощта на баща си и неговите партийни другари момчето често се изявява по време на събрания и концерти, така че името му постепенно става популярно. В началото на 60-те, Джани се пробва на професионалната сцена и изведнъж става популярен. През 1962 г. той започва да участва активно в музикални фестивали и конкурси, повечето от които лесно печели. Още на първата година на сцената, той става победител в популярното музикално телевизионното шоу „Canzonissima” - тази победа е най-яркото постижение в ранната му кариера.  Скоро Моранди подписва договор с лейбъла „RCA Italiana”, което му дава възможност да се изяви с песента „Fatti mandare Dalla мама”, която няколко месеца се задържа в хит парадите и дори няколко години по-късно си остава една от най-известните италиански песни. Същата популярност има и „Andavo на Cento all'ora”, която и днес е една от най-познатите песни на Джани Моранди. Но най-голям успех му носи песента от филма „Кръстникът“ - „Parla piu piano”.  Независимо от факта, че пикът на популярността на италианския певец е в средата на 60-те, той активно се появява на екрана и в ефира на радиостанциите и през 70-те. Тогава той представя Италия в конкурса на Евровизия, но изпълнението на песента „Occhi di ragazza” му носи едва 8-мо място. В родината си музикантът остава популярен и обичан, но както той по-късно признава, сам разбира, че най-добрите времена на кариерата му са минало.  Все още разполагайки със значително влияние върху музикалната сцена в Италия, Моранди открива много нови певци и групи. През 1987 г., Джани, по това време 42-годишен, печели фестивала Сан Ремо с песента \"Si può dare di più”. На същия фестивал през 1995 г. заема второ място, а през 2000 г., когато участието му е изненада за по-голямата част от публиката, печели трето място с песента „Innamorato”.  За цялата си кариера Джани Моранди има 34 албума и изпява над 400 песни, което му запазва почетно място в историята на италианската музика. Освен това е един от най-продаваните музиканти на страната - към днешна дата е продал повече от 50 милиона копия. Днес музикантът рядко дава концерти, но дори не мисли за пенсионирането си от сцената - през 2011 г. и 2012 г. отново бе на сцената на фестивала в Сан Ремо. Този път като водещ.   ", "date": "2018.12.12", "title": "Джани Моранди - една легенда на 74 години (ВИДЕО)"}
{"url": "http://epicenter.bg/article/Pryasna-riba-v-sachetanie-s--Gevyurtstraminer--na-izba-Hyugel---samo-v-klub--quot-Pushkin-quot-/170520/9/0", "text": "ОДА НА СОФРАТА   Ядох риба ! Снощи.   Не, не от тези мумифицирани плаващи създания, свити на кравай в хладилната витрина на входа на ресторанта. Не и тези техни роднини, киснати във формалин, за да изкарат, без да се разпаднат, до края на лятото. Не и от тези създания с клюмналите перки и мъглявите очи, заплакнати с белина, за да прикрие дъха на гнили водорасли. Не и от тези тлъсти екземпляри,  хранени до пръсване с гранули от кокали, копита и рога.   А риба прясна, чиста, свежа, до снощи плувала най-волно в дълбоките води между Тасос и Света гора. Риба – мечта, риба песен, Ода на радостта. Симфония. Пържена, варена, с лимонче или без, само със зехтин и сол, без хляб, картофи и ориз.    Натюр !    Красива като натюрморт, лека като крем шантий, апетитна като целувка, ефирна като захарен памук.    С две нахални претенции. Първата - да е придружавана, по възможност, от “Гевюрцтраминер “, изба Хюгел, реколта 2010. Втората – да  се консумира само в клуб “ Пушкин “.    То и без това другаде я няма.   ", "date": "2018.12.12", "title": "Прясна риба в съчетание с “Гевюрцтраминер“ на изба Хюгел - само в клуб \"Пушкин\""}
{"url": "http://epicenter.bg/article/-San--Hertsoginyata-na-Saseks-vaznameryava-da-razhda-pod-hipnoza/170525/10/100", "text": "Съпругата на принц Хари, херцогинята на Съсекс Меган Маркъл, възнамерявала да ражда под хипноза първата си рожба, която се очаква да види бял свят през пролетта, пише в. \"Сън\".   По този начин кралската особа няма да изпитва силни болки при раждането и няма да прибягва до лекарства. За щастливото събитие се очаква във Великобритания да пристигне майката на Меган Дория Рагланд. Според вестника именно Дория е убедила 37-годишната си дъщеря да роди по естествен път.   По-рано стана известно, че херцозите на Съсекс са избрали звездна дойка за бъдещото си бебе по препоръка на Джордж и Амал Клуни. Това е Кони Симпсън, която преди това е предлагала вещите си услуги на децата на Джесика Бийл и Джъстин Тимбърлейк, на Джесика Алба и Кеш Уорън, на Емили Блънт и Джон Красински.   Източник: Дарик", "date": "2018.12.12", "title": "„Сън“: Херцогинята на Съсекс възнамерява да ражда под хипноза"}
{"url": "http://epicenter.bg/article/Otpusnaha-oshte-33--4-miliona-za-otbrana--Borisov--Opravyayte-kazarmite-/170537/2/0", "text": "За отпуснати допълнителни разходи за Министерството на отбраната съобщи в началото на днешното правителствено заседание вицепремиерът и министър на отбраната Красимир Каракачанов, съобщи Канал 3.   Той уточни, че на предишното и на днешното заседания са отпуснати общо 247 млн. лева.   На днешното заседание кабинетът отпуска допълнителни разходи по бюджета на Министерството на отбраната за 2018 година в размер на 33,4 млн. лева за нуждите на централната администрация на Министерството на отбраната и Военномедицинска академия. Парите са основно за ремонт на сградния фонд.   От миналия Министерски съвет са гласувани 45,7 млн. лева за интегрирана логистична поддръжка на самолетите МиГ-29, възстановяване на летателната годност на самолетите Су-25, за санаториума \"Вита\" в Поморие и за служба \"Военна информация\" - 4 млн. лева.   Общо от миналото заседание са 134 млн. лева, а сега по трите проекта за постановление са още над 113 млн. лева, заяви Красимир Каракачанов.   Правете конкурси, оправяйте казармите, сградите, не са правени от десетилетия сигурно. Това, което сме обещали на генарал Боцев (началника на отбраната - б. р.), сме отпуснали в голяма степен. Продължаваме с останалите проекти. Важното е като си отидете по служите, да им кажете, че парите за ремонт на вертолетите са заделени, казармите да добият нормален вид. Искаме да направим така, че да имат летателна годност самолетите, вертолетите, заяви Борисов.  ", "date": "2018.12.12", "title": "Отпуснаха още 33,4 милиона за отбрана! Борисов: Оправяйте казармите! (ВИДЕО)"}
{"url": "http://epicenter.bg/article/Zamestnik-darzhavniyat-sekretar-na-SASht-idva-v-Sofiya--shte-govori-za-energiynata-diversifikatsiya-/170538/2/0", "text": "Заместник-държавният секретар на САЩ Джон Съливан ще пътува от 12 до 20 декември в Европа, като няма да пропусне и София, където ще бъде на 14 декември. У нас той ще подчертае значението на енергийната диверсификация за националната сигурност на България и за регионалната стабилност.  Обиколката на Съливан включва Братислава, Виена, София, Сараево, Скопие и Варшава, уточнява Канал 3.  Днес в Братислава Съливан ще подчертае важността на двустранните отношения между САЩ и Словакия и ще призове висши словашки официални лица да използват предстоящото си председателство в ОССЕ за укрепване на реакцията на организацията срещу агресията на Русия в Европа. Докато е в Братислава, той ще обсъди модернизацията и сътрудничеството в областта на отбраната.  Утре във Виена американският дипломат ще изрази благодарността на Съединените щати за приноса на Австрия към сътрудничеството в областта на сигурността в Афганистан и Западните Балкани и ще подчертае пред висшите служители необходимостта от противодействие на иранските и руските злоумишлени дейности.  Независимо от продължаващите безпокойства от дестабилизиращата дейност на Русия във Виена той ще води и международен диалог за борба с тероризма с руския заместник-министър Сиромолотов, за да проучи областите, в които сътрудничеството може да бъде от полза за сигурността на американския народ и за предотвратяване на бъдещи терористични атаки, гласи информация на сайта на американския Държавен департамент за предстоящата визита.  В София Съливан пристига в петък. Той ще се застъпи за оперативно съвместими системи на НАТО и ще подчертае значението на енергийната диверсификация за националната сигурност на страната ни и за регионалната стабилност.  На 16 декември в Сараево, Босна и Херцеговина, той ще призове висшите държавни служители да запазят стабилността в страната и да продължат реформите и пътя си към Запада. Той също така ще окуражи лидерите на религиозните общности в страната да продължат диалога и да насърчат помирението в следвоенната среда.  Посещението на Съливан в Скопие на 18 декември ще бъде посещението на представител на Държавния департамент на най-високо равнище в Македония от 2001 г. насам. Той ще обсъди с македонските политици регионални въпроси и ще поощри висшите служители да продължат реформите, тъй като страната работи за изпълнение на Договора от Преспа.  И накрая, на 19 декември заместник-държавният секретар ще пристигне във Варшава, където ще потвърди ангажираността на Съединените щати към НАТО. Той ще поздрави лидерите на Полша за ангажимента на страната за споделяне на тежестта в областта на отбраната и ще аплодира усилията за постигане на напредък в енергийната сигурност, като ще отбележи споделената загриженост по проекти като \"Северен поток 2\".  ", "date": "2018.12.12", "title": "Заместник-държавният секретар на САЩ идва в София, ще говори за енергийната диверсификация "}
{"url": "http://epicenter.bg/article/Nedzhmi-Ali-se-izkaza-otnosno-promyanata-v-Ustava-na-Evropeyskata-investitsionna-banka-zaradi-Brekzit/170552/2/0", "text": "По време на извънредно заседание на Комисията по бюджети на Европейския парламент (ЕП), провело се на 10 декември в Страсбург, евродепутатите обсъдиха предложение на Съвета на ЕС за изменение на Устава на Европейската инвестиционна банка (ЕИБ). Неджми Али, член на ЕП от групата на АЛДЕ, бе докладчик от своята политическа група по отношение на този комплексен въпрос.   След проведеното заседание, той коментира рамката, в която възниква необходимостта от изменение в Устава на ЕИБ.   „Във връзка с предстоящото оттегляне на Обединеното кралство от Европейския съюз и прекратяването на неговото членство в Европейската инвестиционна банка, възниква необходимостта от представянето на някои промени в Устава на банката. Прекратяването на членството ще се отрази на записания капитал на Великобритания в ЕИБ, както и на правото на страната да номинира членове и заместник-членове за нейния Борд на директорите“.   Освен промените, пряко свързани с Брекзит, Неджми Али поясни, че ще е необходимо изменение в цялостната дейност на тази много важна институция. Представителят на АЛДЕ каза, че са необходими промени в начините за вземане на решение от Борда на директорите и Управителния съвет в някои важни области, особено що се отнася до Оперативния план на Банката. Също така, трябва да бъде подсилено функционирането на Одитния комитет на ЕИБ, като всички тези изменения действително изискват промяна в Устава на банката.   Неджми Али завърши коментара си с думите, че АЛДЕ приема подложеното на обсъждане проектостановище на Бюджетната комисия. Въпросният документ призовава Комисията по конституционни въпроси (AFCO) – водеща комисия на ЕП по изменения в правната рамка за всички институции на ЕС – да предложи за одобрение предлаганите от Съвета на ЕС изменения в Устава на Европейската инвестиционна банка.", "date": "2018.12.12", "title": "Неджми Али се изказа относно промяната в Устава на Европейската инвестиционна банка заради Брекзит"}
{"url": "http://epicenter.bg/article/Obshtina-Mineralni-bani-shte-poluchi-bezplaten-internet-/170553/2/0", "text": "Община Минерални бани ще получи ваучери от Европейската комисия за безплатен интернет на обществени места по инициативата WiFi4EU. Останалите три общини от Хасковска област които ще имат безплатен интернет са Димитровград, Ивайловград и Стамболово. Проектът WiFi4EU е предназначен за граждани и посетители на ЕС, които ще имат безплатен достъп до безжичен интернет на обществени места, като паркове, площади, обществени сгради, библиотеки или здравни центрове на територията на Съюза. Wi-Fi точките за достъп ще бъдат инсталирани от общините и дружеството за достъп до свободна интернет зона, като се използва ваучер от ЕС. Администрациите по места ще бъдат отговорни за финансирането на абонамента за интернет и поддръжката на оборудването, за да се предлага безплатен и висококачествен безжичен достъп до интернет за всички граждани и посетители за период от поне 3 години. Wi-Fi мрежата трябва да може да осигури на потребителите интернет връзка с високо качество. Общините трябва да изберат най-добрата достъпна оферта за масова употреба в съответния район, като във всички случаи скоростта трябва да бъде поне 30Mbps. Скоростта на мрежата за пренос на данни трябва да бъде най-малко еквивалентна на скоростта на връзката, използвана от общината за вътрешни нужди. Комисията ще следи от разстояние какво е качеството на връзката във всички WiFi4EU точки за достъп.", "date": "2018.12.12", "title": "Община Минерални бани ще получи безплатен интернет "}
{"url": "http://epicenter.bg/article/Dokladchik-za-Shengen-za-Balgariya-i-Rumaniya--Glasuvaneto-protiv-e-zhalko--no-ne-e-nezakonno-/170554/2/0", "text": "Бившият докладчик за приемането на България и Румъния в Шенген - евродепутатът Карлуш Куелю, заяви в интервю за програма „Хоризонт“ на БНР, че страните-членки, които гласуват срещу присъединяването на двете страни към пространството за свободно движение, работят срещу собствените си национални експерти и нарушават общностните закони.  На въпрос дали при това положение срещу тях може да бъде заведено дело в Съда на ЕС, Куелю отговори:  \"Да, но не виждам как това би могло да се приложи в този случай, защото страните-членки могат да мотивират вота си с това, че виждат някакви проблеми, от които се опасяват. Няма нищо в договорите, което да ги принуждава да вземат определено решение, дори когато техните национални експерти казват „да“. Защото, ако това го имаше, досега и решението щеше да е факт. Явно всяко правителство има правото да анализира данните и това е жалко от политическа гледна точка, но не е незаконно\".  ", "date": "2018.12.12", "title": "Докладчик за Шенген за България и Румъния: Гласуването против е жалко, но не е незаконно "}
{"url": "http://epicenter.bg/article/Karakachanov--Atakite-na-firmi--koito-iskat-da-pechelyat-ot-hranata-na-voynika-nyama-da-me-sprat-/170555/2/0", "text": " Тук зад мен е началникът на отбраната, командирите на различните видове въоръжени сили. Нашата задача е да изхраним българския войник и той да е доволен.\" Това заяви вицепремиерът и министър на отбраната Красимир Каракачанов, който заедно с началника на отбраната ген. Андрей Боцев отговориха на въпроси на „Радио К2“ за обществените поръчки за изхранване на армията след заседание на Министерски съвет от 12 декември 2018 г.   Г-н вицепремиер, БСП Ви атакуват за начина на изхранване на българската армия, нарушени ли за законовите процедури? Също така те питат кои са тарикатите в МО, питат защо чифт зимни полеви обувки са стрували 125 лева, а сега струват двойно и обявяват съмнения за корупция, Вашият коментар?   Утре на Комисията по отбрана ще предоставим много жалби и рекламации от войските от времето, когато са били изхранвани по този начин, по който сега се натискат отново да ги хранят някои фирми. За мен е голямо нахалство фирми, които участват и кандидатстват да приберат 31 милиона лева от армията, да организират медийни кампании, да лобират през депутати и да организират атаки срещу българската армия. Тези 31 милиона са за изхранване на българската армия. Мен не ме интересува сметките на една или друга фирма какво ще спечели.  Аз съм министър на отбраната. Тук зад мен е началникът на отбраната, командирите на различните видове въоръжени сили. Нашата задача е да изхраним българския войник и той да е доволен. Нашата задача не е да мислим за интересите на една или друга фирма. И го казвам най-отговорно. Престъпление би било, ако бяхме оставили армията гладна, без храна и то без качествена храна. Мога да Ви кажа, че от 3 години, не е моя заслуга, но от 3 години оплаквания от храната от военнослужещите няма. За разлика от предишни периоди и то от същи фирми, които сега подават жалби и вдигат целия този медиен шум. Така че тук нещата са ясни.  По отношение на обувките – подобни обувки в българската армия не са закупувани. Армията отдавна искаше обувки, които да са качествени зимни обувки и да им вършат работа. В момента в складовете има по-малко от 500 чифта, които на практика поставят проблем. Мога да Ви гарантирам, че цената няма да е 270 лева, ще бъдат на цена такава, на каквито са купувани преди обувките, но с тази разлика, че този път обувките ще бъдат качествени, като разбира се приемането на обувките ще бъде под контрол. Може би по темата с обувките ще каже и началникът на отбраната.   Относно обувките напълно подкрепям министъра. Всички много добре знаем, че като отидем в магазина и искаме да си купим качествена и с гаранция обувка, няма как да я намерим за 150 лева. Така че вкарани са всички съвременни изисквания в спецификацията на обувките, които искаме да носи българския войник. Ние сме сложили гаранция, досега гаранцията беше една година, сега гаранцията на тази процедура за обувките е две години. Благодаря!  ", "date": "2018.12.12", "title": "Каракачанов: Атаките на фирми, които искат да печелят от храната на войника, няма да ме спрат!"}
{"url": "http://epicenter.bg/article/Ninova--/170557/2/0", "text": "Така лидерът на БСП коментира протеста на стоителите в защита на бранша.   Ето какво заяви лидерът на БСП пред медиите в парламента:    След това Нинова отговори на въпроси на медиите, един от които бе свързан със срещата й с представители на строителната камара на 23 октомври. Лидерът на БСП припомни, че тогава от Камарата на строителите споделили притеснението си, че заради поисканата от БСП проверка ще им спрат еврофондовете. Корнелия Нинова обаче отрече твърдението, че пред тях е заявила, че е на тяхна страна, но Елена Йончева е неуправлявяема. Лидерът на БСП бе категорична, че е казала следното: \"Нито искам, нито мога да спра Елена, тя ще продължи с нейните действия\". И тези думи са изречени пред 30 свидетели.  ", "date": "2018.12.12", "title": "Нинова: Едрият капитал и властта са в стачка срещу опозицията! Това е прецедент!"}
{"url": "http://epicenter.bg/article/Inzh--Iliyan-Terziev--Ako-prezidentat-ima-danni--che-rabotim-skapo-i-nekachestveno--da-gi-predostavi--/170560/2/0", "text": "Ако президентът има данни, че работим скъпо и некачествено, да ги предостави. Това каза инж. Илиян Терзиев, председател на УС на Камарата на строителите в България (КСБ) в Министерски съвет, предаде репортер на Агенция „Фокус”.  Инж. Терзиев заяви, че има правила, които доказват дали дадена работа е качествена или не.   „В момента, в който се докаже това, има гаранции. Второ, че работим ужасно скъпо – абсолютно не е вярно. По-евтино от българското строителство, всеки вид, няма в цяла Европа. Не говоря само за магистралите. Трябва да се спре с това политическо говорене\", коментира инж. Терзиев. По думите му най-важното е да се създадат правила в бранша.   \"Търпим загуби от политиката на БСП към нас с всички проверки, които изискват\", каза още инж. Илиян Терзиев. Той заяви, че по време на срещата на КСБ с премиера е станало ясно, че са осигурени близо 160 млн. лв. за строителите, на които се дължат пари за различни проекти.  „Взето е решение за 1,3 млрд. лв. за посока Северна България, в която ще има предвидимост поне за година-две, ще има работа за малките фирми. Помолихме Бойко Борисов да не се огъва, да продължи политиката, в която ние да не се нападаме един друг, защото това, което чухме по различни начини е, че ние сме единствената държава, в която българин от българин иска да се спрат средствата. Това би било пагубно за бранша”, коментира той.  „Търпим загуби от политиката на БСП към нас с всички проверки, които изискват. Нямаме нищо против, стига да се извършват така, както повелява законът. Всички проекти, изпълнени в България, са съгласно нормативи, изисквания в Европа. Противопоставяме се срещу безотговорното говорене без конкретика”, каза инж. Терзиев.  \"Строителите имат прости и разбираеми послания, не ги политизирайте\", каза инж. Мирослав Мазнев, изпълнителен директор на Камарата на строителите.  „Думи като тези, че асфалтът не се яде, че санирането е само с капещи сгради - уронват престижа в една политическа игра и те не са толкова верни и го знаят хората, които ги говорят. Асфалтът храни страшно много хора. Санираните сгради дават топлина и спокойствие на хиляди хора. По този начин излязохме виновни ние\", заяви инж. Мирослав Мазнев.  „Това безпочвено говорене, че нещо тук в България с европейски пари се строи некачествено, съсипват не само сектора, но и се руши държавността. Помолихме премиера да не се огъва на политическо говорене”, коментира той.  По думите му с това неконтролируемо и безотговорно нападане на сектора, нищо чудно да не останат строители в България.  Инж. Мазнев заяви, че целта е да се работи качествено, да има ред, порядък и закони за по-добрата работа на целия бранш.  „Търсим подкрепата на цялото общество. Получихме над 60 хил. подписа в подкрепа за кратък период от време. Ние сме хора, които градим, а не рушим\", каза още инж. Мирослав Мазнев и допълни, че строителите имат прости и разбираеми послания, като призова те да не бъдат политизирани.  Той заяви, че всички, които изричат тези безпочвени приказки, трябва да имат първо доказателства и тогава да ги обвиняват, че крадат, а после лицемерно да се казва, че ги защитават.  \"Днес е един от трудните дни за строителите - вместо да сме на обектите, излязохме с машините, за да покажем, че не може повече така\", каза още инж. Мирослав Мазнев.  „В последните дни бяхме подложени на безпрецедентен натиск, оклеветяване както пред обществото, така и пред европейските институции. За съжаление, някои хора, търсейки да градят политически аванс, давайки си по този начин път за своето политическо развитие, стъпиха върху бъдещето на 250 хил. работници и цял един строителен бранш, злепоставяйки го и поставяйки го под спирането на едно голямо финансиране, което всеки момент би трябвало да започне да бъде усвоявано”, заяви инж. Мазнев.  „Днес е един от трудните дни за българските строители, когато вместо да сме на обектите излязохме с машините, за да покажем, че не може повече така”, добави той и уточни, че при проведената среща с премиера са чути неща, които правителството прави във връзка с това, което и строителите поставят като основни изисквания – стабилност и спокойствие на сектора. „Проблемите с разплащанията и решаването на някои възлови от тях на този МС са били решение. Изказахме благодарност. Същевременно поставихме и няколко въпроса”, каза инж. Мазнев.  Отношенията на МРРБ и АПИ с КСБ и със всички строители в България са на експертно ниво. Ние не политизираме и по никакъв начин няма да политизираме този процес. Това каза в Министерски съвет министърът на регионалното развитие и благоустройство Петя Аврамова след среща с Камарата на строителите в България.  „Строителният бранш в България, както и членовете на Камарата на строителите в България, са партньор на МРРБ, не само в пътния бранш като изпълнители в АПИ, а и по изпълнението на дейностите по всички оперативни програми“, посочи тя.  „Те са изпълнители по ОП „Региони в растеж“ с бенефициенти общините, по Националната програма за енергийна ефективност“, допълни министър Аврамова.  „От строителния бранш очакваме мобилизация по проектите, които ще изпълняват като бенефициенти ВиК операторите в България“, каза още тя.  „За нас е важно строителният бранш в България да има капацитет да изпълни дейностите по оперативните програми. А ние, които управляваме обществените средства ще бъдем безкомпромисни по отношение на качеството и на сроковете на изпълняваните строителни дейности“, заяви Петя Аврамова.   ", "date": "2018.12.12", "title": "Инж. Илиян Терзиев: Ако президентът има данни, че работим скъпо и некачествено, да ги предостави! "}
{"url": "http://epicenter.bg/article/Vizhte-resheniyata-na-kabineta-/170561/2/0", "text": "  Министерски съвет одобри Годишен доклад за младежта за 2017 г. и План за изпълнение на Националната стратегия за младежта (2010-2020) за 2018-2019 г.  Мерките, заложени в Националната стратегия, са насочени към осигуряване на по-високо качество на живот на младите хора у нас, преодоляване на младежката безработица, подобряване условията за достъп до качествено образование, повишаване на гражданската активност, насърчаване на доброволчеството и др.  Годишният доклад за младежта представя информация за състоянието на младежта в страната и отчита предприетите мерки от страна на отговорните институции в изпълнение на целите на държавната политика за младежта през 2017 г. За целите на доклада е реализирано и национално представително социологическо проучване сред младите хора в страната на тема „Установяване на ефекта от политиките за младежта върху младите хора в страната“, изготвено по поръчка на ММС.  Планът за изпълнение на Националната стратегия за младежта за 2018- 2019 г. представя информация за планираните дейности на всички общини и ресорни държавни институции, предоставена през 2018 г., свързана с грижата за младите хора у нас, както и необходимите финансови ресурси за изпълнение на заложените цели. Документът е структуриран съобразно деветте приоритетни области на националния стратегически документ. Конкретните мерки, планирани за подкрепа и развитие на младите хора в страната, покриват всички 27 оперативни цели и 98 задачи по деветте приоритета.  Правителството предлага на Президента на Република България да издаде указ, с който да назначи полковник Здравко Пехливанов на длъжността „Заместник-директор на дирекция „Операции и планиране“ в Международния военен секретариат на НАТО“ в Брюксел, Белгия, считано от 01 януари 2019 година. Министерският съвет предлага също така полковник Пехливанов да бъде удостоен с висше офицерско звание „бригаден генерал“.  Правителството одобри Класификатор на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия.  Класификаторът се приема на основание чл. 24, ал. 1 на Закона за отбраната и въоръжените сили на Република България, с който се променя структурирането на длъжностите за военнослужещи „от степени в обхвата на военните звания“ към „длъжностни нива и военни звания“.  Предложеният нов Класификатор ще способства за намирането на оптимален баланс на съотношението между изискванията за образователен ценз, квалификация, степен на отговорност, професионален опит, физическо и психическо натоварване и взаимосвързаните потенциални размери на основните месечни възнаграждения по нива.  Класификаторът се предвижда да влезе в сила от 01.01.2019 г.  Правителството одобри кандидатурата на Радосвет Радев за член на Европейския икономически и социален комитет (ЕИСК) с мандат до 2020 г. Номинацията му беше издигната от Икономическия и социален съвет на България.  Радосвет Радев е изпълнителен председател на Българската стопанска камара и е член на Икономическия и социален съвет от първа група - работодатели.  ЕИСК е консултативен орган на Европейския съюз. Той представя становища по свързани с ЕС въпроси пред Европейската комисия, Съвета на ЕС и Европейския парламент, като по този начин действа като мост между вземащите решения институции на ЕС и гражданите на Съюза. Комитетът се състои от представители на организациите на работодателите, работниците и други структури, представляващи гражданското общество.  С две години се удължава срокът, през който Агенцията по геодезия, картография и кадастър ще може да усъвършенства предоставяните електронни административни услуги. Това предвиждат приетите от правителството промени в преходните и заключителните разпоредби на постановлението за изменение и допълнение на Тарифа № 14 за таксите, които се събират в системата на Министерството на регионалното развитите и благоустройството и от областните управители.  До края на 2020 г. Агенцията по геодезия, картография и кадастър ще трябва да направи анализ на нормативната уредба и описание на работите и бизнес-процесите, да надгради и оптимизира кадастрално-административната информационна система и интегрираната информационна система на кадастъра и имотния регистър. Освен това хартиените документи, съдържащи се в досиетата на недвижимите имоти, и хартиените документи в деловодния архив на службите по геодезия, картография и кадастър ще бъдат дигитализирани.  Изпълнението на тези дейности ще позволи на Агенцията по геодезия, картография и кадастър да надгради информационната система и така да подобри качеството на предоставяните на потребителите услуги. Те не са реализирани досега поради обжалвания на обществената поръчка за избор на изпълнител.  Правителството одобри 5 646 505 лв. допълнителни разходи за 2018 г. за дължими плащания (възстановяване на суми) към бенефициенти по влезли в сила съдебни решения за отменени финансови корекции от програмния период 2007-2013 г. Така ще се осигурят средства за редица важни и неотложни проекти на територията на цялата страна, които са с инфраструктурно, културно и социално предназначение.  За целта се предвиждат промени по бюджетите за 2018 г. на Министерския съвет - 35 883 лв., на Министерството на икономиката - 1 416 490лв., на Министерството на околната среда и водите - 2 376 963 лв., на Министерството на транспорта, информационните технологии и съобщенията - 961 123 лв. и на Министерството на регионалното развитие и благоустройството - 856 046 лв.  Средствата се предоставят за сметка на преструктуриране на разходи и/или трансфери по централния бюджет за 2018 г.  Правителството отпуска допълнително 585 404 лв. за финансово осигуряване на дейности по националните програми „Осигуряване на съвременна образователна среда“, „Заедно за всяко дете“, „Обучение за ИТ кариера“ и „Без свободен час“.  За НП „Обучение за ИТ кариера“ се предоставят 189 500 лв. на две общински училища за обучение на ученици за придобиване на професионална квалификация по професия „Приложен програмист“. Обучението е предназначено за ученици в средни училища, профилирани гимназии и професионални гимназии, които не се обучават по професия от професионално направление „Компютърни науки“.  За НП „Осигуряване на съвременна образователна среда“, Модул „Модернизиране на системата на професионалното образование“ средствата са 55 091 лв. за 4 общински училища за разработването на учебна документация (учебни планове и учебни програми) за професионално образование и обучение.  За НП „Заедно за всяко дете“, Модул „Екипи за обхват“ се предоставят 4 198 лв. за командировка на екипите за обхват при осъществяване на мярка „посещение на адрес“, разходи за комуникационни дейности и административни разходи на 37 общински детски градини и училища.  За НП „Без свободен час“ се предоставят 336 615 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода 01.07.2018 г. - 31.10.2018 г.  Отделно от това за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда се предоставят допълнително 135 358 лв. Допълнителни средства в размер на 10 675 лв. са предвидени и за новите защитени детски градини и училища за периода 15.09.2018 г. - 31.12.2018 г.  Необходимите средства се осигуряват от бюджета на МОН за 2018 г.  Правителството одобри допълнителни разходи по бюджета на Министерството на отбраната за 2018 г. в размер до 33 443 000 лв. Средствата са необходими за строително-ремонтни дейности и доставка на медицинска апаратура.  Допълнителни разходи по бюджета на ведомството се отпускат и за поддържане на авиационна техника, комуникационни, информационни и навигационни системи от състава на Военновъздушните сили на Българската армия. Средствата за тази цел са в размер до 58 803 664 лв.  Одобрени са също други разходи до 21 232 080 лв., които са необходими за изграждане на полеви апаратни за привързване на полевата комуникационна и информационна система към стационарната комуникационна система на Българската армия - „Странджа-2“ и доставка на мобилни и ръчни абонатски терминали от система „Автоматизирана мрежа за свръзка с подвижни обекти“ по стандарт TETRA.  Средствата и по трите правителствени постановления се осигуряват за сметка на преструктуриране на разходите по централния бюджет за 2018 г.  Правителството одобри преразпределение на отпуснатите допълнителни разходи по бюджета на Министерството на земеделието, храните и горите (МЗХГ) за изпълнението на неотложни мерки за предотвратяване появата на африканска чума по свинете. В началото на месец юли тази година Министерски съвет отпусна 4,5 млн. лева за борба с болестта.  МЗХГ проведе информационна кампания за запознаване със заболяването и превенция от проникването му на територията на страната. Бяха обособени места за първична обработка на дива свиня и съоръжения (ями) за отпадни животински продукти към ловните дружинки, поради което отпадна необходимостта за разходване на бюджетни средства за целта. Първият случай на заболяването в страната беше регистриран на 30 август 2018 г. Поради откриването на ловния сезон за групов лов на дива свиня се наложи закупуване на допълнителни консумативи и диагностикуми от Българската агенция по безопасност на храните (БАБХ) за откриване и доказване на заболяването. Преразпределението на средствата ще обезпечи и ремонта, оборудването и изграждането на дезинфекционни съоръжения по Граничните контролно-пропускателни пунктове в страната.  Правителството одобри вътрешнокомпенсирани промени по бюджетите за 2018 г. на четири министерства.  С направените изменения по бюджета на Министерството на енергетиката утвърдените разходи по бюджетна програма „Администрация“, в т.ч. по показател „Персонал“ се увеличават с 69 000 лв., за сметка на намаление със същата сума на разходите по „Политика в областта на устойчивото и конкурентоспособно енергийно развитие“, бюджетна програма „Сигурност при енергоснабдяването и при управление на РАО и ИЕЯС“.  В Министерството на икономиката се увеличават разходите за издръжка на програма „Реализация на експортния потенциал и участие в търговската политика на ЕС“ със сумата от 364 000 лв., за сметка на реализирани икономии в издръжката на програма „Администрация“ в размер на 250 000 лв. и на програма „Насърчаване на инвестициите за повишаване на конкурентоспособността на икономиката“ в размер на 114 000 лв. Промяна се прави и на разходите по показател „Персонал“.  По бюджета на Министерството на транспорта, информационните технологии и съобщенията се увеличават разходите по програмите „Организация, управление на транспорта, осигуряване на безопасност, сигурност и екологосъобразност“ и „Развитие на съобщенията и информационните технологии“. Преразпределението на средствата е свързано с реализирани икономии по бюджетните програми за административно обслужване и за спасяване във водния и въздушния транспорт.  С промените по бюджета на Министерството на регионалното развитие и благоустройството се осигуряват средства за поддържане, модернизация и изграждане на техническата инфраструктура, за гражданска регистрация и административно обслужване на населението и за ефективно управление на държавната собственост, държавното участие в търговските дружества и държавни предприятия. Необходимите суми са за сметка на намаляването на разходите на политиките за ефективно и ефикасно използване на публичните финанси и финансовите инструменти за постигане на растеж и подобряване качеството на жизнената среда, за подобряване на инвестиционния процес чрез усъвършенстване на информационните системи на кадастъра и имотния регистър, подобряване качеството на превантивния и текущ контрол в строителството и на строителните продукти, както и на програма „Ефективна администрация и координация“.  Правителството одобри финансирането на публична общинска инфраструктура по реда на Закона за насърчаване на инвестициите.  От бюджета на Министерството на икономиката ще се предоставят средства на Община Русе за изграждане на елементи на общинска инфраструктура, насърчаващи и реализацията на инвестиционният проект на „ВИТТЕ Аутомотив България“ ЕООД.  Новоизградената инфраструктура ще бъде публична собственост на Община Русе и ще се бъде общодостъпна за ползване. Довеждащият път представлява асфалтова инфраструктура с приблизителна минимална дължина около 100 м. Тази връзка е част от общински път и в бъдеще ще се свърже към общата вътрешна пътна мрежа на Източна индустриална зона - Русе, като осъществява връзка на околните парцели, които са част от същия ПУП.  С изграждането на елементите от общинската пътна инфраструктура ще се постигне икономически и социален ефект в общината като се създадат благоприятни условия за привличане на нови български и чуждестранни инвеститори. Това ще позволи разширяване на самата индустриалната зона, което ще доведе до разкриване на нови работни места.  Също от бюджета на Министерството на икономиката на Община Кърджали ще се предоставят средства за изграждане на елементи на общинска инфраструктура „Изграждане на улица „Първа индустриална“ и ремонт и реконструкция на участък от улица „Производствена“ в Промишлена зона - изток, гр. Кърджали“, насърчаващ и изпълнението на инвестиционния проект на „Интернешънъл Пауър Съплай“ АД „Изграждане на енергонезависима фабрика за производство на токозахранващи системи“.  Новоизградената инфраструктура ще бъде публична собственост на Община Кърджали. Тя ще обслужва, както инвеститора „Интернешънъл Пауър Съплай“ АД, така и голям брой други предприятия и служители в Промишлена зона - изток, Кърджали.  С реализирането на новата инфраструктура ще се подобри-качеството на транспортната комуникация и ще се надгради съществуващата улична мрежа. С изграждането на новата улица и рехабилитацията на съществуващата се създават благоприятни условия за обновяване на работната среда и привличане на нови инвеститори.  Правителството обяви управлявани от Министерството на земеделието, храните и горите имоти - публична държавна собственост, за частна държавна собственост. Имотите, представляващи бивши овчарници, се намират на ул. „Александър Стамболийски“ № 53 в гр. Добринище. Те не се ползват по предназначение от години и не отговарят на условията за имоти - публична държавна собственост.  С друго свое Решение правителството възложи на директора на Агенция „Митници“ да сключи договор за придобиване на имот в полза на държавата, който е едноетажна сграда (465 кв. м.) и се намира на територията на ГКПП „Калотина“. Закупуването на имота е във връзка с бъдещата реконструкция на граничния пункт и изграждането на ново трасе, с което ще бъде повишена пропускателната способност на ГКПП „Калотина“, както и ще се осигурят необходимите условия за изпълнение на функциите и задачите на митническата администрация, свързани с контрола на стоки и товари. Придобиването на сградата се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. Постройката е частна собственост и е изградена по силата на заповед на кмета на община Драгоман за отстъпено право на строеж върху държавна земя от началото на 90- тте години на 20 в. Имотът ще бъде закупен на цена не по-висока от 18 904,40 лева, съответстваща на данъчната му оценка. Сумата ще е за сметка на бюджета на Агенция „Митници“, на която се възлага управлението на сградата, включително и ангажиментът за премахването й.  Правителството прие също Решение за учредяване на безвъзмездно право на строеж в имот - публична държавна собственост, в полза на УМБАЛ „Александровска“ ЕАД за изграждане на три броя външни асансьорни уредби към сградите на Клиника по хирургия и Клиника по кожни и венерически болести и изграждане на постройка за разполагане на авариен дизелов агрегат за резервно захранване.  Правителството прие решение, с което определи наличие на основен интерес, свързан със сигурността на страната по смисъла на чл.149, ал.1, т.2 от Закона за обществените поръчки, който трябва да бъде защитен при реализиране на инвестиционен проект „Въвеждане на техническо опознаване „свой-чужд“ в Режим 5 на военни платформи от Въоръжените сили на Република България“.  Придобиването на оборудване за защитено опознаване на военните платформи цели преодоляването на дефицита от способности за идентификация на националните и съюзните военни системи при провеждане на всички видове военни и невоенни операции и осигуряване на пълна оперативна съвместимост със системите за командване и управление на НАТО.  Министерският съвет прие решение Министерството на културата да се присъедини към Европейската мрежа за литература и книги ТРАДУКИ. Министерството ще подпише Анекс към Рамковото споразумение за проекта за периода 1 януари 2019 г. – 31 декември 2020 г.  ТРАДУКИ надхвърля обичайната рамка на програмите за литературен обмен на ниво Европейски съюз. В проекта, наред с културните ведомства на Република Австрия, Федерална република Германия и др., са включени страни като Албания, Босна и Херцеговина, Косово, Лихтенщайн, Република Македония, Черна гора.  През последните 10 години български книгоиздатели и преводачи са получавали финансова подкрепа от програмата, но участието им в нея е било спорадично.  Ползата за български автори, издателства, библиотеки след присъединяването е в няколко посоки: ще се подпомага участието на българските книгоиздатели в международни панаири на книгата и ще се популяризират български автори и произведения чрез превод на различни езици. Проектът предвижда обмен на опит в областта на превода на белетристика и научно-популярна литература, възможност за популяризиране на българската съвременна детско-юношеска литература и на националната ни литература чрез участие на автори, преводачи, издатели, библиотекари и критици в срещи и представяния в Европа.  България предоставя 19 559 лева по линия на официалната помощ за развитие като доброволен принос във Фонда за мигранти и бежанци към Банката за развитие към Съвета на Европа, реши правителството.  Средствата ще подпомогнат осъществяваните от Фонда текущи проекти за подобряване на материалните и техническите условия за посрещане и настаняване на мигранти и бежанци в приемни и транзитни центрове в Република Македония и Босна и Херцеговина. Ще се укрепят административният капацитет на центровете и възможностите им за предоставяне на най-необходимите санитарни, медицински и социални грижи.  Финансирането ще бъде осигурено от одобрените средства от бюджета на МВнР за 2018 г., предназначени за официална помощ за развитие и хуманитарна помощ. Българската помощ е насочена към постигане на Целите на устойчивото развитие в държавите партньори от Западните Балкани и Черноморския басейн, а така също към подпомагането и обмяната на опит в прилагането на практики за добро управление и решаването на значими социални проблеми в тези страни.  Правителството одобри проекта на План за сътрудничество между Министерство на здравеопазването на Република България и Министерство на здравеопазването на Република Македония, като основа за водене на преговори.  С Плана се предвижда да се договорят конкретните области на  сътрудничество между двете ведомства за период от три години, целите, очакваните резултати и мерките за постигането им.  Предвижда се прякото сътрудничество да обхване области като: първична и специализирана медицинска помощ; профилактика на болестите; превенция и контрол на СПИН и полово предавани болести; околна среда и здраве; държавна лекарствена политика; епидемиологичен надзор на заразните и паразитните болести; нормативни актове в областта на здравеопазването; организация на медицинското осигуряване при извънредни ситуации.  С подписването на Плана за сътрудничество се очаква да се насърчи прякото сътрудничество между български и македонски болнични заведения, научни институти, учебни заведения в сферата на медицинската наука, обмен на кадри и оказване на помощ на Република Македония в нейната подготовка за членство в Европейския съюз.  Правителството прие позицията на България за заседанието на Съвета на Европейския съюз по земеделие и рибарство, което ще се проведе на 17-18 декември в Брюксел. Министрите ще дискутират доклад за напредъка по реформа на ОСП след 2020 г. На заседанието на Съвета те ще обменят мнения и по актуализираната стратегия на ЕК за биоиконоимика. Европейската комисия ще представи актуална информация относно последващи действия във връзка с инцидента с фипронила. Австрийското председателство ще информира Съвета относно щети по горите в резултат на неблагоприятните климатични условия в някои страни в Европа. Очаква се държавите-членки да постигнат политическо споразумение по възможностите за риболов на определени рибни запаси и групи от рибни запаси.  Правителството одобри също така резултатите от провели се три заседания на Съвета на ЕС в Брюксел.  В рамките на Съвет външни работи (Търговия) на ЕС, проведен на 9 ноември, бяха обсъдени въпроси, свързани с модернизацията на Световната търговска организация, скрининга на преките чуждестранни инвестиции в ЕС и текущото състояние на провежданите търговски преговори. Европейската комисия представи доклад относно прилагането на сключените от ЕС споразумения за свободна търговия. Обсъдено беше и състоянието на търговските отношения на ЕС със САЩ.  На 12 ноември се проведе заседание на Съвет „Общи въпроси“. Държавите-членки обмениха мнения по анотирания дневен ред на декемврийския Европейски съвет, както и добри практики в рамките на Четвъртия годишен диалог по върховенството на закона на тема „Доверието в публичните институции“. Съветът продължи дискусията по Многогодишната финансова рамка 2021-2027 година. Европейската комисия представи Работната си програма за 2019 г. и пакета по субсидиарност. Австрийското и Румънското председателства представиха Пътната карта за Европейския семестър през 2019 г.  Съветът на ЕС по икономически и финансови въпроси проведе заседание във формат „Бюджет“ (ЕКОФИН/Бюджет) на 16 ноември. Държавите-членки дадоха мандат на Австрийското председателство на Съвета за преговори с Европейския парламент по проекта за бюджет на Европейския съюз за 2019 г. Преговорите се проведоха в рамките на заседанието на Помирителния комитет, състояло се в същия ден, като след дълги дебати двете институции не успяха да постигнат съгласие по общия бюджет на ЕС за 2019 г. На 30 ноември Европейската комисия представи ново предложение за бюджет на ЕС за следващата година. През първите седмици на декември 2018 г. ще се проведат дискусии по него в Съвета, в Европейския парламент и между двата бюджетни органа. Очаква се одобрение на позицията на Съвета по новото предложение на 11 декември и гласуването й в Европейския парламент на пленарна сесия на 12 декември 2018 г. В случай, че в началото на 2019 г. бюджетът на ЕС все още не е окончателно приет, през всеки месец на годината ще може да бъде изразходвана не повече от една дванадесета част от бюджетните кредити за предходната година.  Правителството реши за концесионер на морски плаж „Бургас-север“ в община Бургас да бъде определен класираният на второ място участник в проведения конкурс „КРАМ ИНС“ ЕООД и упълномощи министъра на туризма да сключи договор за концесия след провеждане на преговори за подобряване на предложенията на участника.  Това се налага, тъй като след провеждане на концесионната процедура за морски плаж „Бургас-север“, участникът, класиран на първо място, е подал заявление, с което декларира невъзможността си да сключи концесионния договор.  Правителството одобри допълнителни разходи по бюджета на Министерския съвет за 2018 г. в размер 25 868 400 лв.  Средствата се осигуряват за сметка на предвидените разходи по централния бюджет за 2018 г. - 23 491 400 лв. и за сметка на преструктуриране на разходите и/или трансферите по централния бюджет за 2018 г. - 2 377 000 лв.  Част от допълнителните разходи в размер на 23 191 400 лв. са за разплащането на разходи за дейности на администрацията на Министерския съвет по предоставяне на софтуерната осигуровка за програмни продукти на Майкрософт с придобит лиценз за безсрочно право на ползване и предоставяне на услуги от типа Premier Support Services и от типа Digital Advisory Services за нуждите на държавната администрация на Република България.  Също така, с постановлението се одобряват допълнителни разходи в размер на 2 377 000 лв. за разплащане на дължимите от областните администрации към общините данък сгради и такса битови отпадъци за 2018 г.  Осигуряват се и 300 000 лв. за извършването на спешни ремонтно- възстановителни дейности в църквата „Св. Успение Богородично“ в село Драговищица, община Кюстендил, която е построена през 1859 г. и е паметник на културата от местно значение.  С друго Постановление правителството одобри допълнителни трансфери по бюджетите на общини за 2018 г. в общ размер 4 270 289 лева. Средствата се предоставят за разплащане на непредвидени разходи за спасителни и неотложни аварийни работи при овладяване на бедствени положения и за възстановяване на инфраструктурни обекти. Сумата се осигурява от резерва за непредвидени и/или неотложни разходи по Закона за държавния бюджет на Република България за 2018 г. в частта на средствата за предотвратяване, овладяване и преодоляване на последиците от бедствия.  Министерският съвет прие решение за изменение на Националния план на Работната програма на Комуникационната стратегия на Република България за Европейския съюз (ЕС) за 2018 година.  Във връзка с констатирана невъзможност от реализиране на някои дейности и необходимост от реализиране на допълнителни дейности е целесъобразно пренасочване на неусвоените средства в национален план. Средствата ще бъдат осигурени за провеждане на допълнителни комуникационни инициативи в рамките на 3 читалища във всяка областна администрация за популяризирането на европейското културно многообразие, като част от отбелязването на 2018 - Година на културното наследство.  С направеното изменение не се променят целите и общият бюджет за изпълнението на Работната програма на Комуникационната стратегия на Република България за 2018 г. Решението на правителството дава възможност да бъдат реализирани допълнителни дейности за постигането на заложените цели по Националния план за 2018 г.  Правителството одобри промени в Закона за животновъдството, които предвиждат промяна на вече одобрена развъдна програма и възможност за частично отнемане на разрешението за развъдна дейност.  Опитът през последните години наложи разписване на изискване за извършване на задължителна, предварителна проверка на място от Изпълнителната агенция по селекция и репродукция в животновъдството, след подаване на заявлението от развъдната организация и сформиране на комисията за неговото разглеждане. Тази промяна ще подобри контрола върху развъдната дейност и ще позволи преодоляване на съществуващи практики.  Премахнато е изискването за представяне на някои официални удостоверителни документи на хартиен носител, което е прилагано към настоящия момент, като същите се проверяват по служебен път.  Промените са с цел синхронизиране с Европейското законодателство и по- конкретно с Регламент (ЕС) 2016/1012 на Европейския парламент и на Съвета от 8 юни 2016 година относно зоотехнически и генеалогични условия за развъждане, търговия и въвеждане в Съюза на чистопородни разплодни животни, хибридни разплодни свине и зародишни продукти от тях (OB L, 171 от 29.06.2016 г.), който се прилага от 1 ноември 2018 г.  Правителството одобри изменения и допълнения на Устройствения правилник на Министерството на икономиката.  Промените се налагат, заради прилагането на Закона за административното регулиране на икономическите дейности, свързани с нефт и продукти от нефтен произход. Министърът на икономиката ще следи за стриктното спазване на Закона с помощта на специализирано звено, което ще осъществява контрола. Към настоящия момент подобна структура в Министерството на икономиката не съществува. Липсата на такова звено не дава възможност да се стартира реално процесът по регистрация на икономическите субекти от обхвата на Закона, с което да започне прилагането му.  Дейността на новата дирекция „Регулиране на икономически дейности“ ще бъде насочена към идентифициране на оператори, извършващи дейности свързани с нефтопродукти, намаляване на сивия сектор, повишаване на събираемостта на митнически и данъчни задължения от тези дейности, както и осигуряване на лоялна конкуренция на пазара на горива в страната.  Министърът на правосъдието или негов заместник ще продължат да осъществяват последващ контрол над действията на Управителния съвет (УС) на „Фонд затворно дело“, но не предварителен, както досега. Това следва от приетите от правителството промени в Правилника за устройството и дейността на Държавно предприятие „Фонд затворно дело“.  С измененията се дава възможност на министъра на правосъдието да делегира на изпълнителния директор на предприятието правомощия да приема решения за придобиване, разпореждане, бракуване или ликвидация на дълготрайни материални активи, без недвижимо имущество.  Допълва се и текстът на чл. 19, в който изрично се посочва, че правилата за реда и организация на УС се утвърждават от министъра на правосъдието, който упражнява правото на собственост на държавата в държавното предприятие. В досегашния текст не е изрично уредено кой ги утвърждава.  Включва се и разпоредба, която урежда статута на Центъра за професионално обучение на лишени от свобода. Предвижда се той да осъществява начално професионално обучение - придобиване на първоначална квалификация по професия или по част от професия и продължаващо професионално обучение на лица, навършили 16 години, чрез актуализиране, разширяване или надграждане на придобитата квалификация по професия или по част от професия.  Министерският съвет одобри допълнителни разходи в размер на 6 693 500 лв. по бюджетите на Комисията за защита от дискриминация, Националната служба за охрана, Държавната агенция „Разузнаване“, Националния статистически институт и община Марица за 2018 г.  По бюджета на Комисията за защита от дискриминация средствата са в размер на 125 000 лв. и са предвидени за осигуряване на достъпна архитектурна среда за хората с увреждания в регионалните офиси на Комисията и за откриване на шест нови регионални офиса.  Одобрените разходи за Националната служба за охрана са в размер на 1 700 000 лв., с които ще бъдат изплатени дължими обезщетения по Закона за НСО.  Средствата по бюджета на Държавната агенция „Разузнаване“ са в размер на 1 000 000 лв., които са предназначени за издръжка на задграничната дейност на Агенцията.  За обезпечаване на направени разходи, свързани с дейности по Българското председателство на Съвета на Европейския съюз през 2018 г., по бюджета на Националния статистически институт са одобрени допълнително 148 500 лв.  Одобрен е и трансфер в размер на 3 720 000 лв. по бюджета на община Марица за обект „Реконструкция на пътно кръстовище - Пътна връзка „Пловдив - АМ „Тракия“ (възел „Запад“)“ с път за село Радиново и промишлено-търговска зона „Марица“, община Марица, област Пловдив“.  Средствата по бюджетите на НСО и НСИ се осигуряват за сметка на предвидените разходи по централния бюджет за 2018 г., а средствата по бюджетите на Комисията за защита от дискриминация, Държавната агенция „Разузнаване“ и община Марица се осигуряват за сметка на преструктуриране на разходите и/или трансферите по централния бюджет за 2018 г.  С друго правителствено постановление са одобрени и допълнителни разходи по бюджета на Министерството на вътрешните работи за 2018 г. Средствата общо са в размер на 30 000 000 лв., в т.ч. 7 000 000 лв. - за дейности свързани с издаването на българските лични документи, за сметка на предвидените по централния бюджет за 2018 г. и 23 000 000 лв. за неотложни разходи, свързани с текущата издръжка на министерството, за сметка на трансферите между бюджети и сметки за средствата от Европейския съюз, одобрени с чл. 12, ал. 1, раздел III, т. 2 от Закона за държавния бюджета на Република България за 2018 г.  Правителството промени свое Постановление № 226/2018 г. за одобряване на допълнителни разходи по бюджета на Министерството на младежта и спорта за 2018 г. Кабинетът прие също така Решение за увеличаване на капитала на „Национална спортна база“ ЕАД.  С приетите актове се предвижда предоставените средства по бюджета на Министерството на младежта и спорта в размер на 3 663 000 лв. за изграждане на многофункционална спортна зала в гр. Кърджали да бъдат използвани за увеличаване на капитала на „Национална спортна база“ ЕАД (НСБ ЕАД), като дружеството ще използва осигурените средства за финансовото обезпечаване и реализирането на проект за изграждане на спортната зала в гр. Кърджали.  С изпълнението на проекта ще се създадат условия за провеждане на международни, национални, местни спортни, културни и социални събития и подпомагане и насърчаване на развитието на младежките дейности, спорта, физическата активност и на региона като цяло.  Министерският съвет отпусна допълнителни средства в размер до 1 349 856 000 лв. по бюджета на Министерството на регионалното развитие и благоустройството за 2018 г, за изграждането на 134,2 км от АМ „Хемус“ между Боаза и път I-5 Русе - Велико Търново.  Сумата ще е от централния бюджет за 2018 г. С нея ще бъде осигурено изграждането на участъка, който е от изключително важен държавен и обществен интерес и за развитието на пътната инфраструктура в Северна България.  Общата дължина на АМ „Хемус“ от София до Варна е около 420 км. Изградени са участъците между София и Ябланица и от Белокопитово до Варна, които са общо близо 170 км. В момента се строят още близо 26 км от автомагистралата - 9,3 км в отсечката между Ябланица и Боаза и 16,32 км от п.в. „Буховци“ до п.в. „Белокопитово“.  Цялостното доизграждане на АМ „Хемус“ е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна. Ще се съкрати времето за пътуване между столицата и третия по големина български град. Автомагистралата ще осигурява и връзка с пристанище Варна, което е ключово за търговията с Русия, Украйна и Турция.  Министерският съвет одобри допълнителни 1 900 000 лева за Министерството на външните работи. Средствата са отпуснати за осигуряване на командировъчни средства на дългосрочно командированите служители в задграничните ни представителства и за обезпечаване на актуална софтуерна поддръжка за нуждите на Националната визова информационна система (НВИС) и на визовата дейност в консулските служби на Република България.  Инфраструктурата на НВИС е система с национално значение и трябва да гарантира непрекъснат, целогодишен и денонощен достъп до ресурсите и до визовата информационна система на ЕС не само на МВнР, но и на всички национални органи, имащи съответните права - Главна дирекция „Гранична полиция“ на МВР, дирекция „Миграция“ на МВР, звената „Миграция“ при ОДМВР и СДВР, Държавната агенция за бежанците при МС, службите за опазване на вътрешния ред и националната сигурност, службите за борба с тероризма и организираната престъпност.  Допълнителните средства ще спомогнат за развитието на ефективна дипломатическа служба и управлението на задграничните представителства в подкрепа на българските граждани в чужбина.  Правителството предлага на Президента на Република България да издаде указ за назначаване на Ивайло Иванов за главен секретар на Министерството на вътрешните работи.  Старши комисар Ивайло Иванов работи в системата на МВР от 1999 г., като към момента изпълнява длъжността директор на Столична дирекция на вътрешните работи. Притежава доказани професионални качества и богат практически опит. Отговаря на изискванията на чл. 36, ал. 5 от Закона за Министерството на вътрешните работи за заемане на длъжността главен секретар на МВР.  Проектите на решение, указ и мотиви са съгласувани с Президента на Република България.  Допълнителни разходи в размер до 7 000 000 лв. ще бъдат включени в бюджетите на държавните културни институти, осъществяващи дейности в областта на сценичните изкуства. Необходимите за това средства ще бъдат за сметка на преизпълнение на собствените им приходи, реши правителството.  Преди седем години стартира процесът на реформиране на второстепенните разпоредители с бюджет към министъра на културата в областта на сценичните изкуства, които включват преструктуриране на някои културни институти, и въвеждане система на делегирани бюджети. В резултат се постигна по-голямо многообразие на предлаганите културни продукти, усъвършенстване на мениджмънта и осигуряване на по-широк достъп на художествения продукт до аудиторията. Значително се увеличиха и приходите, реализирани от продажба на билети.  На база отчети за съответния период на предходната бюджетна година, до края на 2018 г. ще се формира преизпълнение на приходи до 7 000 000 лв. Осигуряването по бюджета на програма „Сценични изкуства“ на тези средства от преизпълнението на собствените приходи, ще доведе до преодоляване на затрудненията и ще даде възможност да се изплатят възнагражденията на заетия художествено-творчески състав и разплащанията за неотложните разходи, както и осигуряването на нормални условия за осъществяване на творческата дейност и създаване и разпространение на културни продукти от организациите от сценичните изкуства.  Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева чрез емитирането на 1200 броя нови акции на тази стойност. Акциите ще бъдат придобити от държавата чрез бюджета на Министерството на енергетиката. Това реши Министерският съвет на днешното си заседание.  Средствата за увеличаването на капитала са предвидени в бюджета на Министерството на енергетиката за 2018 година. Те са предназначени за издръжка на проектната компания, както и за обезпечаване на финансовите ангажименти на дружеството като акционер в международната компания „Транс Болкан Пайплайн Б. В.“, регистрирана в Амстердам, Холандия.  „Проектна компания нефтопровод Бургас-Александруполис БР ЕАД е държавно акционерно дружество, в което министърът на енергетиката упражнява правата на едноличния собственик на капитала. „Транс Болкан Пайплайн Б. В.“ е създадена през 2008 г. по силата на Междуправителствено споразумение между Руската федерация, Република България и Република Гърция.  Правителството одобри българската позиция за заседанието на Европейския съвет, което ще се проведе на 13-14 декември в Брюксел.  Заседанието ще бъде посветено на темите многогодишна финансова рамка 2021-2027 г., единен пазар, миграция, противодействие на дезинформацията, борба срещу расизма и ксенофобията, климатичните промени. Ще бъдат представени резултатите от гражданските консултации в Европейския съюз. Лидерите ще обсъдят провеждането на първата среща на върха между държавите-членки на ЕС и Лигата на арабските държави на 24-25 февруари 2019 г., както и други актуални външнополитически въпроси.  На 14 декември ще се проведе среща на държавите от еврозоната в разширен формат. Очаква се по време на срещата лидерите да приемат конкретни решения, както и да бъдат дадени насоки за задълбочаването на Икономическия и паричен съюз.  Одобрена е също така българската позиция за предстоящото на 13 декември извънредно заседание на Европейския съвет (чл. 50) в Брюксел относно оттеглянето на Обединеното кралство (ОК) от Европейския съюз. Европейският съвет (чл. 50) се очаква да обсъди актуалното състояние на преговорите по оттегляне на ОК от ЕС.  За България постигането на Споразумение за урегулирано оттегляне на ОК от ЕС с преходен период е най-добрият възможен най-добрият възможен вариант за приключване на преговорите. Това ще гарантира максимално възможна приемственост в редица важни за страната ни области и ще даде достатъчно време за адаптиране на гражданите и бизнеса, като осигури възможност за плавен преход към бъдещите отношения.  Правителството отпусна допълнителни 157 998 422 лева по бюджета на Министерството на регионалното развитие и благоустройството за 2018 г. за изпълнението на редица инфраструктурни проекти.  Средствата ще бъдат използвани за разплащане по обекти, изпълнявани по програмите на Агенция „Пътна инфраструктура“ през 2018 г., които са от важен държавен и обществен интерес с цел развитие на пътната инфраструктура и повишаване на безопасността на движение. Сред тях са реконструкцията на първокласния път Слънчев бряг - Бургас, обходният път на гр. Ахелой и Пловдив - Асеновград, извършени превантивни ремонти, отстраняване на щети, поставяне на пътни знаци, монтиране на мантинели, полагане на маркировка и други. Предвидени са и средства за текущ ремонт и поддържане на пътната инфраструктура.  Пътната инфраструктурата на страната е от особено важно значение за нейната икономика и просперитет. Модернизацията на пътната инфраструктура е предпоставка за ефективното интегриране на републиканската пътна инфраструктура към общоевропейската инфраструктура.  ", "date": "2018.12.12", "title": "Вижте решенията на кабинета днес!"}
{"url": "http://epicenter.bg/article/Radev--Doverieto-mi-i-tova-na-obshtestvoto-nyama-da-se-specheli-s-protesti--deklaratsii-i-preskonferentsii/170562/2/0", "text": "Моето доверие и доверието на обществото няма да бъде спечелено с протести, декларации и пресконференции, а с качество и прозрачност. Това за мен означава да има целесъобразни и с голяма обществена значимост проекти, да има прозрачни и честни обществени поръчки, такива условия, че всеки лев да отива по предназначение, контролът да бъде принципен, всеобхватен и безкомпромисен, нормативната база да ви позволява да изпълнявате дейността си по най-добрия начин в една реална и здрава конкурентна среда.   Това каза президентът Румен Радев в началото на срещата си с Камарата на строителите в България, предаде агенция „Фокус“.   „Вие бяхте една от първите организации, които приех в началото на своя мандат и това беше естествено, защото съм воден от убеждението, че вашата дейност е от огромно значение за обществото. Не можем да говорим за модерна държава без развита и съвременна инфраструктура“, обърна се държавният глава към представителите на Управителния съвет на Камарата.   „Проблемите които ви вълнуват, вълнуват всички нас. За да ги решим по най-добрия начин, трябва да сме наясно, че в тези проблеми има трима важни участника.   Първият е изпълнителната и местната власт в ролята на възложител, вторият участник е собствениците и ръководствата на крупните строителни фирми.   Третият са подизпълнителите - средни и малки и хилядите работници строители, които съвсем съвестно изкарват прехраната си. Категорично заявявам, че работниците могат да разчитат на моята безрезервна подкрепа и заслужават и по-добри заплащане, и по-добри условия на труд, и предвидимост в своята дейност“, заяви президентът.   „Българите от своя страна очакват да пътуват безопасно, по сигурни пътища, които да не се ремонтират веднага след въвеждане в експлоатация, да не се срамуват от изгледа на населеното място, в което живеят“, подчерта той.   По думите му за решението на проблемите на строителния бранш изключително важно значение има изпълнителната власт. „Аз съм готов да изслушам всички ваши проблеми, виждания, визия за развитие на сектора и по най-добрия начин и да съдействам с всичко, което е в рамките на моята институция“, каза още президентът.    ", "date": "2018.12.12", "title": "Радев: Доверието ми и това на обществото няма да се спечели с протести, декларации и пресконференции"}
{"url": "http://epicenter.bg/article/Fandakova--Puskame-parvite-20-elektrobusa-po-redovni-linii-na-stolichniya-gradski-transport/170567/2/0", "text": "Изключително се радвам, че днес пускаме в движение първите 20 електробуса по редовни линии на градския транспорт в София. Това каза кметът на София Йорданка Фандъкова на официалното представяне на електробусите, предаде репортер на Агенция „Фокус“. „Това са първите електробуси в страната изобщо като градски транспорт. Знаете, че модернизацията на градския транспорт в последните години е наш основен приоритет. Следобед тези 20 автобуса тръгват по линиите на номера 9 и 309. Това е първата доставка на електробуси, след като в последните години тествахме няколко различни технологии по различни линии на града. Столичният автотранспорт проведе процедурите и беше избран доставчикът, с който сме тук днес заедно – \"YUTONG\". С едно зареждане автобусите имат пробег около 320 километра. Изградени са 10 единични и 5 двойни зарядни станции в гаражите на Столичния градски транспорт. Автобусите разполагат с климатична система, ниско подови са, с рампи за облекчаване на движението на хора с двигателни проблеми, както и за детски колички. Оборудва ни са с USB-гнезда за зареждане на мобилни устройства, видеонаблюдение, планира се в скоро време да бъде пуснат и безплатен Wi Fi достъп. Настина автобусите позволяват всеки пътник да се чувства добре“, каза още кметът на столицата.    ", "date": "2018.12.12", "title": "Фандъкова: Пускаме първите 20 електробуса по редовни линии на столичния градски транспорт"}
{"url": "http://epicenter.bg/article/Ruski-dalekoboyni-bombardirovachi-vav-Venetsuela-vbesiha-SASht-/170501/7/0", "text": "Русия вбеси Съединените щати с два далекобойни самолета, в които е възможно да са пренесени ядрени глави към Венецуела, предаде бТВ.  Бомбардировачите „Ту-160”, познати още като „Бели лебеди”, са приземени от двама руски пилоти на летището „Майкетия” в столицата Каракас. Ракетоносецът е най-големият бомбардировач с променлива геометрия на крилете и може да носи ядрени оръжия.  Само преди няколко дни венецуелският президент Николас Мадуро разговаря с руския си колега Владимир Путин в Москва.  В Туитър държавният секретар Майк Помпео коментира, че „две корумпирани правителства пилеят средства и потъпкват свободата.  Кремъл нарече коментара „недипломатичен и неуместен” и заяви, че само с половината си бюджет Пентагона може да изхрани цяла Африка.  ", "date": "2018.12.12", "title": "Руски далекобойни бомбардировачи във Венецуела вбесиха САЩ "}
{"url": "http://epicenter.bg/article/Borisov-kam-stroitelite--Ne-odobryavam-liniyata-za-diskreditirane-na-sektora--no-iskam-kachestvo--/170568/2/0", "text": "Министър-председателят Бойко Борисов се срещна с представители на Камарата на строителите в България. Той посочи, че не одобрява линията за дискредитиране на сектора, но призова за качествено изпълнение на проектите.  Това съобщиха от правителствената информационна служба.  По време на разговорите представителите на бранша заявиха, че спазват всички европейски стандарти при строенето на пътища и призоваха за подкрепа срещу риториката за дискредитиране на строителния бранш.  В срещата участва и министърът на регионалното развитие и благоустройството Петя Аврамова.  ", "date": "2018.12.12", "title": "Борисов към строителите: Не одобрявам линията за дискредитиране на сектора, но искам качество! "}
{"url": "http://epicenter.bg/article/Anton-Kutev--Ministarat-na-stroitelstvoto-da-obyasni-zashto-se-dogovaryat-edni-sumi--a-se-plashta-poveche-/170572/2/0", "text": "Министър Петя Аврамова трябва да обясни защо по програмата „Транзитни пътища V“ разликата между договорените и изплатените от АПИ суми е повече от 250 млн. лв. Това каза народният представител от ПГ на „БСП за България“ Антон Кутев на брифинг в Народното събрание, предаде репортер на Агенция „Фокус“. „Искам да дам един пример за срастването между държавата и бизнеса. Става дума за това - през АПИ се договарят едни количества и обеми на сделките за стотици милиони, след което се оказа, че изпълнението и разплащането по тези сделки са стотици милиони повече. Тоест, само по едната програма - „Транзитни пътища V“, само за осем от възможните лотове там разликата между договорените и подписаните суми и сумите, които са изплатени от АПИ, са повече от 250 млн. лв.“, заяви Кутев. Той посочи, че тези 250 млн. лв. са били разплатени на строителните фирми без търг, без процедура, с допълнителни анекси. „Въпросът, който колегата Петър Витанов зададе на министър Петя Аврамова, е на какво основание това се прави. Защото в закона е записано, че това може да се прави само при дребни промени – след като е подписан договор, ако се наложи някъде да се разшири или намали дебелината на слоя например. А тук става дума за такива дребни промени, които са на стойност 250 млн. лв. Договаря се една сума, а се плаща 3-4 пъти по-голяма чрез заобикаляне на закона и правилата. Въпросът го има и се надявам този петък да има отговор на него от министъра на регионалното развитие и благоустройството, за да разберем как се харчат тези пари“, каза още Кутев.  ", "date": "2018.12.12", "title": "Антон Кутев: Министърът на строителството да обясни защо се договарят едни суми, а се плаща повече!"}
{"url": "http://epicenter.bg/article/Galap--Balgarite-sa-skeptichni-kam-osnovnite-idei-na-zdravnata-reforma/170573/2/0", "text": "Нови въпроси за качеството и ефективността на здравната система, както и идеите за подобряването им чрез готвената реформа поставят последните данни от „Индекс на болниците“*. Изводът недвусмислено се налага, както от социологическото проучване на „Галъп интернешънъл“ за нагласите на българите към готвените промени в здравната система, така и от обективните данни за състоянието на дейността на лечебните заведения в областта на ортопедията и кардиохирургията.   КАРДИОХИРУГИЯ   6019 са сърдечните операции през изминалата година в България, които е финансирала НЗОК. Те са осъществени в 10 болници. Разположението им в страната обаче е крайно неравномерно. Шест от клиниките по кардиохирургия се намират в София. Останалите 4 са в Пловдив, Плевен, Варна и Бургас. Единствената болница за детски кардиохирургични операции - НКБ, отново е в столицата.   Освен географските диспропорции, големи са и различията при броя на пациентите, които минават през клиниките, показва данните в „Индекс на болниците“. Основният поток от пациентите се лекува в три болници – „Св. Екатерина\", „Аджъбадем Токуда\" в София и „Св. Георги\" в Пловдив. В първата се извършват над 1300 операции годишно, във втората малко над хиляда, а в третата над 700. Или общо лекарите в тях правят 3000 от всички интервенции.   В останалите 7 болници се извършват 2000 операции. Броят на интервенциите обаче е пряко свързан с качеството на тази дейност. Според медицинския стандарт за кардиохирургия, който предстои да се приеме отново от МЗ, едно отделение трябва да има минимум 250 интервенции на година, за да има право да извършва сърдечни операции. Не е ясно дали всички болници отговарят на този критерий, според дейността им по НЗОК това не е така. Друга особеност, която показват цифрите е, че в някои от болниците се правят малко на брой операции по по-евтините пътеки, а по-голям брой по по-скъпите. Този феномен се наблюдава както при частни, така и при държавни болници. Къде колко сърдечни операции се правят може да видите в таблицата    ОРТОПЕДИЯ и ТРАВМАТОЛОГИЯ   Общо 77548 операции са осъществени в областта на ортопедията през миналата година, които е финансирала НЗОК у нас. Те са извършени в 95 болници в страната, показват данните от „Индекс на болниците“. Не всички обаче осъществяват пълна гама от медицинските дейности. В 42 или половината от всички болници се провеждат най-големите операции на долен крайник, а едва в 33 – се извършват най-големите операции на горен крайник.   Изключително неравномерен е обемът на дейностите в отделните клиники, той варира от 1 операция по някои клинични пътеки за цяла година до над 1000. Сред тях очаквано са най-големите държавни болници с традиции от години в тази дейност като „Пирогов“ и „Св. Георги“ в Пловдив, така и нови частни структури като „Софиямед“ в столицата, „Пълмед“ и „Еврохоспитал“ в Пловдив. В същото време в някои от клиниките общият обем на дейността по НЗОК за година е под 150 операции, въпреки че толкова са заложени като изискване в медицинския стандарт на операционна маса. Къде колко сърдечни операции се правят може да видите в таблицата    СОЦИОЛОГИЯ   74% от българите не вярват, че въвеждането на втора задължителна здрава вноска, би спряло практиката на доплащане в болниците у нас. 18% смятат, че втора вноска от 12 лв. при частен застраховател ще спре доплащанията, а 8% се колебаят.   По отношение на други идеи, свързани с предложената наскоро здравна реформа, най-много одобрение получава предложението Фондът за лечение за деца да премине към Здравната каса (мнозинство от 58% подкрепя, а 27% не подкрепят), макар по това предложение да е и сравнително висок и делът на тези, които не могат да преценят – 15%. Явно, скандалите около въпросния фонд в последните години карат мнозинството българи до одобряват промяната.   Най-негативно е оценена идеята всяка болница да има свои собствени цени за услугите, които ще се покриват от здравната каса, а ако лечението на пациента е по-скъпо, той да доплаща разликата – отчетливо мнозинство от 71% от интервюираните не одобряват това предложение.   Прилагането на възможно най-евтина медикаментозна терапия също не е високо оценено – 54% са срещу тази идея, а 41% я харесват. Останалите се затрудняват. Тук, разбира се, не може да се очаква огромна запознатост сред респондентите, но общественият инстинкт е красноречив.   Откриването на нова болница да става само с решение на парламента също не е припознато като ефективно решение по отношение на здравната реформа, като повече от половината участници в проучването не го одобряват (54% са „против“, а 41% са „за“; останалите се колебаят). В такъв тип данни обикновено се отразява и общият негативизъм на обществото към темата.              ", "date": "2018.12.12", "title": "Галъп: Българите са скептични към основните идеи на здравната реформа"}
{"url": "http://epicenter.bg/article/Tsarkvata-odobryava-daryavaneto-na-organi-samo-pri-osaznat-izbor-ili-dokazana-mozachna-smart-/170574/2/0", "text": "Даряването на органи от донори в мозъчна смърт, както и трезвото и съзнателно съгласие на здрав човек да дари свой орган на страдащ свой събрат, като акт на алтруизъм и обич е в съгласие с учението и мнението на нашата Църква. Това се казва в позиция на Светия Синод на Българската православна църква – Българска патриаршия по Закона за трансплантация на органи, тъкани и клетки.  В позицията се пояснява, че църквата защитава донорската институция, нейната практика и свързаните с нея лица, от всяко евентуално оскверняване, принудителна диагноза или прибързаност в спазването на критериите за мозъчна смърт, комерсиализация или сделка, от какъвто и да било вид по отношение даряването на органи, избор на реципиенти на основата на расистки критерии, нарушаване реда за чакане на подходящ донор и т. н.  БПЦ - БП дава благословение за извършване на трансплантациите при изпълнение на няколко условия.  Първо: Строго и регламентирано спазване на фундаменталните биоетични принципи.  Второ: Установяването на мозъчната смърт да се извършва по строго определени клинични критерии, чрез високоспециализирани инструментални изследвания /ангиография, ЯМР и др. методи/ от абсолютно независима /външна/ комисия.  Понастоящем, законът и наредбите в Република България допускат диагностицирането на мозъчна смърт и без осъществяването на инструментални доказателствени изследвания, което църквата не би могла да приеме.  Трето: Писмено информирано съгласие /волеизявление/ от донора и близките му /кои органи, клетки и тъкани да бъдат взети при евентуална мозъчна смърт/, а не презумпция за повсеместно съгласие с донорството.  Четвърто: Необходимо е целият клиничен процес на трансплантацията да се координира и осъществява от утвърдени национални транплантационни болнични центрове, които да имат доверието на обществото и да гарантират по възможно най-добър начин изпълнението на процедурата по установяване на мозъчна смърт и цялостните права на донора, както и да гарантират постигането на най-високи нива на успеваемост на процедурата по трансплантация, в интерес на реципиента.  В заключение БПЦ - БП си запазва правото да промени своята позиция, при промяна в законодателството и закона за трансплантациите.   ", "date": "2018.12.12", "title": "Църквата одобрява даряването на органи само при осъзнат избор или доказана мозъчна смърт "}
{"url": "http://epicenter.bg/article/Samolet-s-chlenove-na-kabineta-na-borda-katsnal-avariyno-vav-Viena/170506/2/0", "text": "Самолет, с който пътували вицепремиерът Красимир Карачанов и други членове на правителството, кацнал аварийно във Виена. Машината изпълнявала полет от Брюксел към София.   Един от пилотите предупредил, че има техническа неизправност и се налага извънредно кацане. Всички се притеснили, но благодарение на професионализма на пилотите на авиокомпания „България Ер”, самолетът беше приземен без паника и инциденти, с което заслужили аплодисментите на пътниците, по думите на Каракачанов пред bTV.   Пилотите действаха много професионално, някои от пътниците дори не разбраха, че има проблем”, коментира и пред Нова тв Каракачанов.   След аварийното приземяване във Виена е бил изпратен самолет от България, който е  откарал пътниците в София. Каракачанов коментира и атентата от снощи в Страсбург.   По думите му тези нападения се дължат на много допуснати грешки във времето като крайната религиозна пропаганда в Европа. Относно сигурността в София военният министър каза, че всеки атентат е повод за засилване на мерките за сигурност.", "date": "2018.12.12", "title": "Заради спукано стъкло самолет с членове на кабинета кацна аварийно във Виена"}
{"url": "http://epicenter.bg/article/Prof--Vladimir-Chukov--Napadatelyat-ot-Strasburg-e-tryabvalo-da-bade-arestuvan-vchera/170508/2/0", "text": ". Така проф. Владимир Чуков коментирата стрелбата на коледен базар в Страсбург, при която загинаха трима души, 12 са ранените, част от които са в тежко състояние.   В сутрешния блок на предаването \"Здравей, България\" Нова телевизия арабистът заяви, че  .   Проф. Чуков обърна внимание, че Страсбург е интересен град, на второ място по брой на гета след Париж.  заяви Чуков.   В проблясъци на отчаяние е извършил тази стрелба. Франция, както и САЩ, и други държави имат план в такива ситуации.    прогнозира Владимир Чуков.   Малцинствата са много силно представени в този граничен град. 19% са малцинствата там.  , коментира той. Нападателят вчера е трябвало да бъде арестуван, бил е съучастник в обир на банка. Всички останали от групата са били арестувани.   , коментира още проф. Чуков.   Около нападнатия коледен базар в Страсбург е имало засилено присъствие на полиция и военни, но на него е било възможно да се внесе огнестрелно оръжие. Това разказа пред \"Хоризонт\" евродепутатът  , който в момента на стрелбата е бил в хотел, намиращ се на 300 метра от входа на коледния базар. „ . Невъзможно е да се влезе с коли в момента. Пространството, където се провежда коледния базар, е затворено“. Според Радев терористичният ак не би трябвало да блокира града и да бъде позволено да се всява паника. Институциите трябва да продължат да работят.  ", "date": "2018.12.12", "title": "Проф. Владимир Чуков: Нападателят от Страсбург е трябвало да бъде арестуван вчера"}
{"url": "http://epicenter.bg/article/Shte-svetyat-li-ochite-na-pametnika-na-tsar-Samuil-otnovo-/170523/2/0", "text": "Очите на паметника на цар Самуил изгаснаха поради технически причини. Те бяха направени да издържат година и половина. Светлината, която беше сложена е твърде силна и развалят ефекта. Това заяви авторът на паметника Александър Хайтов в сутрешния блок на БНТ.   \"Екипът на БАН иска 3000 лева, за да възстановят осветлението. Първият път го направиха безплатно. Това не е голяма сума, но Столична община не иска да плати, въпреки, че паметникът е дарение и е тяхна отговорност\", допълни скулпторът.   \"Колкото и елементът да се харесва, той не е бил предвиден, така че ние няма как да поддържаме нещо, което не е било по план. Осветлението беше получено като дарение, Столичната община няма да отдели пари за нещо, което не е законосъобразно\", завърши зам.-кметът по култура доц. д-р Тодор Чобанов.", "date": "2018.12.12", "title": "Александър Хайтов, автор на паметника: Очите на цар Самуил изгаснаха поради технически причини"}
{"url": "http://epicenter.bg/article/Karayancheva--Osazhdam-vseki-opit-za-diskreditatsiya-na-balgarskite-stroiteli-i-na-rabotata-im-/170524/2/0", "text": "Осъждам всеки опит за дискредитация на българските строители и на тяхната работа в страната и в чужбина. Това каза на брифинг председателят на парламента Цвета Караянчева след среща с Камарата на строителите в България, предаде репортер на Агенция „Фокус“.  „Подкрепям българските строители. Това е един от най-важните сектори в българската икономика“, обяви тя. „Убедена съм, че българският строителен бранш е единен и силен, и има висок професионализъм. Не се съмнявам в качеството на тяхната работа“, коментира Цвета Караянчева.  „В бранша работят над 200 хил. души. Всеки от тях има семейство. Ако сметнем, ще се окаже, че над 600 хил. човека се изхранват от строителния бранш“, посочи председателят на НС.  „Искам да уверя строителите, че ще съдействам за по-тесен диалог между народните представители и Камарата. Да могат да се променят законите и там, където те чувстват, че има проблем, да им съдействаме“, каза още Цвета Караянчева.  \"Камарата на строителите в България внася в НС подписка и отворено писмо. Те настояват за спиране на използването на бранша за политически цели при установяване на необосновани и неподкрепени с доказателства публични твърдения за корупция и злоупотреби в строителството. Настояват и за защита на правата си и осигуряване на спокойствие и сигурност“, заяви тя.  „Подписката ще бъде внесена всеки момент и ще бъде раздадена на всички ПГ, заедно с отвореното писмо“, обясни Цвета Караянчева.   С Камарата говорихме да направим работна група, с представители от всички ПГ, специалисти по темата, а не с хора, които си правят евтин политически пиар, каза още Караянчева.  „В работната група да бъдат специалисти по темата, които да обсъдят предложенията заедно с Камарата и да направим законодателни промени“, посочи тя и допълни, че по нейно предложение в работната група ще влязат и представители на регионалното министерство.  „Ще направим така, че да облекчим работата на българските строители, за да могат и те спокойно да продължават да утвърждават българския строител като един от най-добрите в Европа и в света“, заяви Цвета Караянчева.   ", "date": "2018.12.12", "title": "Караянчева: Осъждам всеки опит за дискредитация на българските строители и на работата им "}
{"url": "http://epicenter.bg/article/Danail-Kirilov--Elektronno-distantsionno-glasuvane-shte-ima--no-samo-kogato-e-napalno-sigurno-/170527/2/0", "text": "Имаме амбицията електронното дистанционно гласуване да стане факт, но когато имаме технологична сигурност и обезпеченост на процеса.Това каза народният представител от ГЕРБ и председател на правната комисия Данаил Кирилов от парламентарната трибуна по време на дебатите за Законопроектите за изменение и допълнение на Изборния кодекс, предаде репортер на Агенция „Фокус“.  „В гласуванията досега машинното и електронно гласуване в режим на местни избори е било прилагано само в частта за избори на общински съветници. В ЦИК имаше консенсус по въпроса, че са необходими корекции и изменения в законодателството с оглед отпадане на абсолютността на машинното гласуване във всички избирателни секции. Подчертавам, че това не означава да предлагаме заличаване или отказ от този тип гласуване. Стратегическите данни, заложени в анализа на ЦИК, посочват, че първоначално е имало нарастващ интерес в този способ на гласуване, но впоследствие той е нормализиран. Обсъждали сме многократно до каква степен машинното гласуване опростява изборния процес, тъй като резултатът от гласуването не се възприема и отчита автоматично и директно, а се отразява в протоколите на избирателните секции чрез контролното преброяване на разписките от електронното гласуване – т.е. това означава, че имаме двойно осъществяване на броенето по този способ“, заяви Кирилов и посочи, че недостатъците освен грешки, са и случаи, в които паметта не е била предадена на флашка от съответната машина в секционни избирателни комисии.  „Потвърждавам и нашата сериозна амбиция този способ да стане факт, когато имаме технологичната и сигурност и обезпеченост на процеса на електронното дистанционно гласуване. Зачитаме волята на българския избирател, която беше отразена в референдума по този въпрос. Но не можем да не си дадем сметка и да не анализираме промените в доверието към този способ. Във Франция той се приложи експериментално и беше отказан и не се осъществява понастоящем“, каза още той.  Във връзка с проблема „15-15“ Кирилов посочи, че примерно е предложен един от вариантите, по които може да се реши този проблем.  „Бих предложил да остане цифровата номерация, но като тя се стартира за преференциалното гласуване от различно число“, заяви той.  ", "date": "2018.12.12", "title": "Данаил Кирилов: Електронно дистанционно гласуване ще има, но само когато е напълно сигурно "}
{"url": "http://epicenter.bg/article/Grupa-balgarski-zhurnalisti-sa-bili-v-kafene--kadeto-e-bil-izteglen-edin-ot-ubitite/170529/2/0", "text": "Бяхме затворени в едно от заведенията в града, където загасиха светлините и пуснаха щорите. Казаха, че не е безопасно да излизаме. По улиците на града се забелязваха хора, които тичаха, за да се приберат към вкъщи. Бяха мобилизирани 350 души от силите на реда и 2 хеликоптера, съобщи репортерът на Канал 3 Мариана Торманова, която заедно с управителя на Канал 3 се намират на мястото на атентата. Вчера те останали блокирани в заведение в центъра на града край коледния базар, където се случи злощастният инцидент вчера към 20 часа вечерта. Нападателят все още не е заловен.   Във Франция е обявен ден на траур, а от МВнР съобщават, че няма данни за загинали и ранени българи. Европейският парламент беше затворен, а депутатите останаха там с часове. Границите остават затворени.   Няма как да се обясни подобно нещо, ние за пръв път се озоваваме в центъра на нещо толкова ужасно. Бяхме близо, но не чак толкова близо, за да пострадаме, но усещането за страх се случва веднага. Първо го видяхме в момчето, което беше в заведението, където седнахме, момчето от бара, където бяхме седнали ни предупреждаваше да не излизаме, което заключи вратата, което загаси осветлението. Веднага разбираш, че страхът е там. Разбираш го и по тичащите хора по улиците, така че това което целят подобни атентати е осезаемо. Коледата буквално изчезва, в момента, в който хората започнат да се притесняват за живота си и си казват „Боже, какъв късмет имахме”, това си казахме и ние снощи, че не сме толкова близо да коледния базар, където бяхме вчера. Важно е да благодарим на всички, които се обадиха да ни попитат добре ли сме, каза управителят на Канал 3 Ива Стоянова.   Българска група от журналисти е била в ресторант в близост до стрелбата. От българския пресцентър в представителството на ЕП София разбрахме, че в заведението, където е била тази част от българска група е бил издърпан един от убитите и те до късно не са могли да напуснат заведението, защото са снемани показания. Те са били в центъра на събитието. Все още не сме се срещнали с тях, защото градът тепърва се събужда, каза още Ива Стоянова.   Все още не знаем трима или четирима са убитите, но знам, че петима от ранените са в тежко състояние и притеснението че броят на загиналите ще расте, е на лице, уточни тя.", "date": "2018.12.12", "title": "Група български журналисти са били в кафене, където е бил изтеглен един от убитите (Видео)"}
{"url": "http://epicenter.bg/article/Krum-Zarkov--Balgariya-e-strana-na-kosmonavti-i-IT-postizheniya--a-katastrofira-s-mashinnoto-glasuvane/170530/2/0", "text": "България е страна на космонавти и горда с IT постижения, а катастрофира пред елементарното изискване на Изборния кодекс за няколко прости машини с не особено сложен софтуер. Това каза от трибуната на Народното събрание зам.-председателят на ПГ на „БСП за България“ Крум Зарков по време на дебатите за Законопроектите за изменение и допълнение на Изборния кодекс, предаде репортер на Агенция „Фокус“.  „В мотивите на ГЕРБ на разглеждания законопроект е отбелязано, че целите са да се подобри правната рамка и да се създаде по-ефективен процес за провеждане на избори. Не за първи път се пишат и четат думи и шаблонни изречения без особено голям смисъл. Но с този проект се постигат нови низини в законотворчеството на 44-тото Народно събрание. Въобще с дневния ред тази седмица, с Изборния кодекс, с Наказателния кодекс и най-вече с предложенията по антикорупционния закон ще завършим годината с фойерверки и ще гръмнем тържествено във въздуха всички възможни стандарти на законотворчеството в процедурен, правен и политически смисъл“, заяви Зарков.  Той посочи, че за пет години постоянно действащата изборна администрация не е успяла да се справи с осигуряването на няколко хиляди машини за изборния ден.  „Нашата страна, България – страна на космонавти и горда с постижения в IT сектора, катастрофира пред елементарното изискване на Изборния кодекс за няколко прости машини, оборудвани с не особено сложен софтуер. От ЦИК отсякоха „Не“ и вносителите побързаха да се съгласят с тази безапелационна присъда“, каза още зам.-председателят на ПГ на „БСП за България“.  Зарков попита по кои критерии ЦИК ще избере къде да има машини и къде - не.  „Или някой не иска да има машинно гласуване именно за подобренията, които то предоставя относно честността на изборния процес, или вносителите искат просто да угодят на ЦИК и да се разтоварят от едно непосилно за тях бреме. Единственият резултат от този закон ще бъде още по-ниска степен на доверие. Неприемането на този законопроект ще бъде проява на здрав разум, от който страната ни отчаяно се нуждае“, заяви той.  ", "date": "2018.12.12", "title": "Крум Зарков: България е страна на космонавти и IT постижения, а катастрофира с машинното гласуване"}
{"url": "http://epicenter.bg/article/Ministar-Petya-Avramova--1-349-mlrd--lv--shte-badat-otpusnati-za-izgrazhdane-na-134-2-km-ot-AM--quot-Hemus-quot-/170534/2/0", "text": "В изпълнение на програмата на правителството и на държавната политика за балансирано развитие на регионите Министерският съвет взе решение за отпускане на допълнителни средства в размер на 1 349 856 000 лв. по бюджета на Министерството на регионалното развитие и благоустройството за 2018 г. С тези средства ще бъдат изградени 134,2 км от АМ „Хемус“ в отсечката от п.в. „Боаза“ до път I-5 Русе - Велико Търново.   Това съобщи след правителственото заседание днес министърът на регионалното развитие и благоустройството Петя Аврамова. Тя подчерта, че това решение засяга цяла Северна България и е важно за развитието на региона.   Общата дължина на АМ „Хемус“ от София до Варна е около 420 км. Изградени са участъците между София и Ябланица и от Белокопитово до Варна, които са общо близо 170 км. В момента се строят още близо 26 км от автомагистралата – 9,3 км в отсечката между Ябланица и Боаза и 16,32 км от п.в. „Буховци“ до п.в. „Белокопитово“. Ресурсът за изграждането на още 134,2 км от нея се осигурява за сметка на предвидените средства от централния бюджет чрез преструктуриране на разходи и трансфери.   Петя Аврамова съобщи също, че правителството отпуска още близо 158 млн. лв. за разплащане на обекти на Агенция „Пътна инфраструктура“. Сред тях са реконструкцията на пътя Слънчев бряг - Бургас, обходният път на Ахелой, пътят Пловдив - Асеновград и всички други ремонти, извършени от строителни компании, които АПИ има задължение да разплати. С това ние ще бъдем коректни към строителния бранш и ще можем да разплатим извършените през годината ремонти, коментира тя.   По повод днешната мирна демонстрация на Камарата на строителите в България министър Аврамова заяви, че всеки може да изрази своето мнение по определен начин, спазвайки законовите процедури. Личното ми мнение е, че целта да се трупат кратковременни политически дивиденти не оправдава средствата да бъдат дискредитирани институции в България, цели браншове, трудът на хиляди хора, каза тя. Нямам нищо против да бъдат извършвани проверки, заяви Петя Аврамова.   Нито министерството, нито АПИ сме се противопоставяли, но моето лично желание и на агенцията е диалогът за търсене на технически решения да не бъде политически. Разговорите трябва да се водят между експерти, а не между експерти и политици, изтъкна министърът и допълни, че трябва този процес да бъде свален на експертно ниво.   По-късно, след проведена среща в Министерския съвет с КСБ регионалният министър коментира, че Камарата е партньор на МРРБ и АПИ не само в пътния бранш, а и като изпълнител на проектите по Оперативна програма „Региони в растеж“ и Националната програма за енергийна ефективност на многофамилни жилищни сгради. От строителния бранш очакваме мобилизация и при изпълнението на проектите от ВиК операторите. За нас е важно той да има нужния капацитет, а ние, които управляваме тези обществени средства, ще бъдем безкомпромисни по отношение на качеството и сроковете за реализацията на обектите, категорична бе Петя Аврамова. Тя допълни, че браншът трябва да бъде подкрепен от всички, защото това са хора, които живеят и работят в България.    ", "date": "2018.12.12", "title": "Аврамова: Правителството отпусна близо 1,35 млрд. лв. за изграждането на още 134,2 км от АМ „Хемус“"}
{"url": "http://epicenter.bg/article/Siderov--Ako-OP-ne-byahme-vav-vlastta--Balgariya-shteshe-da-podpishe-pakta-za-migratsiyata-i-IK/170535/2/0", "text": "Ако „Обединени патриоти“ не бяхме във властта, България щеше да подпише пакта за миграцията на ООН и Истанбулската конвенция. Това каза лидерът на „Атака“ Волен Сидеров по време на среща власт-медии на тема „Антиевропейският пакт за миграция на ООН, цитиран от агенция „Фокус“.   „Ако подпишем този пакт, това означава, че признаваме миграцията като способ за развитие и просперитет – т.е. тези нелегални мигранти, които нарушават българския закон, са носители на развитие и просперитет. Казва се много ясно и че пактът промотира джендър перспектива. Преброили сме, че в Истанбулската конвекция понятието „джендър“ се споменава само 25 пъти, а в пакта – 31 пъти. Тоест, пактът налага джендър философията. Казва се още, че ние трябва да легализираме нелегално влизащите емигранти. Казва се още и че трябва да инвестираме в развитието на техните умения – не знам какво точно означава това. Явно трябва да се инвестира от държавния бюджет в уменията им да изнасилват момичета в центъра на големите градове“, заяви Сидеров.   Той посочи, че всичко това са само част от акцентите на пакт, който по думите му е непознат на българската общественост. „Връщам се на него, защото ако не беше участието на патриотите във властта – на много охулваните патриоти като скандални коалиционни партньори, този пакт щеше да бъде подкрепен от България, както и Истанбулската конвекция. Ако Реформаторският блок беше коалиционен партньор на ГЕРБ например, пактът на ООН и Истанбулската конвенция щяха да бъдат подкрепени от държавата ни. Ето я ползата от патриотите във властта. Основни държави в Европа – например Австрия, отказаха да се присъединят. САЩ също отказаха. Но у нас имаше колебания и ако не беше нашето присъствие на Коалиционна съвет при премиера Борисов преди няколко седмици, щяхме до подкрепим пакта“, заяви Сидеров.   Лидерът на „Атака“ обясни, че ако някой намери нещо, което ще е от полза за България в този пакт, лично ще го почерпи. „Защото такива твърдения са манипулация. Нашето външно министерство не си върши добре работата, то трябваше да ни запознае добре с това какво някой някъде е измислил и предлага на държавите по света.   Това не беше свършено и чак когато вдигнем шум по някоя тема, чак тогава се взима решение. Убеден съм ,че ако не беше този Коалиционен съвет, той щеше да бъде подкрепен от българското правителство, защото виждаме, че Екатерина Захариева е склонна да го направи“, каза още Сидеров.  ", "date": "2018.12.12", "title": "Сидеров:Ако ОП не бяхме във властта, България щеше да подпише пакта на ООН и Истанбулската конвенция"}
{"url": "http://epicenter.bg/article/Iliyana-Yotova-razgovarya-s-vitseprezidentite-Margarita-Popova-i-Angel-Marin-/170536/2/0", "text": "В навечерието на коледните и новогодишните празници вицепрезидентът Илияна Йотова разговаря на „Дондуков“ 2 с вицепрезидентите Маргарита Попова (22 януари 2012 – 22 януари 2017 г.) и Ангел Марин (22 януари 2002 – 22 януари 2012 г.). Това съобщиха от прессекретариата на държавния глава.  Поставено бе началото на традиция за регулярни срещи.   ", "date": "2018.12.12", "title": "Илияна Йотова разговаря с вицепрезидентите Маргарита Попова и Ангел Марин "}
{"url": "http://epicenter.bg/article/Zapochva-prodazhbata-na-bileti-za-vlakove-po-praznitsite/170540/2/0", "text": "БДЖ започва предварителна продажба на билети за коледните и новогодишните празници.    Хората, които са избрали да пътуват с влак, трябва да знаят, че след изчерпване на седящите места във вагоните, ще бъдат продавани билети за правостоящи, само след като клиентите са се съгласили на това. Във влаковете със задължителна резервация на места ще бъдат допускани до 20 правостоящи във вагоните с купета и до 10 - във вагоните без купета.    За празниците от БДЖ осигуряват и допълнителни влакове за основните направления в страната.     Източник: Нова.тв", "date": "2018.12.12", "title": "Започва продажбата на билети за влакове по празниците"}
{"url": "http://epicenter.bg/article/Premierat--Iskame-da-napravim-izgrazhdaneto-na-avtomagistrala--Hemus--neobratimo/170541/2/0", "text": "1,35 милиарда лева допълнително отпусна правителството за строителството на 142 километра от автомагистрала \"Хемус\", съобщи БНР. Приоритет на правителството винаги е било отношението към Северна България, коментира по този повод премиерът Бойко Борисов, цитиран от \"Фокус\". Средствата бяха осигурени с решение на кабинета по време на седмичното правителствено заседание. На него присъстваха и кметовете на Варна, Търговище, Велико Търново, Севлиево, Ловеч и Плевен. „Знаете, че преди години „Хемус“ не знам поради какви причини, но по времето на друго управление, беше извадена от възможността да бъде финансирана от европейски програми. А ние искаме да направим процесът необратим“, посочи премиерът Борисов.   „Затова с нашето решение заделяме парите, за да можете като си отидете, да кажете на хората това, което сме поели като ангажимент - не само на юг –„ Струма“, „Марица“, „Тракия“, а и „Хемус“ да е необратим проект и после да няма някой, който да каже, че няма пари“, обърна се Борисов към присъстващите кметове. „Така че си изпълняваме днес ангажимента. Парите сме ги събрали повече от битката с корупцията и контрабандата. Това е ясно и затова изцяло са бюджетни пари“, допълни премиерът.   Кметът на Велико Търново Даниел Панов благодари от името на 122 общини и 13 области, че магистрала „Хемус“ чертае бъдещето на Северна България. „Всички знаем как се развива Южна България. Благодарение на правителството на премиера Бойко Борисов за магистралата вече няма да уточняваме трасета и срокове, а реално ще има изпълнение. Благодаря ви, че действително не само обещавате, но и изпълнявате“, каза още Панов.  ", "date": "2018.12.12", "title": "Премиерът: Искаме да направим изграждането на АМ „Хемус“ необратимо. Отпускаме 1,35 милиарда!"}
{"url": "http://epicenter.bg/article/Shefat-na-SDVR-e-predlozhen-za-glaven-sekretar-na-MVR/170544/2/0", "text": "Директорът на СДВР ст. комисар Ивайло Иванов е предложен за главен секретар на МВР.   Това обяви министърът на вътрешните работи Младен Маринов на брифинг в Министерски съвет, предаде репортер агенция „Фокус“.   Младен Маринов уточни, че кандидатурата на Иванов е предложена за одобрение от Министерски съвет и предстои да бъде направено предложение към президента за издаване на указ за назначаването му.   Ивайло Иванов има всички необходими качества за длъжността главен секретар на МВР. Това каза министърът на вътрешните работи Младен Маринов на брифинг в Министерския съвет.   „Ивайло Стефанов Иванов е дългогодишен служител на Министерството на вътрешните работи. Минал е през всички длъжности в кариерното развитие, включително от полицай в „Охранителна полиция“, поделението за специализирани полицейски сили, през зам.-директор на “Гранична полиция” – Аерогари, директор на „Гранична дирекция“-Драгоман, директор на Столичната дирекция на вътрешните работи. Така че има необходимите качества и подготовка.   Завършил е Академията на МВР, след което и магистратурата с юридическо образование. Изкарал е множество международни школи, включително в Унгария и САЩ. Смятам, че има всички необходими качества за работа в екип и изпълнение на длъжностната характеристика, която изисква длъжността главен секретар на вътрешните работи“, посочи министър Маринов.", "date": "2018.12.12", "title": "Шефът на СДВР е предложен за главен секретар на МВР"}
{"url": "http://epicenter.bg/article/Iskren-Veselinov--BSP-pravi-greshka--tirazhirayki-nedokazani-obvineniya-za-tseliya-stroitelen-bransh/170546/2/0", "text": "БСП направи огромна грешка, тиражирайки недоказани обвинения за целия строителен бранш. Тава каза пред журналисти в парламента народният представител от ПГ на „Обединени патриоти“ Искрен Веселинов, предаде репортер на Агенция „Фокус“.  „Считам, че недоволството на строителите е основателно и всички ние като представители на политика в България трябва да много да внимаваме, когато изричаме силни думи по отношение на определени сектори от икономиката. Защото всички те създават брутен продукт, създават заетост и желанието ни да се представим за радикални борци за някаква истина често може да застраши и бизнеса, и работните места. И в това отношение БСП направи огромна грешка, тиражирайки недоказани обвинения за целия бранш“, заяви Веселинов.  Той посочи, че като човек, който пътува с автомобил, и човек, който през четири години от работата си е бил свързан със системата на пътищата, може да каже, че в голяма степен пътищата в България са направени по необходимите стандарти.  „Естествено, има множество проблеми, които дават отражение върху качеството на пътищата, но те най-често са заради неправилни законодателни или административни решения. Типичен пример за това е недостатъчният контрол върху материалите. Но смятам, че едно по едно тези неща, които вредят на качеството на пътищата, се „обират“ от законодателя и възложителите и силно се надявам този тип кампании срещу българския бизнес да нямат за цел неглижирането на българските фирми и възхода на чужди, които да ползват българските за подизпълнители“, каза още депутатът от „Обединени патриоти“.  Във връзка с предложението на председателя на парламента Цвета Караянчева за създаване на работна група, Веселинов посочи, че всичко може да бъде от помощ.  „Но мисля, че като цяло диалогът с Камарата е добър“, заяви той. Според него няма пробойна в закона.  „Но не е създадена методология, която да определи на какви критерии трябва да отговаря даден път. Ако някой ми покаже норматив, където и да е по света, който да може да позволи оценка на качеството на строителството към момента на строителство с 10-годишна давност, аз ще си скъсам дипломата за строителен инженер“, обясни Веселинов. „Очевидно БСП ще трябва по друг начин да си решава вътрешните проблеми“, каза още той.   ", "date": "2018.12.12", "title": "Искрен Веселинов: БСП прави грешка, тиражирайки недоказани обвинения за целия строителен бранш"}
{"url": "http://epicenter.bg/article/Parlamentat-prie-na-parvo-chetene-promenite-v-Izborniya-kodeks/170547/2/0", "text": "Парламентът одобри на първо четене промените в Изборния кодекс.   Приетите законопроекти за два - на ГЕРБ и съюзниците им във властта от \"Обединени патриоти\" и на \"Воля\".   Предложението на ГЕРБ и „Обединени патриоти“ предвижда Централната избирателна комисия (ЦИК) да определя броя и номерата на избирателните секции, в които да се провежда машинно гласуване, но техният брой не трябва да бъде по-малък от 1000. Машините ще се произвеждат от „Информационно обслужване“ АД. Текстовете в законопроекта предвиждат да не се провежда машинно гласуване в секции с по-малко от 300 избиратели, при гласуване с подвижна избирателна кутия, в секции в лечебни заведения, домове за стари хора и плавателни съдове, както и в избирателни секции извън страната.   Машинното гласуване бе една от темите в законопроекта, по която имаше най-разгорещени спорове. Депутатите от \"БСП за България\" държаха на цялостно въвеждане на машинното гласуване. „В мотивите на ГЕРБ на разглеждания законопроект е отбелязано, че целите са да се подобри правната рамка и да се създаде по-ефективен процес за провеждане на избори. Не за първи път се пишат и четат думи и шаблонни изречения без особено голям смисъл. Но с този проект се постигат нови низини в законотворчеството на 44-тото Народно събрание. Въобще с дневния ред тази седмица, с Изборния кодекс, с Наказателния кодекс и най-вече с предложенията по антикорупционния закон ще завършим годината с фойерверки и ще гръмнем тържествено във въздуха всички възможни стандарти на законотворчеството в процедурен, правен и политически смисъл“, заяви от трибуната зам.-председателят на ПГ на \"БСП за България\" Крум Зарков. И защити позицията на червените за повсеместно въвеждане на машинно гласуване така: „Нашата страна – България, е страна на космонавти и горда с постижения в IT сектора, но катастрофира пред елементарното изискване на Изборния кодекс за няколко прости машини, оборудвани с не особено сложен софтуер!“ Зарков попита по какви критерии ЦИК ще избере къде да има или да няма машини за гласуване, каквото е предложението на управляващите. Според него отговорът е прост – или някой не иска да има машинно гласуване, или вносителите искат да угодят на ЦИК, разтоварвайки ги от това задължение.   Имаме амбицията електронното дистанционно гласуване да стане факт, но когато имаме технологична сигурност и обезпеченост на процеса, защити проекта на управляващите шефът на правната комисия Данаил Кирилов (ГЕРБ). „Държавата има възможност да осигури машини за всички секции. Въпросите са: Струва ли си това? Кому е изгодно това?“, попита риторично Кирилов от парламентарната трибуна.   „В гласуванията досега машинното и електронно гласуване в режим на местни избори е било прилагано само в частта за избори на общински съветници. В ЦИК имаше консенсус по въпроса, че са необходими корекции и изменения в законодателството с оглед отпадане на абсолютността на машинното гласуване във всички избирателни секции. Подчертавам, че това не означава да предлагаме заличаване или отказ от този тип гласуване. Стратегическите данни, заложени в анализа на ЦИК, посочват, че първоначално е имало нарастващ интерес в този способ на гласуване, но впоследствие той е нормализиран. Обсъждали сме многократно до каква степен машинното гласуване опростява изборния процес, тъй като резултатът от гласуването не се възприема и отчита автоматично и директно, а се отразява в протоколите на избирателните секции чрез контролното преброяване на разписките от електронното гласуване – т.е. това означава, че имаме двойно осъществяване на броенето по този способ“, каза Кирилов. И посочи, че недостатъците освен грешки, са и случаи, в които паметта не е била предадена на флашка от съответната машина в секционни избирателни комисии.  „Потвърждавам и нашата сериозна амбиция този способ да стане факт, когато имаме технологичната и сигурност и обезпеченост на процеса на електронното дистанционно гласуване. Зачитаме волята на българския избирател, която беше отразена в референдума по този въпрос. Но не можем да не си дадем сметка и да не анализираме промените в доверието към този способ. Във Франция той се приложи експериментално и беше отказан и не се осъществява понастоящем“, продължи председателят на правната комисия.  Във връзка с проблема „15-15“ Кирилов посочи, че примерно е предложен един от вариантите, по които може да се реши този проблем. „Бих предложил да остане цифровата номерация, но като тя се стартира за преференциалното гласуване от различно число“, заяви той. Според Кирилов машинното гласуване не опростява изборния процес, защото резултатът от него не се отчита автоматично, а се отразява в протоколите на избирателните секции чрез преброяването на разписките, на което на практика означава, че има двойно преброяване по този способ.   Необходимостта от машинно гласуване защитиха от ДПС. Според партията то може да върне доверието в изборния процес, а скъпата цена за въвеждането му е мит. „Няма да има невалидни бюлетини. Дори и да има, броят им ще бъде минимизиран“, смята депутатът Йордан Цонев.   Управляващите приеха още в бюлетината партиите да бъдат подредени съгласно изтегления жребий, но да не се изписва номер пред името им. Със законопроекта се предлага още дистанционното електронно гласуване да бъде реализирано поетапно, след осигуряване на достатъчно гаранции за тайната на вота. До цялостната реализация обаче трябва да се премине през допълнителни проучвания, въз основа на които да бъде поставен разумен срок.   Вторият законопроект, срещнал одобрението на мнозинството, е на партия \"Воля\" и съдържа две предложения. Те настояват партиите и коалициите, които имат избрани с техните кандидатски листи членове на ЕП, но не са парламентарно представени, да не могат да предлагат членове на районните, общинските и секционните избирателни комисии. От партията на Марешки предлагат още монтирането на видео-наблюдение във всяка една секционна избирателна комисия.      ", "date": "2018.12.12", "title": "Парламентът прие на първо четене промените в Изборния кодекс"}
{"url": "http://epicenter.bg/article/Poslanik-Makarov---quot-Turski-potok-quot--ostava--kakto-e-obyaven---prez-Balgariya-/170548/2/0", "text": "Русия отбелязва изключително успешна година в българо-руските отношения. От много години насам за първи път в страната последователно посетиха български премиер и президент. Това заяви руският посланик Анатолий Макаров по време на пресконференция в София, предаде репортер на БГНЕС.  Посланикът отбеляза като много успешни проведените срещи на високо ниво между първите мъже на Русия и България, проведеното през октомври в Москва съвместно заседание с участието на енергийния министър Теменужка Петкова, както и съвместните чествания през цялата година по повод Руско-турската освободителна война.  Един от ключовите проекти за Русия е развитието на „Турски поток“. Запитан дали има промяна в маршрута след срещата на Путин и Ципрас, Макаров заяви, че планът остава, както са го обявили руснаците, а именно - през България.  Дипломатът няма официална информация, че тръбата ще се пренасочи от Турция към Гърция за Италия. Все пак, по думите му, варианти не липсват и лично той не изключва нито един от тях.  „Пак казвам, срещата между двамата няма окончателен характер и решения, просто разговори“, подчерта дипломатът.  Руският посланик разкри, че Москва и Брюксел работят съвместно по изработването на нова директива, в която да бъдат включени проектите „Турски поток“ и „Северен поток“ 2.  На въпрос на БГНЕС дали Русия се страхува от конкуренцията на американския втечнен газ в България и в Европа като цяло, Макаров отговори, че „не може да каже, че се страхува, защото американският газ се търгува по-скъпо в Европа в сравнение с цената, която го доставя Русия“.  Същевременно той отбеляза, че страната му също работи по проекти за доставки на втечнен газ.  ", "date": "2018.12.12", "title": "Посланик Макаров: \"Турски поток\" остава, както е обявен - през България "}
{"url": "http://epicenter.bg/article/Predsedatelyat-na-Sayuza-na-prevozvachite--Paketat--quot-Mobilnost-quot--e-udar-sreshtu-balgarskata-ikonomika/170504/2/0", "text": "Нямаме друг ход освен протест. Пакетът \"Мобилност\" ще доведе до фалит на малки и големи предприятия. Българската икономика ще изгуби едно много сериозно икономическо перо в бюджета си. Пакетът \"Мобилност\" е удар срещу българската икономика. Това заяви председателят на Съюза на превозвачите в България Йордан Арабаджиев в сутрешния блок на БНТ. \"Водачите ни ще станат неконкурентоспособни. Когато в началото ЕК публикува текстовете по пакета \"Мобилност\" си мислехме, че хората готвили го си нямат и на идея от автомобилен бизнес.  По-късно се видя, че те просто искат да ни фалират. В Германия имат сериозен недостиг на водачи на тежкотоварни автомобили. Те искат да привлекат нашите водачи\", каза още той. \"Наясно сме, че следва политическо решение. Ще ангажираме политиците си, за да проведат съответните разговори в Европейския парламент и да разяснят проблема на колегите си\", допълни шефът на Съюза на превозвачите . \"За година успяхме да обединим всички - депутати, български евродепутати и медии. За всички хора е ясно, че не става въпрос за социални права, а за кражба на бизнес\", категоричен бе той. \"Искаме превозвачите да имат избор къде да почиват\", завърши Йордан Арабаджиев.    ", "date": "2018.12.12", "title": "Председателят на Съюза на превозвачите: Пакетът \"Мобилност\" е удар срещу българската икономика"}
{"url": "http://epicenter.bg/article/Svetoslav-Glosov--Opozitsiyata-iska-da-se-napravi-neshto--koeto-te-napraviha--kogato-byaha-upravlyavashti-/170505/2/0", "text": "\r\n \"Днес изтича крайният срок, който беше даден пред омбудсмана. Мантинелата край Своге е монтирана. Избрахме втория по вид клас на съоръжението.   заяви в предаването \"Здравей, България\" по Нова телевизия председателят на Управителния съвет на Агенция \"Пътна инфраструктура\" инж. Светослав Глосов. \r\n \r\n \r\n   \r\n Той увери, че  . Според него всяка една пътна лаборатория може да установи дали има проблем. Ще бъдат направени проверки, добави той. \r\n   \r\n \"  По време на правителството на Орешарски бяха направени проби на всички участъци, които те искат да проверят. Лабораторията беше определена от Еврокомисията. Това се случи през 2014 г. и нямаше констатирани нарушения\", заяви инж. Глосов. \r\n   \r\n  По неговите думи участъка между Стара Загора и Чирпан е в най-лошо състояние. \r\n   \r\n \r\n   \r\n \"Строителите, които протестират, въведоха в експлоатация над 30 км пътища за последната една седмица.  , каза още Глосов. \r\n   \r\n \"Законът е категоричен, че когато един път минава през градска територия АПИ има отговорност към пътното трасе. Всичко, което е извън бордюра, е ангажимент на съответната община\", заяви Глосов. \r\n По неговите думи АПИ е направила всичко възможно, за да успокои напрежението сред местните в Своге, за да могат те да се чувстват сигурни.  \r\n   \r\n \r\n \"Предлагаме на БСП да излъчат специалсти, които заедно с нашите да уточнят какви проби ще се правят. Не искам да коментирам протеста на строителите, но считам,че те са прави\", каза още той.    ", "date": "2018.12.12", "title": "Светослав Глосов: Мантинелата край Своге издържа на скорост 140 км/ч"}
{"url": "http://epicenter.bg/article/Stroitelite-izkarvat-1000-mashini-na-protest-v-Sofiya/170507/2/0", "text": "Представители на строителния бранш излязоха на протест заради обвиненията срещу тях за високи цени, лошо качество и корупционни практики в сектора.  Още в ранни зори членове на Камарата на строителите подредиха камиони и тежка строителна техника по протежението на бул. „Цариградско шосе“ в столицата в посока центъра, но без да затрудняват движението. С протестните си действия те изразяват безпокойствие от „атаките срещу бранша“ и настояват отговорните институции да вземат отношение по проблема.  „Нашето искане е да подредим бранша, да има плановост в него. Да останем тук, а не да отидем на първи терминал и да заминем за чужбина, както правят много от нашите колеги“, заяви инж. Илиян Терзиев, председател на Камарата.  На въпрос трябва ли да има забранителен списък със строителни фирми, които не са изпълнявали коректно възложените им обекти, той отговори: „Смятате ли, че може да има забранителен списък за журналисти? Няма как да стане тази работа! Има процедури, които се спазват. Няма как да забраниш, когато някой спечели търг. Това не е нормално“.  КНСБ настоява още за незабавно спиране използването на бранша за политически цели, преустановяване необоснованите и неподкрепени с доказателства публични твърдения за корупция и злоупотреби в строителството. Според инж. Терзиев българските строителни фирми изграждат обекти и извършват ремонти с не по-лошо качество от европейските си колеги, а ако нарушения все пак бъдат установени – виновните да понесат своята отговорност.  Машините ще останат подредени на бул. „Цариградско шосе“ до обяд, а строителният бранш ще депозира подписки в своя подкрепа в Народното събрание, Министерски съвет и Президентството.    ", "date": "2018.12.12", "title": "Строителите на протест: Спрете атаките срещу бранша! (Видео) "}
{"url": "http://epicenter.bg/article/Ivaylo-Kalfin--Problemite-v-Evropa-ne-sa-ikonomicheski--a-politicheski/170509/2/0", "text": ", коментира в студиото на сутрешния блок на Bulgaria ON AIR Ивайло Калфин.   „Популизмът ще продължи да властва през следващата година. Това изобщо не е добре“, коментира той. „ “, добави Калфин. „ЕС е създаден, за да помага. Криво се разбира що е то ЕС. Извън Съюза държавите са слаби. Виждаме например Великобритания“, каза той. По думите му, Тереза Мей в никакъв случай не играе игри. Относно евроизборите през 2019 година. Ивайло Калфин заяви, че те са изключително важни, но не защото трябва да се видят как стоят политическите сили, а защото може България да има ползи от ЕС.  ", "date": "2018.12.12", "title": "Ивайло Калфин: Проблемите в Европа не са икономически, а политически"}
{"url": "http://epicenter.bg/article/Inzh--Iliyan-Terziev--Tselta-na-protestite-e-da-podredim-bransha--da-sazdadem-pravila-za-rabota/170511/2/0", "text": "Целта на протестите е да подредим бранша, да създадем правила за работа. Това каза пред журналисти председателят на УС на Камарата на строителите в България (КСБ) инж. Илиян Терзиев, предаде репортер на Агенция „Фокус“. „Нашата цел - на всичко, което правим – с колоната от машини, е да покажем, че сме все още тук, не сме отишли на Терминал 1.   Към днешна дата мога да кажа, че подписите, които сме събирали в подкрепа на строителния бранш са около 60 000“, каза още той. На въпроса защо говори за тръгване към Терминал 1, Илиян Терзиев обясни, че голяма част от работниците вече са в чужбина. Попитан коя е политическата партия, от която се чувстват ощетени, председателят каза: \"Не е много добре да говорим с конкретика, но все пак БСП са хората, които ни атакуват\".   „Всеки има право да проверява както намери за добре, но е добре, когато докажеш нещо и имаш факти, тогава да говориш, а не да го използваш предварително като политическа дъвка\", допълни той. Попитан от журналисти за кои обекти говори, Терзиев отговори, че не визира ремонта на ул. \"Граф Игнатиев\".   „Все още не е казано нищо за ремонта на ул. \"Граф Игнатиев\". Трябва първо да го докажем и тогава да говорим. Не е добре да говорим в конкретика. Ние не сме излезли за това да говорим за една или друга фирма, ние сме излезли да защитим бранша. Браншът е застрашен заради това, че постоянно ни дъвчат. Това не е добре. Кому е нужно това да говориш постоянно, че този е виновен или онзи е виновен.   Аз говоря за всички обекти от строителния бранш и по-точно за тези, които се работи с публични средства. Те са под прожекторите. Никой не гледа другите обекти, а те са не по-малко важни“, допълни Терзиев.  ", "date": "2018.12.12", "title": "Инж. Илиян Терзиев: Целта на протестите е да подредим бранша, да създадем правила за работа"}
{"url": "http://epicenter.bg/article/Boyan-Chukov--Atentatat-v-Strasburg-izmesti-vnimanieto-kam--quot-zhaltite-zhiletki-quot-/170512/2/0", "text": " при който загинаха най-малко трима души – атаката има своя „резонанс” в цяла Европа. Това посочи в студиото на „Тази сутрин” експертът по борба с тероризма Боян Чуков.   Той посочи, че заради сесията на европарламента в Страсбург там са всички евродепутати, които сега коментират атентата в централните медии на родните си страни.   Чуков цитира    Той припомни и че издирваният за нападението    Боян Чуков посочи, че атентатът ще има голям обществено-политически ефект и вътре във Франция, която от седмици е парализирана от социални протести.   „ ”, отбеляза експертът.   В Страсбург мероприятията на „Жълтите жилетки” са забранени, армията се включва в опазването на обществения ред. Според Чуков ситуацията ще е тест за президента Макрон, който при адекватна реакция ще може да си възвърне ролята на обединител на нацията.   Нападателят е бил с Калашников, в дома му са намерени много ръчни гранати, той е част от една мрежа. Тази мрежа, в която участва, има свой клон в Германия. През 2012 година той е осъден, лежал е в затвора. Защо е нападнал хора на коледен пазар? Мястото и моментът за атентата са избрани перфектно и неслучайно. През този пазар минават 2 милиона души, а и знаете за проблемите във Франция с „жълтите жилетки”. Този атентат днес измести „жълтите жилетки” на първите страници в пресата, но в никакъв случай не казвам, че правителството е организирало атентата, за да се справи с „жълтите жилетки”.   Нека се върнем малко по-назад. В понеделник Макрон извика Саркози, за да му даде съвети как да се бори с „жълтите жилетки”. Ако гледате поведението на Макрон, то е същото, което имаше Саркози, когато като министър на вътрешните работи усмири бунтовете в страната, вдигна си рейтинга и стана президент.   „Вниманието в цяла Франция е насочено към атентата. Бунтът на жилетките е заместен с този терористичен акт. Аз не казвам, че някой от правителството е замесен“, каза още Боян Чуков.   Във Франция се въвежда най-високата степен на готовност срещу терористични актове, това е полувоенно положение. Включват се армията, въоръжените сили, забранени са мероприятия на „жълтите жилетки” днес. В цялата страна фокусът е е насрочен към атентата. Сега Макрон има възможност да излезе като спасител и обединител на нацията.”", "date": "2018.12.12", "title": "Боян Чуков: Във Франция е въведено полувоенно положение! Атентатът измести \"жълтите жилетки\""}
{"url": "http://epicenter.bg/article/Evrodeputati-prekaraha-noshtta-v-sgradata-na-Evroparlamenta/170513/2/0", "text": "След терористичната атака в Страсбург някои от евродепутатите прекараха нощта срещу сряда в сградата на ЕП и около 12 часа след стрелбата все още не са евакуирани. Това съобщи в ефира на „Здравей, България” депутатът от ГЕРБ/ЕНП Андрей Новаков.   \r\n „Към 3.00 ч. започна евакуация на сградата. Първо излязоха жените и по-възрастните хора. Някои от депутатите и служителите, включително и аз, сме още тук”, каза Новаков. \r\n   \r\n Той поясни, че на никого не е позволено да напуска сградата без да е получил изрично разрешение от полицията и без да бъде придружен от служител на реда. \r\n   \r\n Новаков каза, че през последните дни нищо не е подсказвало, че опасност грози Страсбург. Не е имало никакви предупреждения, нито е било повишено нивото за сигурност в ЕП. \r\n", "date": "2018.12.12", "title": "Евродепутати прекараха нощта в сградата на Европарламента"}
{"url": "http://epicenter.bg/article/Bivsh-yurist-na-Banevi-razkri-kak-sa-sasipvali-predpriyatiyata/170514/2/0", "text": "Започнах да работя със семейство Баневи от 2008 година. Първият казус, по който работех, беше изключването на Николай Банев от съдружие с Ветко Арабаджиев. След това започнах да работя навсякъде, където имаше проблематика. Това коментира Мария Николова, бивш юрист и пълномощник на семейство Баневи в \"Здравей, България\".   „  Още 2009 г. стана ясно, че те нямат намерение да го развиват. Можеше да бъдат направени хиляди неща”, на мнение е юристът.   „ , които бяха от несъбрани вземания. Моето предложение към г-жа Банева, която беше изпълнителен директор, беше да се изплатят заплати на  , че следващия път ще си получат парите.  В началото изглежда, че г-жа Банева се съгласява с мен, но  , каза още Николова   „  С „Елма Троян” беше същото. Там дори се обеси работник.   Със самото приватизиране на „Елма” между Борис Бояджиев и Николай Банев е имало негласна договорка предприятието да бъде фалирано, за да може г-н Бояджиев, който има абсолютно същия бизнес, да прогресира, а  , добави юристката.   Тя обясни и  Това е ставала посредством други дружества, като Полимери е оставено без никакви пари и така на практика е било фалирано.     посочи Николова.   По думите ѝ е изключително цинично е Баневи да излязат и да се направят на жертви.  подчерта Николова.    „Напуснах, защото се случи личен инцидент, който застрашава сигурността ми, и реших, че трябва да сложа край.  Прокуратурата ме потърси като свидетел”, поясни тя.  ", "date": "2018.12.12", "title": "Бивш юрист на Баневи разкри как са съсипвали предприятията. Вместо да дадат заплати, купиха си кола"}
{"url": "http://epicenter.bg/article/Desi-Radeva-/170515/2/0", "text": "   в Краков по време на въпросното пътуване - посещение, съобразено с т.н. \"женска програма\" на половинката на държавния глава.        Изявлението на първата дама и този път съдържа доза ирония. Несъмнено,  , споменавайки нашумялата в XIX век технология за клониране на хора.     миналата седмица, когато водещият извади пътен лист, в който Десислава Радева е записана като зам.-шеф на българската делегация за Конференцията на ООН за климата в полския град Катовице. Още на следващия ден от Президентството заявиха пред   че това е първоначална, сгрешена версия, за която самите те са алармирали. И така, истината се оказа друга -   ", "date": "2018.12.12", "title": "Радева: Докато съм била в Катовице, рязко съм се озовала в Краков! Ей, клонирането за нищо го нямам"}
{"url": "http://epicenter.bg/article/Meditsinski-odit-vliza-v-bolnitsata-v-Sliven-zaradi-pochinaloto-bebe-pri-razhdane/170519/2/0", "text": "Медицинският одит влиза в МБАЛ-Сливен, след като вчера бебе почина по време на раждане.   Близките искат да знаят истината за случилото се и споделиха пред камерата на БТВ, че подозират лекарска грешка. Бащата на детето – Пламен Желязков, разказа, че съпругата му Галя още от вечерта получила силни болки, но дежурните в отделението я накарали да чака до сутринта. Когато все пак раждането започнало, то било трудно и д-р Пашева натискала родилката с всички сили по корема, като бебето излязло починало.   Пламен дошъл на свиждане към 11 ч. и първоначално сестра даже му честитила за успешното раждане. Чак след това д-р Пешева му казала, че се е случило най-лошото. „На 80% съм сигурен, че е лекарска грешка, ако е било както съпругата ми искаше – още вечерта да бъде извадено със секцио, нямаше да се случи това”, каза младият мъж през сълзи.   По думите на директора на болницата д-р Весислав Петров, д-р Пашева е видяла родилката в хода на раждането и се е наложило спешно бебето да бъде извадено заради данни, че сърцето му започва да бие по-бавно. Въпреки реанимацията в неонатологията, детето не е успяло да се върне към живота.   Днес ще бъде направена аутопсия, резултатите ще са готови след две седмици. Семейството ще си наеме адвокат.   Това е втори смъртен случай, свързан с д-р Пашева след кончината на родилката Ренета Томова. „Каза, че този втори случай ѝ идва повече и вероятно ще си подаде молбата за напускане”, каза д-р Весислав Петров.", "date": "2018.12.12", "title": "Медицински одит влиза в болницата в Сливен заради починалото бебе при раждане"}
{"url": "http://epicenter.bg/article/Hristo-Smolenov--Vneseniyat-v-Evropa-radikalizam-ne-mozhe-da-bade-spryan-ot-liberalnata-demokratsiya-/170521/2/0", "text": "Внесеният в Европа радикализъм не може да бъде спрян с досегашните средства на либералната демокрация. Това каза за сутрешния блок „Добро утро, България“ на Радио „Фокус“ експертът по антитероризъм Христо Смоленов по повод стрелбата на коледния базар в Страсбург. Според него не е случайно, че ЕС упорито отказва да се заеме с изграждането на единна система за превенция срещу терора.  ГМО-елитът, който не управлява, а направо властва в Европа, има осмислени и далечно командвани интереси, обясни експертът.  „Има симбиоза между неолибералния глобалистки модел, който беше натрапен на Европа и света, и това, което става по линия на вноса и развъждането на тероризъм дори в утвърдени западни демокрации. Колко отстъпчива е тази неолиберална върхушка, която само създава впечатление сред европейците, че ги управлява, реално на Европа ѝ куца лидерството. Големият проблем според мен е, че в работата на специалните служби има ясна намеса на неолибералния ГМО елит, който възпрепятства правилното разгръщане и на следствените действия, и на превантивните мерки“, коментира Христо Смоленов.  Той заяви, че България успява да отблъсква подобни провокатори благодарение на мъдростта, толерантността, здравият етнически, но и антитерористичен модел, без значение от етническите и верските компоненти в обществото.  Експертът изрази своя оптимизъм за липса на заплаха от подобни инциденти у нас, но призова към бдителност и осмисляне на това, което се случва в цяла Европа.   ", "date": "2018.12.12", "title": "Христо Смоленов: Внесеният в Европа радикализъм не може да бъде спрян от либералната демокрация "}
{"url": "http://epicenter.bg/article/Inzh--Iliyan-Terziev--Prezidentat-ne-e-korekten---kaza--che-stroim-bezkrayno-skapo-i-nekachestveno/170522/2/0", "text": " Това каза пред журналисти в парламента председателят на УС на Камарата на строителите в България инж. Илиян Терзиев, предаде репортер на Агенция „Фокус“.  „Днес ще се срещнем отново с председателя на Народното събрание Цвета Караянчева, очакваме да представим отново нашите желания и да обсъдим бъдещето на бранша. Тя и депутатите трябва да ни съдействат,  Брекзит“, до намаляване на европейските фондове, а най-лесно ще стане, като бъдат отрязани от нас“, заяви инж. Терзиев.  Попитан кой има предвид, когато споменава „политическо говорене“, той отговори, че визира БСП.  „ . Нещата са много, много трудни и по време на търга, и по време на изпълнението, и след това в гаранционните срокове“, заяви той.  . „Най-важното, което е в момента, да се опираме на най-ниската цена. Защото до преди 3 години цените бяха страшно ниски и когато те се определяш цената на минал период, това да неправдива цена. Искаме да подредим бранша така, че да има правдива цена за периода, в който се изпълняват“, каза още той.  „  Не сме казали, че строим най-качествено, но не строим и по-лошо“, заяви инж. Терзиев. Той обясни, че днес предстои КСБ да се срещне и с министър-председателя Бойко Борисов и с президента Румен Радев.    каза инж. Илиян Терзиев след среща с председателя на парламента Цвета Караянчева.  „С тези трикове някой по някакъв начин иска да си направи лесен пиар“, коментира той. „Искаме да подредим бранша, да имаме последователност на задачите, които ни предстоят“, посочи инж. Терзиев.   С това много лесно ще намалеят финансовите средства към нас, когато вече дойде време за усвояване на средства, няма да има с кого да работим“, обяви председателят на УС на КСБ. „Искам да помоля да не се говори без факти за бизнеса ни“, каза още той.   ", "date": "2018.12.12", "title": "Инж. Илиян Терзиев: Президентът не е коректен – каза, че строим безкрайно скъпо и некачествено"}
{"url": "http://epicenter.bg/article/V-Komisiyata-po-byudzheti-na-EP-byaha-glasuvani-tri-doklada-s-dokladchik-Nedzhmi-Ali/170549/2/0", "text": "На 10 декември по време на извънредното заседание на Комисията по бюджети на Европейския парламент в Брюксел беше гласувана поредната група доклади. За три от приетите досиета докладчик от АЛДЕ бе българският евродепутат Неджми Али. Първото гласуване бе по втория проектобюджет на ЕС за 2019 г. След неуспеха на помирителната процедура по първоначалния проектобюджет за 2019 г. и представянето на нов проектобюджет от Комисията, преговарящите от Европейския парламент и от Съвета на 4 декември 2018 г. постигнаха споразумение за бюджета на ЕС за 2019 г. Общият размер на поетите задължения в бюджета е 165.8 млрд. евро, а плащанията – 148.2 млрд. евро. Това е увеличение от 3.17% в поетите задължения и 2.37% в плащанията в сравнение с 2018 г. Преговарящите от ЕП осигуриха 943 млн. евро по основните политически приоритети на ЕП, а именно подкрепа на научните изследвания, младите хора, малките и средни предприятия, справяне с първопричините за миграцията и климатичните изменения. Именно това споразумение по Бюджет 2019 беше гласувано и прието с мнозинство на заседанието на Бюджетната комисия. Финалното гласуване в пленарна зала е насрочено за 12 декември. Второто гласуване беше по становище до Комисията по конституционни въпроси (AFCO) относно Изпълнение на правните разпоредби и Съвместната декларация, гарантиращи парламентарния контрол над децентрализираните агенции. Целта на този доклад по собствена инициатива е да оцени институционалните и политически изменения, последвали приемането на Съвместната декларация на децентрализираните агенции от 19 юли 2012 г. и свързания с тази декларация Общ подход. Третият документ, приет от Комисията по бюджети бе становище до Комисията по граждански свободи, правосъдие и вътрешни работи (LIBE) относно предложение на Европейската комисия за регламент на Европейската гранична и брегова охрана (EBCG). Базирайки се на двугодишния опит от работа на EBCG и в отговор на предложение на Европейския съвет, Европейската комисия предлага да предостави на EBCG свой собствен оперативен инструмент: постоянен корпус от 10 000 оперативни служители на ЕС с изпълнителни правомощия и собствено оборудване. Целта е да се гарантира, че ЕС разполага с необходимите способности да се намесва където и когато е необходимо, както по външните граници на ЕС, така и в страни извън Съюза.", "date": "2018.12.12", "title": "В Комисията по бюджети на ЕП бяха гласувани три доклада с докладчик Неджми Али"}
{"url": "http://epicenter.bg/article/Marinov--Nyama-neobhodimost-ot-promyana-na-merkite-za-sigurnost-u-nas-zaradi-atentata-v-Strasburg/170550/2/0", "text": "Към този момент няма необходимост и данни за промяна на мерките за сигурност като ниво на готовност за реакция в България. Това каза министърът на вътрешните работи Младен Маринов във връзка с атентата в Страсбург на брифинг в Министерски съвет, предаде агенция „Фокус“.   „Естествено разпоредих и вече се изпълняват засилени мерки за сигурност, тъй като наближават коледните и новогодишни празници, и съответните директори на областни дирекции и на Столична дирекция на вътрешните работи трябва да предприемат действия за осигуряване на по-голямо полицейско присъствие, включително и от специализирани полицейски сили на местата, които се предполага събиране на много граждани, така че да гарантираме тяхната сигурност“, допълни той.  ", "date": "2018.12.12", "title": "Вътрешният министър нареди засилени мерки за сигурност в страната"}
{"url": "http://epicenter.bg/article/Gen--Kirov---Islyamska-darzhava--e-pochti-likvidirana--no-opasnostta-ot-teroristichni-aktove-ostava/170578/2/0", "text": "„Ислямска държава“ е почти ликвидирана, но опасността от терористични актове остава. Това каза за дневния блок на Радио „Фокус“ ген. Кирчо Киров, началник на Националната разузнавателна служба в периода 2002-2012 г. във връзка със стрелбата на коледния базар в Страсбург.  Според него службите за борба с тероризма са повишили ефективността си, за което свидетелстват множеството предотвратени актове както в Европа, така и в Русия.  „След появата на „Ислямска държава“ и други радикални терористични организации вече толкова години ние сме свидетели на това, че подобни актове имат своето място в съвременния свят като отзвук от разгрома на „Ислямска държава“ и на част от терористичните организации в Близкия Изток. Опасността от извършване на подобни актове е възможна и занапред, защото те са дело не толкова на сериозна организация зад граница. Те са дело преди всичко на една своеобразна вътрешна саморадикализация на отделни елементи, които споделят идеологията на „Ислямска държава“ и подобни на нея структури”, обясни ген. Кирчо Киров.  Според него такива терористични актове са следствие от призив на ръководството на „Ислямска държава“ от преди години – да се борят с „кръстоносците“, както те наричат хората в цивилизованите държави – навсякъде, по всякакъв начин и с всякакви средства.  Няма съмнение, че нападателят в Страсбург се е възползвал от напрегнатата обстановка във Франция, за да извърши своя акт, добави ген. Киров. По думите му мястото и времето на нападението, както и броят на жертвите и начина на извършване носят характеристиките на терористичен акт.  Ген. Киров припомни и други подобни нападения от близкото минало в навечерието на Коледно-Новогодишните празници.  „Благодарение на добрата работа на френските специални служби, те бързо идентифицираха извършителя. Въпрос на време е той да бъде заловен. Обстановката бързо се нормализира. Хората вече попривикнаха и за съжаление възприеха извършването на подобни атентати като част от напрегнатото ежедневие, в което живеят. Аз смятам че в следващите дни обстановката ще се нормализира. Хората трябва да живеят своя нормален живот – за това призоваха френските политици и политиците на ЕС“, коментира ген. Кирчо Киров.  Той допълни, че предвид известното до момента, нападателят едва ли ще се предаде доброволно, така че остава опасността от негови бъдещи действия по време на акцията по задържането му.  ", "date": "2018.12.12", "title": "Ген. Киров: „Ислямска държава“ е почти ликвидирана, но опасността от терористични актове остава"}
{"url": "http://epicenter.bg/article/pravnata-komisiya/170579/2/0", "text": "В присъствието на министрите на правосъдието и на вътрешните работи, на главния прокурор и на шефа на КОНПИ парламентарната комисия по правни въпроси обсъжда промяна в Закона за противодействие на корупцията и за отнемане на незаконно придобитото имущество. Предлага се при прекратено наказателно дело да няма законова пречка за отнемане на незаконно придобито имущество в полза на държавата. Предложението на ГЕРБ идва след решението на Върховния касационен съд, според което прекратяването на наказателно дело е абсолютна пречка за внасяне на иск за конфискация.   От БСП поискаха да бъде отложено разглеждането на промените в антикорупционния закон, тъй като те са внесени на 10 декември и веднага се иска тяхното придвижване. „Законопроектът е вкаран на 10 декември, на 11 е разпределен, на 12 трябва да се произнесем“, мотивира искането на левицата зам.-председателят на ПГ на „БСП за България“ Филип Попов. „Искате правната комисия - без да сме запознати с доводи или становища, веднага да реагираме и да вземем решение“, обърна се към колегите си от мнозинството Попов. И предложи обсъждането да стане „с мотиви и в спокойна среда“. Предложението на червените обаче бе подкрепено само от 4-ма депутати, а десет бяха против.   „Предложил съм да обсъдим антикорупционния закон не в експресност, а в бързи срокове“, обясни хода на управляващите председателят на правната комисия Данаил Кирилов (ГЕРБ). „И на мен не ми се искаше да пристъпим към законопроекта в този времеви порядък“, добави той. „Още от лятната сесия работим по отразяване на предложението за изменение в антикорупционния закон“, посочи Кирилов и уточни, че голяма част от въпросите са обсъждани и с БСП. Законопроектът и работата по него беше на финална фаза, когато узнахме за тълкувателното решение“, заяви депутатът. „Не искам да коментираме скоростта на решението и в каква степен сме обвързани с тази скорост“, обясни Данаил Кирилов. „Бяхме изправени в ситуация на спешност с оглед на тълкувателното решение“, каза още той.          ", "date": "2018.12.12", "title": "Правната комисия обсъжда антикорупционния закон в присъствието на главния прокурор"}
{"url": "http://epicenter.bg/article/Obshtina-Sofiya-broi-granitnite-paveta-/170582/2/0", "text": "Столичният кмет Йорданка Фандъкова няма информация за изчезнали стари павета, които са извадени при ремонта на софийските улици. Това заяви тя пред журналисти след официалната церемония по приемане на 20 електрически автобуса за нуждите на столичния градски транспорт. Сигнал за изчезнали павета бе подаден от общинския съветник Иво Божков (Реформаторски блок) в прокуратурата. Самите павета е трябвало да се съхраняват в складовете на Столична община.  По информация на Божков липсват около 9000 тона павета от ремонтираните столични улици. Тече ревизия в общината, която ще завърши до дни, каза Фандъкова. Тя акцентира, че сигналът е подаден в края на инспекцията. Кметицата не знае цифрите на паветата, но според нея, именно старите павета са ползвани за ремонта на ул. \"Солунска\", \"Вашингтон\" и за други обекти. По нейно мнение няма продажба на автентични столични павета.   Трамваят на столичната ул. \"Граф Игнатиев\" ще бъде пуснат преди коледните празници, увери Фандъкова без да дава подробности. Припомняме, именно проточилият се ремонт на \"Графа\", както мнозина наричат старата софийска улица, и скандала за подмяна на виброизолационните подложки от фирмата, която прави този ремонт, бяха причина за оставката на бившия зам.-кмет на София Евгени Крусев, който отговаряше за транспорта. Относно стачката на строителите, които излязоха с мащабна строителна техника на бул. \"Цариградско шосе\", Фандъкова каза, че не им знае исканията, но нейното желание е да си вършат работата качествено и в срок.      ", "date": "2018.12.12", "title": "Община София брои гранитните павета!"}
{"url": "http://epicenter.bg/article/Suzanita-varti-biznes--prodava-se-za-po-20-lv--/170528/10/100", "text": "„Айде на промоцията! Само сега си купете Сузанита за 20 лв...” Така дъщерята на Орхан Мурад се пусна в социалните мрежи, пише в. „България днес”.   Скандалната ученичка за пореден път разбуни духовете с провокативно поведение. Този път обаче Сузанита не предлага билети за участията си, нито пък покани за срещи на кафе. Дъщерята на Орхан Мурад явно е решила да стане търговка и продава калъфи за телефон със своя снимка без дрехи.   „За мен е чест и удоволствие! Направете си коледен подарък с прекрасен дизайн”, хвали се Сузанита.   Явно тотално й липсва чувство за свян, а за лично достойнство още по-малко.  ", "date": "2018.12.12", "title": "Сузанита върти бизнес, продава се за по 20 лв. "}
{"url": "http://epicenter.bg/article/Ueyn-Ruuni-zavede-detsata-si-na-parti-v-Beliya-dom-po-pokana-na-Baran-Tramp/170543/10/99", "text": "Уейн и Колийн Рууни и четиримата им синове бяха почетни гости на детското парти в Белия дом. \r\n \r\n Бившият капитан на английския национален отбор по футбол позира за снимка заедно с най-малкия син на президента Доналд Тръмп, който е и голям футболен фен.   Барън бе много доволен, че се снима с футболната легенда Рууни, който се премести със семейството в САЩ през юли, за да играе в \"Ди Си Юнайтед\".   Руни и семейството му са били поканени лично на партито, на което са присъствали и Иванка и Ванеса Тръмп и техните деца. Барън Тръмп е голям фен на \"Ди Си Юнайтед\" и на английския футбол. През април 2017 г. той бе заснет в Белия дом с екипче на \"Арсенал\". \r\n \r\n \r\n \r\n Уейн и Колийн Рууни и децата им - 9-годишният Кай, 5-годишният Клей, 2-годишният Кит и 9-месечният Кас, се преместиха през юли във Вашингтон, след като футболистът сключи 2,5-годишен договор за 13 млн. долара с местния клуб.   Източник: Дир.бг", "date": "2018.12.12", "title": "Уейн Рууни заведе децата си на парти в Белия дом по покана на Барън Тръмп"}
{"url": "http://epicenter.bg/article/Svetlana-Gushterova-chaka-momiche-/170558/10/100", "text": "Светлана Гущерова очаква първото си дете. Бившата плеймейтка най-после проговори за предаването „Папараци” дали със съпруга й Християн Гущеров са в очакване на най-щастливото събитие за всяко младо семейство - да станат родители.   В последните месеци доста се спекулираше по темата, а мълчанието на Гущерова провокира всякакви слухове. Младата булка сама опроверга най-често споменаваното - че чака син.   Пред \"Папараци\" Светлана разкри, че ще стане майка на момиче.   „Аз съм една много щастлива и обичана жена и скоро ще бъдем две - много щастливи и обичани\", разкрива Гущерова в интервюто си, реклама на което се появи преди минути по Би Ти Ви.   Припомняме, че бъдещите родители сключиха брак на 1 юли тази година, а на 12-ти, навръх рождения ден на младоженеца, събраха най-близките си приятели на приказна тържество в \"Шератон”. Източник: woman.bg", "date": "2018.12.12", "title": "Светлана Гущерова чака момиче  "}
{"url": "http://epicenter.bg/article/Yeroglifat--bedstvie--e-simvolat-na-2018-godina-v-Yaponiya/170565/10/0", "text": "Йероглифът \"вадзавай\", означаващ \"бедствие\", \"беда\", \"нещастие\" беше обявен в Япония за символ на отминаващата 2018 година, предаде ТАСС, цитиран от Новини.бг   За подобно решение гласуваха най-много жители на Страната на изгряващото слънце, взели участие в традиционната годишна анкета.   Йероглифът беше изписан върху традиционна японска хартия с размери 1,3 на 1,5 метра от настоятеля на будисткия \"Храм на чистата вода\" Сайхан Мори.   Храмът се намира в древната столица на Япония Киото, а Мори е един от главните инициатори на кампаниите за избирането на символ на годината.   Церемонията беше предавана пряко по телевизионния канала \"Нихон тереби\".   Изборът на \"бедствие\" за йероглиф на годината се обуславя от честите стихийни бедствия, които засегнаха през изминалите 12 месеца различни райони на страната. През месец юли заради тайфуна Прапирум западната част на Япония беше засегната от мащабни наводнения. Те отнеха живота на 220 души, а голямото летище Кансай в град Осака се оказа напълно под вода. Броят на загиналите от наводненията се оказа най-висок от 1953 година насам, когато на остров Кюшу загинаха 759 души.   След това над Япония се стовариха няколко тайфуна, сред които и Джеби, най-мощният за последните 25 години. През септември на северния остров Хокайдо беше регистрирано силно земетресение, което отне живота на над 40 души.", "date": "2018.12.12", "title": "Йероглифът „бедствие“ е символът на 2018 година в Япония"}
{"url": "http://epicenter.bg/article/Reka-ot-shokolad-zalya-germanski-grad/170569/10/99", "text": " от съоръженията на производител на шоколадови лакомства в западния германски град Верл, причинявайки доста неприятности на службите за спешни реакции, предаде ДПА, цитирана от Дарик. \r\n \r\n \r\n \r\n \"Изгребвахме всичко с лопати\", разказва Карстен Корте, ръководител на доброволческия противопожарен отряд в града.  Улица в града трябваше да бъде изчистена от близо  За задачата бяха необходими 25 души и над два часа. Причината за изтичането все още не е напълно изяснена, но вероятно се дължи на технически проблем в завода.   За да отстранят шоколада от улицата пожарникарите използваха топла вода и горелки, за да не стане настилката хлъзгава и твърде опасна за шофиране.  Шоколадът е бил изхвърлен - Корте потвърди, че доброволците не са го изяли.", "date": "2018.12.12", "title": "Река от шоколад заля германски град"}
{"url": "http://epicenter.bg/article/Amal-Kluni-v-Oscar-de-la-Renta-na-vrachvaneto-na-Nobelovata-nagrada-za-mir/170575/10/99", "text": "През последните няколко дни Амал Клуни направи няколко звездни появи и всички погледи бяха вперени в нея.   Тя се появи на събитие на ООН, където бе наградена, заедно със съпруга си Джордж и родителите му. След това бе засечена от папараци в Ню Йорк на ръце с близнаците - Ела и Александър, които са на близо година и половина.   Сега тя присъства и на официалната церемония по връчването на Нобеловата награда за мир в Осло. Адвокатката по човешки права отново събра погледите, въпреки отсъствието на звездния си съпруг. Тя бе облечена с впечатляваща рокля в червено на Oscar de la Renta.   На реномираното събитие тя се появи заради лауреатката на наградата - 25-годишната Надя Мурад, която е била робиня на войните на Ислямска държава. Междувременно нейната история излезе в книгата \"Аз съм вашия глас\", а преговорът е написан от Амал. Надя Мурад спечели най-значимото отличие с конгоанския гинеколог Денис Муквеге за неговата постоянна борба със сексуалното насилие във времената на война. Гостите в кметството в Осло бяха дълбоко развълнувани по време на награждаването. Принцеса Мете-Марит бе забелязана да плаче по време на благодарствените речи.   Източник: Канал 3", "date": "2018.12.12", "title": "Амал Клуни в Oscar de la Renta на връчването на Нобеловата награда за мир"}
{"url": "http://epicenter.bg/article/Shakira-plati-14-5-mln--evro-na-danachnata-sluzhba-na-Ispaniya/170593/10/99", "text": "Колумбийската певица  заплати на  14,5 милиона евро, за да погаси задълженията си към фиска за периода 2012-2014 година, съобщи в. „Периодико“, цитиран от ТАСС. Поп звездата беше заподозряна в укриване на данъци. Въпреки издължената сума от  , прокуратурата на  продължава подготовката на иска срещу  за укриване на данъци. живее в каталунската столица заедно със защитника на футболния клуб \" \"  от 2011 година. Съгласно испанските закони човек, който пребивава на територията на страната над шест месеца, автоматично става данъчно задължен към пиренейското кралство. Това означава, че той е длъжен да плаща данъци върху всички свои доходи, включително и върху тези, получени от чужбина. Следствието не изключва, че  е давала вид, че живее на  , за да избегне плащането на данъци в Испания.   Източник: Дарик", "date": "2018.12.12", "title": "Шакира плати 14,5 млн. евро на данъчната служба на Испания"}
{"url": "http://epicenter.bg/article/Tazgodishnata-Mis-Ispaniya-e-parvata-transseksualna-kandidatka-za-Mis-Vselena/170595/10/99", "text": "Като много участнички в конкурса за красота \" \",   е израсла, гледайки го по телевизията и мечтаейки един ден да представи родината си в него.   Тази година мечтата ѝ се сбъдна –  направи пробив като първата транссексуална участничка в историята на конкурса, съобщи Ройтерс, цитиран от Дарик.   \"Транссексуалните жени бяха преследвани толкова дълго“, заяви красавицата, която по-рано тази година бе коронясана като  . „Аз показвам, че те могат да са онова, което искат да бъдат. Гордея се, че имам възможността да използвам тази платформа, за да изпратя послание за толерантност и уважение към общността на  ,  ,  и  \".   През 2012 година организацията \" \", която е учредител на конкурса,    . Конкурсът се излъчва по телевизията в над 190 страни, като се смята, че ежегодно събира пред телевизионните екрани половин милиард зрители. \" “, сподели  . „Имах подкрепата на семейството си, но все още се сблъсквам с дискриминация. Толкова много деца са дискриминирани, защото са различни. Важно е да им бъде казано, че имат правото да са онова, което искат да бъдат\".", "date": "2018.12.12", "title": "Тазгодишната Мис Испания е първата транссексуална кандидатка за Мис Вселена"}
{"url": "http://epicenter.bg/article/Bashtata-na-Megan--Byah-na-parvata-y-svatba--Gostite-poluchiha-kesiyki-s-marihuana-po-obichaya-v-Yamayka/170604/10/100", "text": "Бащата на Меган даде поредно интервю, с което навреди на имиджа на известната си дъщеря. Томас Маркъл се опита да защити детето си, заявявайки, че е присъствал на първата сватба на актрисата, въпреки че го няма на официалните снимки, пуснати в мрежата.   В стремежа си да оневини Меган, обаче Томас изпусна пикантна подробност за церемонията в Ямайка от 2011г., която показва щерка му в доста негативна светлина.    „Бях на сватбата на дъщеря си, но на снимките, предоставени на медиите, ме няма. Имаше млади хора и не исках да се мяркам твърде много“, каза Томас.    След това разговорливият баща изтърси, че всички гости са получили кесийка с марихуана, защото това „не е незаконно в Ямайка, а по-скоро обичай“ и допълни: „Аз не пуших, не мисля, че и дъщеря ми го прави. Дадох своята кесийка на един от гостите“.   На всичко отгоре в социалната мрежа се появи и сватбената покана отпреди 7 години. На нея настоящата херцогиня и бившият й съпруг Тревор Енгелсон са прегърнати на полуголи плажа.   Източник: Блиц", "date": "2018.12.12", "title": "Бащата на Меган: Бях на първата й сватба! Гостите получиха кесийки с марихуана по обичая в Ямайка"}
{"url": "http://epicenter.bg/article/Sport-i-turizam-v-pregradkata-na-merinosova-ovtsa/170413/10/0", "text": "Ако прочетете заглавието буквално, със сигурност ще си представите атлет, който препуска, гушнал къдрокосо добиче.   Но в случая прегръдката идва от… спортните облекла или термо бельото, с които катерите планини или правите упражнения сред природата. Материите от мериносова вълна със сигурност създават телесен уют. И то през всеки сезон.  Защото този тип вълна е мека, лека и изцяло от естествена материя, която е природен терморегулатор -  през зимата държи топло, през лятото - прохладно.   Допълнителна екстра на термобельото от мерино е фактът, че ако се изпотиш вълната отвежда влагата отвътре навън и така кожата остава суха. Бабите ни очевидно са го знаели чрез дълговечната народна памет, защото са предпочитали вълната.   А точно този материал е наистина специален – изработен е от невероятно фина и мека като коприна мериносова нишка по австралийски патент на Woolmark. Защо тъкмо от този вид овца? Ами понеже, живеейки на влажен и топъл климат, за да се охлажда природата я е надарила с изключително фино руно. Активните спортисти и планинари отдавна знаят предимствата на бельото, дрехите за тренировки или обикновените тениски (които тежат едва 127 грама) от такъв материал.   Дори онези, които предпочитат да не мърдат от екрана на монитора могат да се снабдят с ценните артикули като си поръчат по интернет на  .   Термобельото е незаменимо през властващия в момента зимен сезон не само при тернировки за колоездене, езда, лека атлетика, тенис, джогинг, ами и за всекидневна употреба. Бързо затопля тялото, поддържа оптимална телесната температура, но не запарва.  Съвремените технологии за обработка на фината мериносова вълна са довели до ултра лека, деликатна, еластична и мека тъкан. Освен това, съхне бързо. Изпотиш ли се, абсорбира влагата и я отвежда отвътре навън. Фланелката може и да е влажна, но кожата остава суха.   И понеже кройките са анатомични – имаш пълна свобода на движенията. Няма опасност някъде да ти дърпа, стиска или убива – дори шевовете са плоски, за по-голям комфорт.   А мериносовата вълна е и хипоалергенна.    ", "date": "2018.12.12", "title": "Спорт и туризъм в прегръдката на мериносова овца"}
{"url": "http://epicenter.bg/article/Dilyana-Popova-vav-valnuvasht-moden-proekt/170610/10/0", "text": "Един от най-успешните български модели Диляна Попова се завърна към своята страст модата, но този път отново в амплоато на дизайнер - заедно с един от най-близките си приятели Росен Георгиев. Снощи те представиха част от новата колекция на бранда Ross by Ross в сърцето на София - Художествената галерия на ул. Оборище.   Най-актуалната локация за култура и изкуство посрещна личности от света на бизнеса и дипломатическите среди. Те изненадаха гостите с нестандартно решение - дрехите от модната колекция бяха представени като експонати, които могат да бъдат разгледани отблизо и за по-дълго време - предимство, липсващо при стандартния catwalk.   Основните дизайни от колекцията са на креативиния Росен Георгиев, познат и като създател на няколко успешни морски ресторанта и най-любими пекарни в столицата.   Пред своите гости, Росен с кратко, но емоционално слово  благодари на Диляна за подкрепата и вдъхновението, с които тя му е помогнала за създаването на част от моделите. За новото си амплоа, той сподели, че е дългогодишна мечта, като и в този случай за предприемача е бил важен всеки един детайл - висококачествените платове са внос от Италия, като принтовете също са дизайнерски.   Линията е вдъхновена от класиците - YSL, DIor, Channel, като основната цел на колекцията е да представи модата като начин на живот и да предложи високо качество на дамите, които следят световните тенденции.   Вълнуващата колекция можете да разгледате в новия шоуруум в  кв. Лозенец (гр. София), на ул. “Кораб Планина” 8 или на сайта на актуалния бранд : ", "date": "2018.12.12", "title": "Диляна Попова  се върна в модата като дизайнер"}
{"url": "http://epicenter.bg/article/Nagrada--Zlatno-sartse--za--Zabavno-lyato--grizhovna-esen-/170613/10/0", "text": "Програмата  , включваща безплатни Образователно-приключенска академия, медицински прегледи, Академия за местни предприемачи и Академия за учители  донесоха на една от водещите компании в тютюневата индустрия в  България, престижната награда.   Призът бе връчен на Годишните награди за благотворителност и корпоративна социална отговорност на списание и клуб Business lady и списание Bulgaria Business Review. „Филип Морис България” ЕООД получи отличието в категорията „Цялостна корпоративна социална отговорност“ за устойчивата програма „Забавно лято, грижовна есен“. Това е шестата награда за благотворителност и корпоративна социална отговорност, която се връчва за програмата.     .” – заявиха от Филип Морис България ЕООД.   с финансовото съдействие на една от водещите компании в тютюневата индустрия в България и е част от инициативите на Филип Морис Интернешънъл за корпоративна социална отговорност за подпомагане на общностите в различни тютюнопроизводителни региони и общини в България. От създаването на програмата през 2015-а година, в първия й модул „Забавно лято” са включени вече над 1 500 деца на възраст между 6 и 14 години. Във ваканционните месеци през лятото те посещават безплатна   Приключенско-образователна академия, осъществявана в партньорство с Читалище „Бъдеще сега”, Фондация BCause и местната администрация. През втория модул на програмата „Грижовна есен”, която се провежда през есента, медицински екипи от фондация „Направи добро” на УМБАЛ „Александровска осъществяват безплатни специализирани прегледи. Близо 2 000 души на възраст над 60 години в четири тютюнопроизводителни региона в страната са се възползвали от присъствието на медицинските екипи на място.   През 2017-а година за първи път се провежда и трети модул, насочен към подготовка на млади предприемачи за стартиране на малък бизнес. Обучението е разработено и адаптирано за хора с предприемачески идеи от тютюнопроизводителните региони с цел да им бъде дадена възможност за създаване, развиване и реализация на собствен бизнес проект.   В края на обучението, селектирани проекти получават и финансова подкрепа за осъществяване на своите идеи на практика. Практически насочените занимания иконсултации за стартиращите предприемачи се осъществяват от признати експерти в областта, а Филип Морис България осигурява допълнителен награден фонд от 24 000 лева за бизнес проектите, които  се осъществяват в тези региони.     През 2018-а година, в рамките на първата част от програмата – „Забавно лято”, стартира още един модул – Академия за учители. 13 учители от селата Правда, Черник, Чернолик и град Дулово взеха участие в нея. В продължение на два месеца те усвоиха богат набор от неформални подходи и методи в образованието, с които работят инструкторите в Летните академии за деца от Народно читалище \"Бъдеще сега\".   Академия за учители дава още възможности за развитие на човешкия потенциал, в сферата, за която най-много се говори, но устойчивите модели все още не намират реализация - образованието! Отличия на програмата:        ", "date": "2018.12.12", "title": "Награда „Златно сърце” за „Забавно лято, грижовна есен”"}
{"url": "http://epicenter.bg/article/Stotitsi-politsai-izdirvat-vaorazheniya-napadatel-v-Strasburg/170503/7/0", "text": " предаде Би Би Си, цитирана от Новини.бг.   Заподозреният е избягал с такси след престрелка с военни и въоръжена полиция. По-всяка вероятност той е ранен.   Нападателят - 29-годишният Шериф Шекат, е ранен в престрелка с полицията и е все още на свобода. В операцията по издирване му участват 600 полицаи и жандармеристи. Затворена е централната част на града, спряно е движението на наземния обществен транспорт. Въпреки засилените мерки за сигурност, училищата в града ще бъдат отворени, като родителите ще преценяват дали да пуснат децата си.  Министерството на вътрешните работи призова жителите на Страсбург да не излизат навън и да следят инструкциите на властите.   \" \", каза вътрешният министър на Франция Кристоф Кастанер.   Заподозреният е известен на полицията с престъпления, които не са свързани с тероризъм. Името му обаче фигурирало в списък с радикализирани лица. Той е имал присъди във Франция и Германия и е лежал в затвора.   Стрелецът трябвало да бъде арестуван във вторник сутрин по подозрения за участие в обир с опит за убийство. Полицаите обаче не го открили в дома му, а при обиска в жилището са открити гранати. Всичките му предполагаеми съучастници са задържани.      във връзка с гибелта на хора при стрелба снощи в центъра на Страсбург, предаде ТАСС.   \"Скърбя за жертвите на нападението в Страсбург\", написа в Туитър Антонио Таяни. \"Ние (Европейският парламент) ще продължим да работим със силата на свободата и демокрацията против терора\", посочи той.   Асошиейтед прес съобщава, че Европарламентът ще продължи работата си до края на седмицата, въпреки нападението. Европейският парламент \"няма да бъде уплашен от терористични или криминални атаки\", заяви Антонио Таяни.   Няколко евродепутати са се намирали в близост до коледния базар в Страсбург, когато е започнала стрелбата. Те са се скрили в хотели, ресторанти или в сградата на Европарламента, докато полицията започна да издирва нападателя. В сградата на Европейския парламент бе задействан протокол за извънредни ситуации и бе забранено влизането и излизането от зданието, предаде по-рано ДПА.     ", "date": "2018.12.12", "title": "Стотици полицаи издирват въоръжения нападател в Страсбург"}
{"url": "http://epicenter.bg/article/Masova-strelba-i-v-Braziliya--zhertvite-sa-kato-vav-Frantsiya/170510/7/0", "text": "Масова стрелба в Бразилия, при която най-малко 4 души загинаха, а още трима са ранени, е станала и в Бразилия.  Мъж откри огън в католическата катедрала в град Кампинас. Нападението станало по време на църковна служба, когато в храма имало десетки вярващи, уточнява България Он Еър.   Очевидци разказват, че мъжът нахлул в сградата и започнал да стреля на случаен принцип. А малко след атаката се самоубил.   Самоличността му все още е неизвестна. Полицията е започнала разследване за установяване на мотивите. Припомняме, че тази нощ стрелба имаше и във френския град Страсбург. При касапницата загинаха най-малко трима души, а други 12 са ранени. ", "date": "2018.12.12", "title": "Масова стрелба и в Бразилия, жертвите са като във Франция"}
{"url": "http://epicenter.bg/article/AFP--Predsedatelyat-na-Parlamenta-poema-klyuchova-rolya-v-sumatohata-okolo-Brekzit/170516/7/0", "text": "Британската политика е в хаос заради оспорваната сделка по Брекзит, а председателят на Камарата на общините Джон Бъркоу се оказва, че трябва да поеме „диригентската палка“, тъй като депутатите се канят да предизвикват премиера Тереза Мей. Членовете на кабинета й стават все по-раздразнени, коментира агенция  AFP,  съобщи агенция „Фокус“ .   Човекът, който вика „Ред!Ред!“, за да удържа раздразнените депутати е особено критичен към решението на правителството да отложи историческия вот да сделката, който се очакваше да е пред тази седмица.   Министрите от кабинета в частни разговори изразяваха своето недоволство от начина, по който той води дебатите за Брекзит, както обяви правителствен източник, а Андрея Ледком, водач в Камарата на общините, заяви във вторник: \"Неговото мнение за Брекзит е по доклада, а проблемът е в това, че абсолютно съществено е председателят да бъде безпристрастен.\"   Ледком отговаря за това как се разглеждат законите в парламента.   Подобно на много други парламентаристи и Бъркоу, който за първи път стана депутат от Консервативната партия през 1997 година, подкрепи оставането в ЕС на референдума през 2016 година.   След като в понеделник, правителството обяви че отлага дебата след сцените на гняв в парламента, Бъркоу даде възможност на опозиционните членове на Долната камара да проведат извънреден дебат във вторник, за да изразят разочарованието си.   Миналата седмица Бъркоу също предложи на опозиционните партии допълнително време, в което да докажат, че министрите не са уважили парламента, като не са обявили пълния правилник за прилагане на законовите правила за сделката по Брекзит.   Говорителят на Мей отхвърли възможността във вторник открито да го подкрепи, като заяви: \"Установено правило е председателят да бъде политически неутрален и безпристрастен през цялото време. Камарата трябва да прецени какъв е случаят сега.\"  ", "date": "2018.12.12", "title": "AFP: Председателят на Парламента поема ключова роля в суматохата около Брекзит"}
{"url": "http://epicenter.bg/article/Pornozvezda-shte-tryabva-da-plati-blizo-293-000-dolara-na-advokatite-na-prezidenta-i-1000-dolara-globa/170518/7/0", "text": "Федерален съдия нареди порнозвездата Сторми Даниелс да плати на Доналд Тръмп близо 293 000 долара за хонорари на неговите адвокати, както и 1000 долара глоба, след като нейна жалба за клевета срещу президента бе отхвърлена, съобщи Канал 3.   Съдия Джеймс Отеро оповести съдебното решение във вторник в Лос Анджелис. Адвокатът на Тръмп Чарлз Хардър бе поискал близо 390 000 долара.   Сторми Даниелс твърди, че е имала афера с Тръмп през 2006 г. и е получила 130 000 долара в рамките на споразумение за мълчание дни преди президентските избори през 2016 г.   Тя съди президента, след като той отхвърли нейните твърдения, че са имали сексуална връзка и че тя е била заплашвана през 2011 г., когато се съгласила да даде интервю за аферата.  ", "date": "2018.12.12", "title": "Порнозвезда ще трябва да плати близо 293 000 долара на Тръмп и 1000 долара глоба"}
{"url": "http://epicenter.bg/article/Obviniha-Emanyuel-Makron-za-atentata-v-Strasburg/170526/7/0", "text": "Ти си виновен за атентата в Страсбург, това написа потребител на Twitter под поста на френския президент Еманюел Макрон, предаде Би Би Си.   Държавният глава по-рано изрази съболезнования на близките на трите жертви и пожела бързо възстановяване на тринадесетте ранени при снощното нападение в източния град в системата за микроблогове. Много последователи на стопанина на Елисейския дворец в Twitter заявиха, че президентът на Франция трябва да понесе отговорността за терористичния акт. Според тях Макрон е виновен, защото е отворил границите на държавата за чужденци.   29-годишният Шериф Шекат отри вчера огън край коледния базар в Страсбург. На този етап терористът не е заловен.", "date": "2018.12.12", "title": "Обвиниха Еманюел Макрон за атентата в Страсбург"}
{"url": "http://epicenter.bg/article/Zapochna-protsedura-za-vot-na-nedoverie-na-Tereza-Mey-kato-lider-na-Konservativnata-partiya-/170531/7/0", "text": "Процесът на гласуване на вот на недоверие на лидера на Консервативната партия и британският премиер Тереза Май е стартира, предават Reuters и Агенция \"Фокус\".  Според агенцията необходимия брой писма е достигнат. Гласуването ще се състои довечера в Камарата на общините на британския парламент.  \"В съответствие с правилата, гласуването ще се проведе на 12 декември между 18:00 и 20:00 часа местно време (20:00 – 22:00 българско време)\", гласи информацията, като резултатите ще бъдат обявени възможно най-бързи.  При гласуване на доверие в министър-председателя на Великобритания ще трябва да вземат участие 315 консервативни депутати.  За да запази поста си, Мей ще се нуждае от обикновено мнозинство - най-малко 158, след което ще бъде защитена от повтарянето на тази процедура в продължение на поне една година.  В случай на поражение на ръководителя партията ще трябва да избере нов лидер, като процедурата за това ще отнеме три месеца.  ", "date": "2018.12.12", "title": "Започна процедура за вот на недоверие на Тереза Мей като лидер на Консервативната партия "}
{"url": "http://epicenter.bg/article/Madrid-zaplashi-da-izprati-chasti-na-Natsionalnata-politsiya--za-da-garantira-sigurnostta-v-Kataluniya-/170532/7/0", "text": "Испания заплаши да изпрати части на Националната полиция, за да гарантира сигурността в Каталуния, пише англоезичното издание на испанския вестник El Pais, цитирано от Агенция \"Фокус\".  Испанската изпълнителна власт, ръководена от Педро Санчес, изпрати три писма до каталунските власти, като изрази недоволството си от \"неглижирането на задълженията\" от страна на регионалната полиция и предупреди, че ако регионалното правителство не гарантира обществената безопасност, Министерството на вътрешните работи ще изпраща служители от Националната полиция.  Испанското правителство прие по-строг тон срещу каталунските сепаратисти след уикенда, в който активисти за независимост блокираха основен път и повреждане пунктове за събиране на тол такси, докато регионалните полицейски сили не предприеха никакви действия.  Предупреждението предхожда заседание на кабинета, което се очаква да се състои на 21 декември в Барселона, вместо в Мадрид, като част от правителственото решение да се вземат тези седмични събирания в други испански градове.  Санчес иска да избегнат сцени на хаос в този ден, когато активисти за независимост се очаква да организират нови обществени протести след прекъсването на магистрала AP-7 в продължение на 15 часа в събота и премахване на бариерите за такси в неделя.  ", "date": "2018.12.12", "title": "Мадрид заплаши да изпрати части на Националната полиция, за да гарантира сигурността в Каталуния "}
{"url": "http://epicenter.bg/article/Plazva-versiya--che-karvavata-banya-e-organizirana--za-da-spre-protestite-sreshtu-vlastta/170539/7/0", "text": "Конспиративна теория за организиран от властите атентат в Страсбург плъзна в социалните мрежи и стигна дори до Лоран Нюнез, държавния секретар към министъра на вътрешните работи на Франция, съобщава \"Канал 3\".  Според нея кървавата баня от вторник вечерта имала за цел да пресече пети пореден уикенд на протести във френските градове на движението на т. нар. „жълти жилетки“, и да отклони вниманието и енергията на французите от политиката на президента Макрон и правителството му.  „Аз определено съм погнусен от това – как може да се казват подобни неща. Явно сме в сферата на теорията на конспирацията“, така реагира Лоран Нюнез пред „Франс Антер“ на версията за заговор.    ", "date": "2018.12.12", "title": "Плъзва версия, че кървавата баня е организирана, за да спре протестите срещу властта"}
{"url": "http://epicenter.bg/article/Svirep-granichen-kontrol-na-brazdata-Frantsiya---Germaniya/170545/7/0", "text": "От вторник вечерта, около половин час след стрелбата в центъра на Страсбург, бяха възобновени проверките на границата на Франция с Германия заедно с немската полиция. Френски и немски полицаи претърсват всяка лека кола, камион или автобус. Регионалната френска полиция и федералната полиция на Германия съвместно преоверяват всеки и багажник. Образували са се километрични опашки днес, съобщава \"Канал 3\".  ", "date": "2018.12.12", "title": "Свиреп граничен контрол на браздата Франция - Германия"}
{"url": "http://epicenter.bg/article/Putin-se-zae-s-rapa--Zashto-se-otmenyat-kontserti--Namerete-prichinata-za-tazi-epidemiya-/170564/7/0", "text": "\"Защо се отменят концерти на рапъри в Русия?\", попита Владимир Путин на проведено днес заседание на Съвета за развитие на гражданското общество и правата на човека към администрацията на руския президент.   Държавният глава посочи, че забраната, насочена към прояви на музиканти в части от страната придобива характер на епидемия. И разпореди: \"Намерете причините за това явление!\" През последните дни няколко местни управи отмениха изяви на известните в Русия изпълнители Хъски и Елджей, както и на групите IC3PEAK и \"Френдзона\". Решенията на управниците бяха мотивирани с твърдения, че рапърите проповядват екстремизъм.   Източник: Новини.бг", "date": "2018.12.12", "title": "Путин се зае с рапа: Защо се отменят концерти в Русия? Намерете причината за тази епидемия!"}
{"url": "http://epicenter.bg/article/Frenskata-politsiya-e-arestuvala-dvamata-bratya-na-terorista-ot-Strasburg-/170566/7/0", "text": "Френската полиция е арестувала двамата братя на нападателя, открил стрелбата в центъра на Страсбург, който все още е издирван. Единият от задържаните е бил под наблюдението на френското разузнаване заради радикална ислямистка пропаганда. Полицията е извършила проверки на всички адреси и си сътрудничи усилено с германските власти, допускайки, че нападателят може да се намира на германска територия, предаде БНР.  Трима души бяха убити а 12 са ранените, при стрелбата на коледния пазар в Страсбург, която френските власти определиха като терористичен атентат. Извършителят е идентифициран като 29-годишен мъж, разследван заради радикален ислям. Той е избягал от местопрестъплението и вероятно е ранен.  След атаката нападателят е откраднал таксиметров автомобил, с който е избягал. За издирването му са мобилизирани около 350 души, сред които 100 полицаи, военни, а също така два хеликоптера, посочи на пресконференция тази нощ министърът на вътрешните работи на Франция Кристоф Кастанер, който пристигна в Страсбург.  Под засилено наблюдение е и границата с Германия, тъй като не се изключва вероятността нападателят да се е насочил натам. Жителите на Страсбург го описват като град, който е нащрек. Ето какво разказа за „Хоризонт“ жителка на града, чийто съпруг работи близо до мястото, на което е станала атаката:  \"Съпругът ми работи в ресторант в центъра на града. След като се чуха изстрелите е пристигнала полиция и им е казала да затворят ресторанта. И те са го затворили, също са им казали да угасят светлините\".  Нападението съвпада с провеждането на редовното месечно заседание на Европейския парламент. Снощи депутатите и намиращите се в сградата на парламента бяха принудени да останат в нея след полунощ по нареждане на силите за сигурност. „Ние защитаваме демокрацията, като работим“, каза тази сутрин председателят на Европейския парламент Антонио Таяни при откриването на пленарното заседание тази сутрин.  \"Трябва да реагираме точно обратното на тези, които искат да наранят демокрацията. Трябва да вървим напред, не трябва да променяме навиците си, затова снощи продължихме работата си в пленарната зала, приключихме в полунощ. Днес сме тук, за да продължим напред, защото силата на свободата и демокрацията печели срещу насилието, престъплението и тероризма. Разбира се, трябва да променим Европа, но не и да я унижощаваме. Това е единственият начин да покажем, че силата печели срещу насилието и че силата на Европа ни закриля\", каза още Таяни.  Днес в Страсбург е обявен ден на траур.  ", "date": "2018.12.12", "title": "Френската полиция е арестувала двамата братя на терориста от Страсбург "}
{"url": "http://epicenter.bg/article/Rusiya-pokaza-noviya-MIG-35--VIDEO-/170570/7/0", "text": "Руското военно министерство пусна на страницата си във фейсбук видеоклип на най-новия многофункционален руски изтребител MИГ-35.  На кадрите се виждат самата бойна машина, нейните тактически и технически характеристики и използваните оръжия, съобщава Life.ru.  МИГ-35 е обещаващ мултифункционален лек изтребител ​​от 4-то поколение, чиито характеристики са възможно най-близо до изтребителите от 5-о поколение. MИГ-35 е предназначен да спечели въздушно превъзходство и да удари с високо прецизни оръжия вражески земни и надводни цели извън зоната на въздушната отбрана на противника. Въздухоплавателното средство е в състояние да открива и проследява до 30 въздушни цели на разстояние до 160 километра и едновременно да удари шест въздушни и четири земни цели.  В момента се провеждат изпитания на новия самолет. Според плановете тестванията ще завършат през 2019 г.  ", "date": "2018.12.12", "title": "Русия показа новия МИГ-35 (ВИДЕО)"}
{"url": "http://epicenter.bg/article/Panos-Kamenos--Dogovorat-ot-Prespa-e-martav--ne-priemame-ime--sadarzhashto-Makedoniya-/170576/7/0", "text": "Не приемаме решение, което съдържа името Македония и ако дойде време да се разделят нашите пътища, ще се разделят, каза председателят на партията Независими гърци, министър на отбраната и коалиционен партньор в гръцкото правителство Панос Каменос по време на парламентарната сесия за Закона за отмяна на разпоредбите за намаляване на пенсиите, съобщава скопският телевизионен канал 1 TV.  „Договорът от Преспа е мъртъв. Мъртъв е, защото самият Зоран Заев въпреки всички усилия от гръцка страна да се намери решение, с неговите непрекъснати изяви, отрича самото споразумение. Освен ако няма направен друг договор, под масата, с Коцияс. Това трябва да го каже публично. Но ние не знаем за такъв договор“, каза Каменос, говорейки от парламента.  Той повтори позицията си, че от неговата партия няма да гласуват за ратификация на Договора от Преспа и ще напуснат правителството.  \"Ако правителството на Скопие продължи политиката, която следва днес, т.е. да говори за политика, която включва македонска националност или македонски език или още повече, ако говори за македонско малцинство в страната, този договор никога не може да влезе в сила, от нито едно правителство за гласуване в гръцкия парламент. Но ако, по някаква причина дойде в гръцкия парламент, ние ясно заявяваме, че Независими гърци се оттегляме от правителството и управляващото мнозинство\", каза Каменос и се обърна към лидера на Нова демокрация Кириякос Мицотакис, питайки го дали приема името Северна Македония и дали ако се ратифицира споразумението, ще го анулира, когато дойде на власт.  ", "date": "2018.12.12", "title": "Панос Каменос: Договорът от Преспа е мъртъв, не приемаме име, съдържащо Македония "}
{"url": "http://epicenter.bg/article/Streletsat-ot-Strasburg-e-imal-27-prisadi-v-tri-darzhavi-/170577/7/0", "text": "Стрелецът от Страсбург е имал 27 присъди в три държави, предават AFP и \"Фокус\".  Нападателят все още се издирва, но четирима души, свързани с него, бяха задържани през нощта в Страсбург, заяви антитерористичният прокурор Реми Хайнц на пресконференция.  Издирваният Шериф Шекат е бил осъждан 27 пъти във Франция, Германия и Швейцария за престъпления, включително насилие и грабеж, каза Хайнц.  През 2015 г. той е бил набелязан от силите за сигурност като евентуален екстремист в затвора.  Двама души бяха убити, един е в състояние на мозъчна смърт, а други 12 бяха ранени, шест от които - сериозно, каза Хайнц.  Нападателят е извикал \"Аллаху Акбар\" (\"Бог е най-велик\"), когато е открил огън, разказа още прокурор Реми Хайнц.   Пред депутатите министърът на вътрешните работи на Франция Кристоф Кастанер дава подробности за съдебния процес на предполагаемия стрелец.  \"До 10-годишна възраст вече е имал престъпно поведение.\" Шериф Шекат е бил осъден за първи път на 13-годишна възраст, казва министърът, цитиран от френската национална медия Francetvinfo.  Той съобщи на депутатите, че Шериф все още не е заловен, а по следите му са 720 полицаи и военни.  Президентът Еманюел Макрон е заявил, че няма да прави изявления, докато операцията по издирване все още е в ход, като в социалната мрежа „Туитър“ е заявил солидарността си със семействата на загиналите и с пострадалите при инцидента.  Шериф Шекат и брат му са известни на правоохранителните органи на Франция като ислямисти. Това се съобщава в сряда от вестник Der Tagesspiegel, цитирайки източник във френските сили за сигурност.  Както бе отбелязано в публикацията, контактите на братята с германски ислямисти все още не са известни. Шериф е бил в затвора в Германия за кражба от януари 2016 г. до февруари 2017 г. През 2016 г. съд в Зинген го е осъдил на две години и три месеца затвор за ограбване на аптека в Баден-Вюртемберг. Впоследствие е депортиран във Франция.  Източникът отбелязва за вестника, че е възможно атаката да е свързана с желанието на заподозрения да си отмъсти на правоохранителните органи във връзка с опит да бъде задържан.  ", "date": "2018.12.12", "title": "Стрелецът от Страсбург е имал 27 присъди в три държави "}
{"url": "http://epicenter.bg/article/Aleksandar-Dugin---quot-Zhaltite-zhiletki-quot--protestirat-sreshtu-svetovnata-hegemoniya-na-savremennite-eliti-/170603/7/0", "text": "\"\"Жълтите жилетки\" във Франция протестират не срещу повишените цени на горивата, а \"срещу световнага хегемония на съвременните елити, които безмерно презират своя народ\". Това коментира по повод масовите демонстрации руският философ Александър Дугин, когото мнозина определят като \"идеолога на Кремъл\".  \"Макрон е най-яркият символ на тези елити от соровско-ротшилдовски тип\", написа Дугин във Фейсбук.  Според философа, при управлението на президента Владимир Путин в Русия не може да се стигне до такива процеси, тъй като самият руски лидер на ниво външна политика се е противопоставил на опитите за световна хегемония.  \"И това го разбират всички, включително онези, които са недоволни от вътрешната му политика - неговото невменяемо обкръжение, либералите в правителството, които всъщност искат да бъдат част от световните елити като Макрон. И затова руската пета колона няма шансове да разклати ситуацията в страната\", смята Дугин.  Впрочем, ситуацията може да се измени при следващия президент, не изключва философът.  \"След Путин, освен ако той не промени самата структура на руския елит с истински патриоти, \"жълтите жилетки\" могат да стигнат и до нас. Но Путин така и не се опита да направи нещо за тези 18 години, така че едва ли ще успее занапред\", коментира Дугин.  \"\"Жълтите жилетки\" са всъщност френските дясно-леви популисти, тоест - самият народ. А който е тръгнал срещу народа, рано или късно ще свърши лошо\", обобщава философът.   ", "date": "2018.12.12", "title": "Александър Дугин: \"Жълтите жилетки\" протестират срещу световната хегемония на съвременните елити "}
{"url": "http://epicenter.bg/article/Papa-Frantsisk-otstrani-kardinali-zaradi-seks-skandala/170605/7/0", "text": "Папа Франциск отстрани трима кардинали от приближените си. Двама от тях са замесени в скандала със сексуални посегателства и покриването им, разтърсил Католическата църква, съобщава АП, цитирана от Новини.бг Ватиканът обяви, че през октомври Франциск е писал до чилийския кардинал Хавиер Ерасурис, австралийския кардинал Джордж Пел и кардинала от Конго Лорен Монсенгво Пасиня. Той им благодари за петгодишната им служба в така наречената Г-9 (Група на деветте).  Хавиер Ерасурис е обвиняван от чилийски жертви, че е прикривал свещеници, които са извършвали сексуални престъпления, докато е бил архиепископ в Сантяго. Той отрича обвиненията. Пел напуска поста на икономически министър, тъй като ще бъде съден в Австралия по обвинения в сексуален тормоз.  Тяхното присъствие в Г-9 беше източник на скандали, засягащи папата. Ватиканът обаче не споменава обвиненията срещу тях при обясненията си за оттеглянето им. За момента те нямат заместници. Франциск организира групата през 2013 г., за да помогне за реформиране на Ватикана и преструктуриране на бюрокрацията.", "date": "2018.12.12", "title": "Папа Франциск отстрани кардинали заради секс скандала"}
{"url": "http://epicenter.bg/article/Parva-snimka-na-Gruevski-sled-byagstvoto--hvanaha-go-kak-izliza-ot-krachma-v-Budapeshta-/170611/7/0", "text": "Докато в Македония се опитват да върнат бившия премиер Никола Груевски, за да го вкарат в затвора, той спокойно си се разхожда из Будапеща и си пийва бира, предаде Канал 3.  За първи път Груевски бе забелязан на публично място, след като избяга от родината си в средата на ноември и пристигна в Унгария, където получи политическо убежище. Успя да го заснеме журналистът от британския вестник \"Гардиън\" Дан Нолан. Той я публикува в профила си в Туитър и към снимката написа многозначителния текст: \"Хванах те!\"  Облечен в червено пухено яке, Груевски е уловен точно как излиза от бирария в унгарската столица.  ", "date": "2018.12.12", "title": "Първа снимка на Груевски след бягството, хванаха го как излиза от кръчма в Будапеща "}
{"url": "http://epicenter.bg/article/Dyasnata-raka-na-Tramp-Maykal-Koen-poluchi-tri-godini-zatvor-/170615/7/96", "text": "В сряда федерален съдия от Манхатън осъди Майкъл Коен, „дясната ръка“ на президента Доналд Тръмп, на три години затвор за ролята, която имаше в скандала с даване подкуп за мълчание в предизборната президентска кампания през 2016 година, информира американският The Washington Examiner, цитиран от \"Фокус\".  Адвокатите на 52-годишния Коен са обявили, че той не трябва да излежава присъдата, тъй като неговите действия са отражение на „страстна лоялност“ към Тръмп. Според федералния съдия Уилям Х. Поли III от Районния съд нещата стоят по друг начин.  Той е разпоредил Коен да се яви в затвора на 6 март, а също и да заплати 500 000 щатски долара нанесени загуби и компенсация за използвани милион и 400 000 щатски долара, а също и 50 000 долара наказателна глоба.  В сряда Коен се е извинил и е заявил, че поема „цялата отговорност за всяка своя постъпка, като се обявявам за виновен лично пред всички, които са били свързани с мен, както и пред всички, свързани с президента на Съединените Американски щати“  “Наскоро президентът написа в Туитър съобщение, с което ме обвини, че съм слаб. Това е вярно, но поради съвсем различни причини. Това е заради времето, време, в което се чувствах длъжен да прикрия неговите неприлични дела,” е заявил Коен пред съда.  Присъдата е кулминация на обвинението, повдигнато срещу Коен в две отделни съдебни дела през тази година.  ", "date": "2018.12.12", "title": "Дясната ръка на Тръмп Майкъл Коен получи три години затвор "}
{"url": "http://epicenter.bg/article/Turski-i-balgarski-pisateli-obsadiha-svobodata-v-literaturata/170616/6/0", "text": "Свободата в литературата, но и литературата като свобода – това дискутираха турски и български автори на специална среща в литературен клуб Перото.   Събитието се проведе в рамките на 46-ото издание на Софийския международен панаир на книгата, а организатор бе Министерството на културата и туризма на Република Турция.   Срещата откри с приветствие турският културен аташе Джемал Текканат. Той изрази радостта си от факта, че за втора поредна година има възможността да бъде домакин на тази изява, която се радва на широк интерес и изтъкна желанието си такива съвместни литературни събеседвания да се превърнат в традиция, както в България, така и в Турция. От българска страна в дискусията участваха писателят Йордан Колев, известен още и с приключенския си дух на професионален пилот и младият автор на фантастична литература и сценарист Владимир Полеганов. От южната ни съседка, гости на събитието бяха Мустафа Хатиплер – автор на поезия и белетристика и член на Съюза на турските писатели и на Академия за европейска култура „Орфеева лира”, поетът Аднан Йозер – носител на Първа награда в конкурса за поезия на Държавната академия за изящни изкуства в Истанбул и Фуат Севимай – писател и изтъкнат турски преводач. Авторите, от различни гледни точки коментираха присъствието на свободата в световната литература и влиянието й върху поколенията. Засегнати бяха и теми като тежката задача на съвременната литература да се противопоставя на чудовищния империализъм, цензурата, която заради финансиране налага своята воля, пазарът, търсещ единствено бестселъри и поставящ в трудност литературните творци да създават свободно своите творения, базирани на собствените им размисли, чувства и възгледи. В обобщение,  всички те изразиха своето единомислие за литературата като най-могъщият, красив и многообразен чрез своя израз способ за комуникация между различните култури и техните народи. Всички желаещи да опознаят турската литература и чрез нея да се докоснат до необятния свят на многовековната история, пъстрата култура, екзотичните дестинации и привлекателната турска кухня, могат да посетят щанда на Република Турция на Софийския международен панаир на книгата в НДК до неделя.", "date": "2018.12.12", "title": "Турски и български писатели обсъдиха свободата в литературата"}
{"url": "http://epicenter.bg/article/Spetsprokuraturata-predyavi-pretsizirano-obvinenie-na-Rumen-Ovcharov-/170542/3/0", "text": "Специализираната прокуратура предяви прецизирано обвинение на Румен Овчаров и повдигна обвинения на назначен от него бивш изпълнителен директор на „Мини Бобов дол“ ЕАД и бивш заместник министър.    На 30 март 2018 г. Софийска градска прокуратура внесе в Специализирания наказателен съд обвинителен акт срещу Румен Овчаров – бивш министър на икономиката и енергетиката за умишлена безстопанственост - за това, че въпреки задълженията си, умишлено не е упражнил достатъчно контрол, в резултат на което са последвали значителни щети за „Мини Бобов дол\" ЕАД в общ размер 8 940 231,47 лева и за длъжностно престъпление.  С определение на Специализирания наказателен съд, потвърдено с определение на Апелативния специализиран наказателен съд от 17.05.2018 г., делото срещу Румен Овчаров бе върнато на Специализираната прокуратура за отстраняване на допуснати процесуални нарушения.  След връщането на делото, Специализираната прокуратура извърши множество процесуално следствени действия, при които се събраха доказателства за това, че в резултат на неупражнения от Овчаров контрол, за „Мини Бобов дол“ ЕАД са последвали щети в размер на повече от 24 млн. лева, т.е. почти три пъти повече.  Доказателствата, събрани от Специализираната прокуратура, след връщането на делото от съда, обосноваха ангажиране на наказателната отговорност и на бивш заместник министър на икономиката и енергетиката и бивш изпълнителен директор на „Мини Бобов дол“ ЕАД.  На 10 декември 2018 г. Специализираната прокуратура предяви прецизирано обвинение на Румен Овчаров по повод сключването и изпълнението на Договор от 9 юни 2006 г. за отдаване под наем на активи на „Мини Бобов дол“ ЕАД на „Ораново“ ЕООД, в което са включени установените щети в размер на повече от 24 млн. лв.  Към наказателна отговорност са привлечени и бившият заместник – министър на икономиката и енергетиката Анна Янева, с ресор Дирекция “Корпоративно управление и преструктуриране“ към Министерство на икономиката и енергетиката /обвинена на 11.12.2018 г./, както и бившият изпълнителен директор на „Мини Бобов дол“ ЕАД – Пламен Стефанов /обвинен на 10.12.2018 г./, назначен за член на Съвета на директорите със заповед на министър Овчаров, в качеството му на принципал на „Мини Бобов дол“ ЕАД /упражняващ правата на държавата, като едноличен собственик на капитала, съобразно отрасловата си компетентност/.  И на тримата е повдигнато обвинение за умишлена безстопанственост, осъществена при условията на продължавано престъпление в периода от 25 май 2006 г. – 18 март 2009 г. от която са последвали значителни щети в особено големи размери за предприятието „Мини Бобов дол“ ЕАД, в размер на повече от 24 млн. лева, като деянието представлява особено тежък случай.  Чрез сключения договор за наем на „Ораново“ ЕООД са прехвърлени изключителните права на добив, транспортиране и продажба на въглища от участък „Бабино“ и участък „Бобов дол“ от находище „Бобовдолски въглищен басейн“, предоставени с решения на Министерския съвет на „Мини Бобов дол“ ЕАД, в нарушение на изискванията на чл. 23, ал. 1 от Закона за подземните богатства и на чл. 23, т. 1, т. 2 и т. 3 и чл. 24 ал.1 т.1 от Закона за концесиите (без да е проведена открита процедура при условията на публичност и прозрачност, свободна и лоялна конкуренция и равнопоставеност на всички кандидати и участници и без да е установено притежава ли „Ораново“ ЕООД, необходимите за извършване на добив на подземни богатства (въглища) технически, управленски и финансови възможности) и е последвало откриване на производство по несъстоятелност на „Мини Бобов дол“ ЕАД.  ", "date": "2018.12.12", "title": "Спецпрокуратурата предяви прецизирано обвинение на Румен Овчаров "}
{"url": "http://epicenter.bg/article/Tezhka-katastrofa-zatvori-Podbalkanskiya-pat-/170551/3/0", "text": "Тежка катастрофа затвори Подбалканския път София - Бургас в района на Мъглиж. Ударили са се два леки автомобила, съобщава БГНЕС. Двама души са откарани в старозагорската болница с опасност за живота.  Сигналът за инцидента е подаден малко след 10 ч. в сряда. Лек автомобил прави обратен завой, когато върху него връхлита друга кола, движеща се в същата посока. Удареният автомобил е смачкан до неузнаваемост, както и предницата на другата кола, чийто водач не е пострадал сериозно.  Движението се отклонява по обходни маршрути.  ", "date": "2018.12.12", "title": "Тежка катастрофа затвори Подбалканския път "}
{"url": "http://epicenter.bg/article/Prebiha-18-godishno-momche-v-podzemen-parking-na-mol-v-Plovdiv/170559/3/0", "text": "Младежи пребиха 18-годишно момче в подземен паркинг на един от моловете в Пловдив. Те са разкрити в рамките на няколкодневно полицейско разследване. Освен побоя, пострадалият е бил напръскан и с лютив спрей, предаде Дарик радио.   Сигналът за инцидента е подаден на 9 декември, съобщиха от полицията. В хода на издирвателните действия, полицейски служители от Пловдив и Стамболийски установили нарушителите на обществения ред - младежи от Кричим, на 19 и 22 години.   Спрямо тях била взета полицейска мярка за задържане. За случая е уведомена прокуратурата.  ", "date": "2018.12.12", "title": "Пребиха 18-годишно момче в подземен паркинг на мол в Пловдив"}
{"url": "http://epicenter.bg/article/Lozan-Panov-se-skri-ot-pravnata-komisiya--koyato-minimizira-shtetite-mu-varhu-konfiskatsiyata-/170597/3/0", "text": "На заседание на правната комисия депутатите в спешен порядък минимизираха щетите за милиарди, които нанесе тълкувателното решение на Върховния касационен съд под ръководството на Лозан Панов, съобщава Канал 3.     С 12 гласа \"за\", 0 \"против\" и 6 \"въздържали се\" от БСП народните представители приеха корекция в закона за отнемане на незаконно придобитото имущество, в чийто колела шефът на ВКС втъкна прът с решението на съда. Така гражданската конфискация няма да бъде спряна, ако се прекрати наказателното производство.  Самият Лозан Панов не се отзова на поканата на шефа на комисията Данаил Кирилов. По думите на Кирилов дори не е благоволил да отговори на писмото му. \"Г-н Панов можеше и да прояви зачитане на Конституцията\", вметна Кирилов относно неглижирането на парламента от страна на шефа на ВКС.  \"Последиците от тълкувателното решение вече са налице. Вече са прекратени дела\". Това заяви Данаил Кирилов в началото на заседанието на правната комисия. Вчера те бяха 20 млн., само за ден са нараснали с 2 млн. и вече са 22 млн., калкулира последствията и шефът на КПКОНПИ Пламен Георгиев.  В комисията, която ще обсъжда промени в закона, участват главният прокурор Сотир Цацаров, шефът на КПКОНПИ Пламен Георгиев, министрите на правосъдието и вътрешните работи Цецка Цачева и Младен Маринов.  По думите на Пламен Георгиев ако няма да има гражданска конфискация, то ека решението принадлежи на законодателя, а не на съда, който да решава това. Реално днес, вие, депутатите ще трябва да отстоите принципа на разделение на властите и да докажете, че се зачитат принципите на Конституционния съд, категоричен беше Пламен Георгиев.  Абсолютно недопустимо е да се изменя закон с тълкувателно решение на съда, което не е и публично, възмути се още Георгиев. Той предупреди депутатите, че ако не променят закона за антикорупционната комисия, щетите ще са много повече от 22 млн.лв. Цифрата може да нарасне още, изрази опасенията си шефът на антикорупционния орган.  Правосъдният министър Цецка Цачева посочи, че гражданската конфискация е нещо съвсем различно от досъдебното производство и не представлява наказание. Именно в опит да спре конфискуването на незаконно придобито имущество ВКС го обвърза с производството, като разтълкува, че щом бъде прекратено досъдебно производство, то се спира и конфискацията.  МВР изцяло подкрепя конфискацията, за да се защити държавният интерес, каза вътрешният министър Младен Маринов, който се присъедини към останалите институции, които подкрепят законовите промени.  Лозан Панов обаче се скри от правната комисия. Вместо него позицията на съдиите, от които 11 са гласували особено мнение тълкувателното решение, представи съдия Белозелков.  Той изтъкна, че законодателят е свободен да направи, каквото прецени за добре. Той подчерта, че съдиите от ВКС са на мнение, че престъпленията трябва да се наказват. Не може с тези пари от корупция, наркотици и проститутки да се финансира тероризъм, трябва всичко да му бъде отнето, коментира пред депутатите съдията.  Едва след представителя на ВКС пожела да говори главният прокурор. Цацаров заяви, че прокуратурата зцяло подкрепя промените в закона. Според него основание им дава и особеното мнение на 11 върховни съдии, подписали с особено мнение тълкувателното решение на ВКС от декември.  Тълкуването, което се предлага в закона, е въпреки закона и при ясна воля на законодателя, въпреки решението на КС. Това тълкуване не дописва, то променя. При цялото ми уважение към съда - съдът не създава закони, той просто ги прилага, отсече Цацаров. Справедливостта е крещящо нарушена с това тълкувателно решение, обобщи главният прокурор.  От БСП обаче се опънаха на позицията на институциите и на шефа на правната комисия, защото не разбирали бързането. Законопроектът съдържал граматични и печатни грешки, липсвал пълен член, вторачи се в детайлите Крум Зарков, според когото не било толкова спешно още сега, в петък да гласуваме закона. Освен, че не разбира бързането, соцдепутатът не е съгласен и законът да действа със задна дата.  От ДПС подкрепиха законопроекта. Ще подкрепим внесения законопроект, аргументите са ни същите, с които сме подкрепили и приемането му, заяви Хамид Хамид. Ние сме убедени, че се касае за гражданска конфискация, която е насочена срещу незаконно придобито имущество, натърти той.  Хамид беше категоричен, че трябва \"мачът да продължи при тези правила, при които е дадена първата съдийска свирка\".", "date": "2018.12.12", "title": "Лозан Панов се скри от правната комисия, която минимизира щетите му върху конфискацията "}
{"url": "http://epicenter.bg/article/Maykata-na-Banev--Nikolay-e-kato-Botev--Otnosheniyata-sas-sina-mi-sa-duhovni--VIDEO--/170606/3/0", "text": "Ексклузивно пред bTV Мария Банева заяви, че не знае какво е ОПГ и никога не е участвала в престъпна дейност. 77-годишната жена ще отговаря за участие в организирана престъпна група за данъчни престъпления, присвояване и пране на пари. Мария Банева остава на свобода срещу 10 хил. лв. гаранция.  Жената допълни, че отношенията със сина ѝ са духовни и го сравни с поета и революционер Христо Ботев.  Това обвинение, като че ли е абсолютно формално, защото в живота си съм работила само в областта на културата, целия ми стаж и никога не съм се занимавала с някакъв друг бизнес, каза майката на бизнесмена.    – Сигурно ще може, но това са все пак много материали, за които нашият адвокат определено ще разучи и ще ни защитава.    – Не, не, няма откъде да имам определено.    – Не.    – Да.    – Не, той много ме пази впрочем. Нашите отношения, както казвам са духовни.    – Не, не, не, но ние сме семейство, което в края на краищата не може да няма отношения.    – Еми, то във времето се вижда, само че този процес е изключително сложен – първо на приватизацията, законово направена, след когато предприятията не можеха да работят. Това съм го наблюдавала, това е нормално, всеки жив българин наблюдава тези процеси .    – Общо взето не сме разговаряли, това ви казвам . Аз отивам, живея в Хасково, отивам, помагам за децата, така – може да поседнем, той да посвири на пианото, много интимно говорим.    – Твърде късно, ако съществува такъв момент.    – Е, не, вероятно го искат хора, на които им се иска нещо да кажат за невъзможната приватизация, за невъзможното състояние на предприятията и т.н. Предприятията бяха спрени – техните търговски отношения, техните продавания на различни продукти и т.н.  – Да, да, определено, определено, определено.  – Давайки ги на частни лица, държавата не се интересуваше явно. Не бива да навлизаме навътре, защото аз го познавам, като външен момент.    – Еми, той е от 89-та година на частното поле. Те го изгониха от ЦК на комсомола, защото той не прекланя глава, излезна и трябваше да се храни, както се казва.    – Уповавайки се на този умен мъж, надявам се – добре за нас.    – Ми, право да ви кажа никога не сме ги познавали тези неща, никога не сме ходили, аз никога не съм била свидетел или дела да е имало.    – По закон трябва да има свиждане.    – Не мога да кажа, би трябвало.  – Аз си тръгвам все пак, в душата си мислейки доброто. Аз съм литератор, завършила съм българска филология и добре, че в живота имам така, един по-идеален поглед на нещата, който ме спасява. И казвам, че той е като Ботев – една немирна глава! Такъв е. Много талантлив и умен мъж.  ", "date": "2018.12.12", "title": "Майката на Банев: Николай е като Ботев. Отношенията със сина ми са духовни (ВИДЕО) "}
{"url": "http://epicenter.bg/article/Zam-ministarat-na-pravosadieto--Dalgi-godini-sistemata-na-zatvorite-e-bila-zabravena-/170614/3/0", "text": "\"Всяка оценка на някакви условия може да бъде смислена, ако е сравнителна. Знаете ли според преброяването на населението от 2011 г. колко процента от обитаемите жилища на българските жилища разполагат с ток, парно и вътрешна тоалетна? 75%. Т.е. 25% от българските граждани нямат такива. Знаете ли колко българи нямат изобщо вътрешна тоалетна?\" Това обяви в предаването „Денят на живо” по Канал 3 зам.-министърът на правосъдието Николай Проданов по повод условията в българските затвори и арести, като така коментира и разпространените снимки от килията на бившата кметица на „Младост” Десислава Иванчева.  „Следственият арест е място за временно задържане и временна изолация. Междудругото г-жа Иванчева и г-жа Петрова би трябвало да бъдат в затвора в Сливен, а не в следствения арест. Такова е решението на съда, за което аз изразявам известно учудване”, каза зам.-министърът.  Той показа и снимки от затвора в Сливен, включително и килията, в които Иванчева и Петрова са били задържани. От тях стана ясно, че там условията са по-добри.  „Действително определени затвори, определени арести са с по-добри условия. Например затворът в Шумен е еталон.  Нашата система е била забравена от държавата и обществото, както преди 1989-а, така и доста години след това. Всъщност едва в последните години се прави нещо. И в момента правим много”, обяви Проданов и поясни, че има арести в страната, които се ремонтират и ще се ремонтират  „За съжаление двата ареста на територията на София са по-особени. Те винаги са препълнени, а за да им бъде направен ремонт, то всички хора трябва да бъдат извадени”, каза още Проданов.  Колкото до възможността в един момент Десислава Иванчева или който и да е бил друг арестант да реши да съди държавата заради условията зам.-министърът на правосъдието отвърна:  „Всеки може да търси своите права в рамките на закона, както приеме за добре”.  „Засега няма предвидени средства за ремонт на столичните следствени арести в бюджета за следващата година”, категорично обяви зам.-министърът.  Относно бонусите в системата на Министерството на правосъдието той коментира:  „Думичката бонус е много относителна. Става въпрос за допълнително възнаграждение, което се дава за свършена работа. Към настоящия момент има регулация, която обвързва с предоставените бюджетни средства в двете главни дирекци. Доколкото знам има направени икономии и ще има възможност да бъдат дадени такива средства”, заяви Проданов.  Зам.-министърът обяви и новината, че от началото на следващата година ще бъдат въведени електронните гривни за задържани лица, които са под домашен арест, например.  „Технически системата е готова”, заяви Проданов, като обясни, че първоначално ще се ползват 250 гривни, а целта е те да станат 2000. ", "date": "2018.12.12", "title": "Зам.-министърът на правосъдието: Дълги години системата на затворите е била забравена "}
{"url": "http://epicenter.bg/article/Yasnovidkata-Gyukchen--Pravitelstvoto-nay-veroyatno-shte-padne-prez-mart--kogato-ima-retrograden-Merkuriy-/170587/2/0", "text": "След динамичната 2018-а, 2019-а година ще бъде преходна, наситена с много промени.  Проблемите ще са свързани с кредити, инвестиции, бизнес.   Реформите в страната няма да зависят само от политиците, а и от гражданите.     Такава прогноза направи топ ясновидката Илиана Чаушева, по-известна като Гюкчен пред Novini.bg.  Тя е единствената гадателка, която каза, че Великобритания ще излезе от ЕС през 2016 г. и позна.    Освен това видя атентата на бургаското летище и обединението на Балканите.  В страната се задават много политически дебати и кръгли маси. Ще се съберат много хора на едно място, които ще решават съдбата на България, включително политици и граждани.   прогнозира ясновидката.  През 2019 година отново ще има протести, но те вече няма да са на нивото, на което са били – бунтарството, а на ниво преговори и по-високи изисквания  В момента,    Гюкчен предрече големи реформи в страната ни след март месец.   Може да се стигне дотам да бъдем президентска държава, а не парламентарна.   Може би трябва на тези кръгли маси, които виждам, да се направи нещо и за ромите, да се интегрират тези хора, да се работи и срещу наркотиците. Във всяко семейство вече има хора, които взимат наркотици. Тревата не е безобидна. Трябва да легализират медицинската дрога, за да го няма това масово разпространение, което сега се случва.   В следващите две години България ще изживее своя преход. Политиците и гражданите трябва да са будни.   Започва да се променя мисленето на хората, ще дойдат млади хора, които наистина ще искат да живеят тук.     Моят съвет е всички да бъдат много внимателни, защото има много агресия по пътищата. На всяка цена трябва да се приеме закон за хората, които работят на улицата, да бъдат застраховани, защото агресията до март месец ескалира, прогнозира гадателката.    На въпрос дали ще има още знакови арести в страната на бизнесмени, Гюкчен разкри, че  И се аргументира – ние нямаме доказателства срещу тях, независимо че има толкова свидетели.    По друг нашумял случай за корупция срещу бившия кмет на район „Младост“   Не знам защо решиха, че това е политически арест. Трябва да се разследват всички бизнесмени, които получават обществените поръчки. Ние всички сме свидетели по това, което става по пътищата. Нужно е да има контрол в държавата, защото невинни хора плащат за техните кражби.    До конфликт няма да се стигне. Отново ще има кръгла маса. 2019 година ще бъде на преговорите.   трябва политиците да защитят, хората които са ги избрали, а не да ни продават за жълти стотинки.    Виждам   В страната ще има анархия.   Брекзит ще го влачат още година – година и половина.    Терористичните актове в света ще продължат. Това е третата световна война, тя е невидимата война. Тя взима невинни жертви, и ако ние хората сами не се променим и не започнем взаимно да се пазим, няма как да предпазим и България.      Тя припомни, че навремето е видяла, че ще има атентат в Сарафово, но никой не й е повярвал. Тя призова да се засили контрола на летищата и по границите, защото ние не знаем кой влиза и кой излиза от нашата държава. Самите ние трябва да проявим гражданска отговорност към тези неща и да се пазим.  ", "date": "2018.12.12", "title": "Ясновидката Гюкчен: Правителството най-вероятно ще падне през март, когато има ретрограден Меркурий "}
{"url": "http://epicenter.bg/article/Poslanik-Makarov--Rusiya-ne-mozhe-da-zabrani-razpolaganeto-na-baza-na-NATO-kray-Varna-ili-Burgas-/170588/2/0", "text": "Официална визита на държавния глава на Руската федерация Владимир Путин в България трябва да бъде свързана с конкретна цел, с повод. Той не може да дойде в страната, „за да я разгледа и да си отиде“.   Това заяви посланикът на Руската федерация в България Н. пр. Анатолий Макаров в рамките на Дружествена беседа с журналисти, организирана в Руския културно-информационен център.  „Това, което знам, е, че такова предложение е било направено. Покана е отправил и президентът на България (Румен Радев), и премиерът (Бойко Борисов). Но към настоящия момент конкретни разговори по дипломатическите канали не са състояли... Но нека да почакаме. Мисля, че всички разбират, че идването на Путин в България трябва да е свързано с конкретни договорености. Не просто да дойде, да разгледа и да си отиде“, подчерта руският посланик.  В тази връзка Н.пр. Макаров поясни: „Мисля, че ако успеем да постигнем конкретни договор, това би бил добър, сериозен повод“ за продължаване на контактите между двете държави на високо ниво.  На въпрос от Радио „Фокус“ дали подписването на споразумение за продължаване на „Турски поток“ през България би било повод за посещение на Путин в страната, руският дипломат подчерта с усмивка: „Не аз определям това“. Същевременно той увери, че ще има основателни причини за посещението на Путин в България.   Русия не може да забрани на България да разреши разполагането на военна база на НАТО край черноморските пристанища Варна и Бургас, това е право на София, заяви още посланик Макаров.  „Какво мислите, че можем да ви забраним подобно нещо? Как си го представяте? Не можем да ви забраним. Вие сте член на Организацията на Северноатлантическия договор и решенията, които взимате и изпълнявате, идват от София и са в рамките на сътрудничеството с НАТО“, обясни руският посланик Н. пр. Анатолий Макаров призна, че е чувал за предложението за изграждане на натовска база край Варна или Бургас и – коментирайки възможността за реализирането му, той предупреди: „Не мисля, че подобно решение ще внесе топлина в нашите отношения“. Съгласно думите му, НАТО е структура, която е насочена срещу Русия. „Разбираме това. Забелязваме и засилването на НАТО по границите му с Русия“.  „Ако (по Българското Черноморие) бъдат разоположени ракети с малък и среден обсег, насочени срещу Русия, то това вече би било сериозно, много сериозно. Надявам се, че няма да се стигне дотам, че ще намерим някакво решение“, отбелязва Н.пр. Анатолий Макаров.  България сама решава кого да пуска в акваторията си на Черно море, заяви посланик Макаров, коментирайки въпрос за възможността към София да бъде отправена подобна молба от западните ѝ съюзници.  „Вие сами решавате кого може да пускате в Черно море. По отношение на възможни враждебни действия срещу Русия, аз лично не вярвам, че ще се стигне дотам, но се надявам, дай Боже, никога да не се стига дотам. Винаги сме били убедени – това сме го обсъждали и с вашия премиер Бойко Борисов, че Черно море трябва да бъде море на мира и приятелството“, подчерта руският посланик.  Н.пр. Макаров изрази надежди, че няма да се стигне до „провокация“ в Черно море от трети страни, визирайки най-вече Украйна.  „Към настоящия момент няма официално споразумение. Газопроводът трябва да достигне до Европа. Вече чух, че са го нарекли „Български газопровод“, но от гръцка страна също чух да го наричат „Гръцки поток“. Имаше среща на Ципрас в Москва. Знаем, че там бе казано, че газопроводът ще бъде продължен през Гърция. Но, разбирате, че това са само изявления. Конкретно споразумение по въпроса няма“, обясни Н. пр. Анатолий Макаров.  Въпреки това руският посланик в България призна, че не изключва този вариант. „Знаете, ние имаме два варианта – или България, или Гърция. Не знам откъде ще мине… Принципно, аз считам, че преминаването на газопровода през територията на България е приоритет за рускатза енергетика“, увери руският посланик в България.  Н.пр. Макаров подчерта, че това, което се е случило на срещата между Ципрас и руския президент Владимир Путин в Москва, е декларирането от страна на Атина на „интерес да плати парите“ за продължаването на проекта през гръцка земя. „Но нищо повече“.  „Ето защо ние с Вас трябва да работим и ще работим“, увери Н.пр. Макаров, коментирайки възможността за преминаването на газопровода през България.  Вече започна подготовката за отбелязването догодина на 100-годишнината от установяването на дипломатически отношения между България и Русия. В тази връзка се предвижда поставянето на бюстове на видни руски дипломати в центъра на София, включително на Граф Николай Павлович Игнатиев, отбеляза още посланик Макаров.  Дипломатът разкри, че в архива на българската столица е намерен документ от 1903 г., в която е отправено предложение за поставянето на бюст на граф Игнатиев на едноименната улица в София. Н. пр. Анатолий Макаров описа реализирането на идеята като „много важна стъпка“, като същевременно припомни, че бюст на видния руски държавник има в друг български град – Варна.  ", "date": "2018.12.12", "title": "Посланик Макаров: Визитата на президента Путин в България трябва да е свързана с конкретна цел "}
{"url": "http://epicenter.bg/article/Tsvetanov-shte-uchastva-v-sreshta-na-Upravitelniya-savet-na-Evropol-vav-Viena-/170590/2/0", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов заминава на работно посещение във Виена, където утре, 13 декември 2018 г. (четвъртък), ще участва в 109-ата среща на Управителния съвет на Европол.  В качеството си на представител на Съвместната група за парламентарен контрол на Агенцията, Цветанов ще участва в обсъжданията на управителния орган, свързани със стратегическото и многогодишно планиране на Европол. Заседанието е последната среща на ръководния орган за тази година, както и за периода на Австрийското председателство на Съвета на ЕС.  В рамките на посещението си, Цветанов ще проведе работни срещи с изпълнителния директор на Европол Катрин де Бол и председателя на Управителния съвет на агенцията Прит Паркна.", "date": "2018.12.12", "title": "Цветанов ще участва в среща на Управителния съвет на Европол във Виена "}
{"url": "http://epicenter.bg/article/Deputat-ot-BSP--Otgovornostta-za-kachestvoto-na-patishtata-e-iztsyalo-na-darzhavata/170592/2/0", "text": "Протестите на строителите са странни. Не сме им давали оценка, напротив – търсим оценка за това, което се случва с обществените поръчки и как те се възлагат. За всички е ясно, че има N броя примери, че веднага след извършване на рехабилитационните действия се налагат нови ремонти. Това каза в предаването \"Плюс-Минус\" по Нова телевизия депутатът от БСП Димитър Данчев. „Излизането на едрия бизнес срещу опозицията е абсолютен прецедент. Обикновено обект на атака от страна на протестиращите са управляващите”, каза още Димитър Данчев. Проверката, която поискахме, беше мотивирана от това, което се случи край Своге – тогава загинаха 20 човека. АПИ трябваше да направи спешно ремонт на отсечката, която беше ремонтирана само няколко месеца преди това, посочи Данчев. Като примери за исканата от БСП проверка на качеството на строителството на всички пътища Данчев изброи проблеми при изпълнението на отсечки от магистрала „Люлин”, Северната скоростна тангента в София, магистрала „Марица”, както и ремонта на бул. „Цариградско шосе”. Както и ремонта на столичната улица „Граф Игнатиев”, заради който беше повдигнато обвинение срещу бившия заместник-кмет по строителството Евгени Крусев. В случая сме на една страна с бранша и ако бъде направена проверка от независима европейска лаборатория, тя може да даде отговор на въпроса за възлагане на обществените поръчки и за качеството на пътищата в България, каза социалистът.  Ако проверката докаже, че пътищата са направени качествено, това ще подейства облекчаващо за българските граждани и ще изчисти съмненията за качеството, с което се изпълняват обществените поръчки, обясни Данчев.  Ние смятаме, че отговорността за качеството на пътищата е изцяло на държавата. Така, както се опитват да я прехвърлят на строителите, не е коректно, защото държавата трябва да осъществява контрола, заяви още Димитър Данчев.   Изпълнителният директор на Камарата на строителите в България инж. Мирослав Мазнев също коментира инициативата на строителите в ефира на Нова. „Това не е протест, а една мирна демонстрация на бранша за исканията и поведението, което ние заявяваме в това общество. В последните няколко месеца бяхме оклеветявани, охулвани. Проверките са част от един инвестиционен процес. Строителството е добре регулиран процес. Има своите слабости, които допускат понякога неточности при изпълнението, поради което от Камарата се срещаме с парламентарни групи и министерства, за да работим за усъвършенстване на нормативната база, от която зависи качеството”, каза изпълнителният директор на Камарата на строителите в България инж. Мирослав Мазнев. Той смята, че когато се критикува, това трябва да става с конкретни факти, а отговорността трябва да се носи от конкретния изпълнител, а не да се говори срещу строителния бранш като цяло.  „Първо обществото вече е настроено негативно към строителния бранш. Второ, през този програмен период предстои усвояване на сериозна сума и когато ние кажем, че строителите в България не ги бива, какво следва”, попита инж. Мазнев.  ", "date": "2018.12.12", "title": "Депутат от БСП: Отговорността за качеството на пътищата е изцяло на държавата"}
{"url": "http://epicenter.bg/article/Mladen-Marinov--Kandidaturata-na-Ivaylo-Ivanov-za-glaven-sekretar-na-MVR-e-saglasuvana-s-prezidenta/170591/2/0", "text": "Кандидатурата е съгласувана с президента съгласно процедурата, която повелява закона. Това каза пред журналисти министър Младен Маринов в отговор на въпрос съгласувана ли е с президента Румен Радев кандидатурата на Ивайло Иванов за главен секретар на МВР, предаде агенция „Фокус“.   „Наше писмено предложение за евентуалната кандидатура се връща със: „съгласувано с президента на Р България“, посочи той.   „Днес кандидатурата беше гласувана на Министерски съвет. Предстои предложение за издаване на указ от президента“, заяви Младен Маринов.   „Ще коментирам повече, когато приключи процедурата“, уточни той.   Попитан кога очаква да приключи процедурата за назначаване на нов главен секретар, вътрешният министър каза: „Не мога да имам очаквания“.   В отговор на въпрос кой ще ръководи СДВР, Младен Маринов обясни: „Искам да караме последователно. В зависимост от резултата по тази процедура, ще решаваме и последващите действия“.   Попитан защо са се забавили с кандидатурата, вътрешният министър отговори: „За да стигнем до кандидатура, която да е съгласувана с процедурите“.   Волята ми е да дам на колегите това, което ми позволява бюджетът. Това каза пред журналисти министър Младен Маринов в отговор на въпрос ще има ли коледни бонуси за полицаите, които ежедневно са на протести.   „В момента обсъждаме с дирекциите, които се занимават с бюджета, осигуряването на ресурси за заплати и възнаграждения“, обясни той.   „На срещите съм уверил синдикатите, че при приключване на всички плащания за персонал, това, което остане ще предприема действия да го разпределя на всички“, заяви вътрешният министър.   „Не мога да се ангажирам със сума, която да кажа в момента. Още не е приключил периодът за изплащане на възнагражденията за декември“, коментира той.   Попитан уговорена ли е нова среща с Министерството на правосъдието за условията в арестите, след като последната беше отменена, Младен Маринов отговори: „Не, при мен няма инициатива за среща или поне не ми е докладвана“.", "date": "2018.12.12", "title": "Младен Маринов: Кандидатурата на Ивайло Иванов за главен секретар на МВР е съгласувана с президента"}
{"url": "http://epicenter.bg/article/Prof--Nikolay-Mihaylov--Evropeyskiyat-proekt-se-razpada-pred-ochite-ni/170594/2/0", "text": ", каза в интервю за предаването \"12+3\" по програма \"Хоризонт\" на БНР проф. Николай Михайлов. Според него сме    \"Разпространява се в социалните мрежи сред \"жълтите жилетки\" конспиративна теория, според която случаят в Страсбург е произведен от службите за сигурност, за да има контрол.  . Това е социално-психологическа действителност, която трябва да бъде описана, ако трябва да бъдем лоялни на действителността\", отбеляза проф. Михайлов.  Нямаме, разбира се, доказателства, степента на сигурност далеч не е 100 процента и едва ли тези хора я имат в съзнанието си като сигурна.   допълни проф. Николай Михайлов.  \"  Държавата на Макрон може да отдъхне засега. Тя има само едно отлагателно условие - не разполага с ефективни средства за справяне с кризата.   подчерта Николай Михайлов.  Той коментира и кризата около Брекзит. \"Повечето от депутатите са срещу договора на   на Великобритания без договор. Това поставя цялата страна пред голямо изпитание. Англия е в клопка на собствения си избор. Тя е в криза, чието разрешаване е твърде проблематично, във всеки случай в следващите месеци, а може би и повече\", смята проф. Николай Михайлов.  ", "date": "2018.12.12", "title": "Проф. Николай Михайлов: Европейският проект се разпада пред очите ни!"}
{"url": "http://epicenter.bg/article/Parlamentarnata-pravna-komisiya-prie-na-parvo-chetene-promeni-v-antikoruptsionniya-zakon/170596/2/0", "text": "Комисията по правни въпроси прие първо четене промени в Закона за противодействие на корупцията и за отнемане на незаконно придобитото имущество, предаде агенция „Фокус“.   „За“ гласуваха 12 депутати, 6 се въздържаха. Предлага се при прекратено наказателно дело да няма законова пречка за отнемане на незаконно придобито имущество в полза на държавата. Измененията са внесени от ПГ на ГЕРБ на 10 декември. Предложението на ГЕРБ идва след решението на Върховния касационен съд, според което прекратяването на наказателно дело е абсолютна пречка за внасяне на иск за конфискация. Предвижда се и да отпаднат всички срокове за конфискация.   Председателят на правна комисия Данаил Кирилов заяви: „Спешността до голяма степен беше продиктувана от опита с тълкувателно решение да се преуреди отново закона, при което нямаше как законодателят да не потърси адекватна реакция“.   „Досега законодателят многократно е давал добър пример в стремежа си да съобразява тълкувателната дейност на върховните касационни съдии“, заяви той. „Не очаквах такъв резултат от това тълкувателно решение“, коментира Кирилов.", "date": "2018.12.12", "title": "Парламентарната правна комисия прие на първо четене промени в антикорупционния закон"}
{"url": "http://epicenter.bg/article/Dimitar-Gardev-/170598/2/0", "text": "Нападението в Страсбург е пробив в системата за сигурност на Франция. Това каза експертът по международни отношения и сигурност Димитър Гърдев в ефира на предаването „Плюс-Минус. Коментарът след новините” по Нова телевизия.  „Пробивът можем да го видим в три направления. На самото събитие – това е коледен базар, който вече беше атакуван като събитие още преди години в Германия. Това е обект на нападение на такива радикали. Стават престрелки на три места, той взима такси, преминава охраната, отново престрелки и пак бяга. Това, че дори не знаят дали е в страната е абсурдно. Това означава, че коридорните мероприятия са тотално пробити и не са били ефективни. Вторият пробив, освен в самата локална организация на охраната, е, че това е човек на 29 години с 27 присъди. Той не е профилактиран, поведението му не се следи. Третото е, че всичко започва с това, че те отиват да го арестуват, а него го няма. Това е пълен провал на оперативно-издирвателните дейности”, обясни експертът.  Гърдев добави, че престъпното дейние винаги се облича с някаква форма на мотивация. \"Той никога пред себе си не е краен престъпник, той винаги има цели, идеи. Този персонаж се облича с религиозни послания. Тези среди са въоръжени\", каза той.  Според него подобни нападения показват и провал в политиката на интегриране на малцинствата.  Проф. Калин Гайдаров, бивш директор на Института по психология към МВР, заяви, че със сигурност Шериф Шекат има създаден профил.  „Нещата са много показателни. За пореден път предколедно се случва такъв инцидент и то в сърцето на Европа. Не можем да кажем, че това се случва случайно. При всички положения тероризмът е едно добре организирано пространство и на много нива. Начинът, по който успява да се изплъзне и се смята, че може да е напуснал страната – това означава, че има добра организация. Доста сложно е всичко, за да приемем, че това е импровизация на човек, който просто така е решил”, коментира той.  „Самите граждани трябва да имат отговорност и социално поведение. Това е много важно. В страните, които наистина са под атака, това вече е изградено като манталитет”, обясни проф. Гайдаров.", "date": "2018.12.12", "title": "Димитър Гърдев: Има пробив в системата за сигурност на Франция"}
{"url": "http://epicenter.bg/article/Karakachanov--Da-sprem-da-si-vaobrazyavame--che-nyakakvi-leko-poludeli-hora-pravyat-atentati-v-Evropa/170600/2/0", "text": "Крайно време е да спрем да си въобразяваме, че някакви леко полудели хора правят атентати в Европа. Това каза вицепремиерът и министър на отбраната Красимир Каракачанов във връзка с атентата в Страсбург на брифинг след заседание на Министерски съвет, предаде репортер на Агенция „Фокус“.  По отношение на това дали има необходимост от взимане на допълнителни мерки, министър Каракачанов поясни, че винаги има готовност да се реагира при такива ситуации.  „Мерките са взети от службите на вътрешните работи. Виждаме профила на атентатора. Крайно време е да излезем от този сън и да спрем да си въобразяваме, че някакви леко полудели хора правят атентати в Европа“, коментира той.  „Става въпрос за война между две цивилизации или по-точно за агресия срещу християнската европейска цивилизация и докато институциите в Брюксел се грижат за лекуване на последиците, аз смятам, че ние в България не трябва да чакаме последиците, а да вземем законови мерки, чрез които да предотвратяваме тези процеси още в техния зародиш, а не да ги чакаме да узреят“, каза още той.  ", "date": "2018.12.12", "title": "Каракачанов: Да спрем да си въобразяваме, че някакви леко полудели хора правят атентати в Европа"}
{"url": "http://epicenter.bg/article/Slavcho-Velkov--/170602/2/0", "text": "Първият сблъсък на терориста е с представители на властта, посочи в анализ на атентата в Страсбург специалистът по контратероризъм Славчо Велков. Депутатът от \"БСП за България\" бе гост в предаването \"Лице в лице\" по БТВ.   Терористът може да вземе заложници, защото той вече знае какво го чака, предвижда Велков. Това е един вид особен тероризъм – градски тероризъм, посочи той и отбеляза, че атентатът напомня тези в Осло и Толуза, напомня като технология и на братята Куаши.   \"Атаката в Страсбург не е замислена предварително, извършителят е трябвало да бъде арестуван за опит за убийство и грабеж, но са го изпуснали. Първият му сблъсък е с представителите на реда – това е акт на отмъщение, той е бил добре подготвен и въоръжен\", припомни фактите Славчо Велков.   За пореден път системата за сигурност във Франция не реагира адекватно, посочи експертът. Според него терористичният акт има и политически оттенък, защото обсъждането на атентата отклонява вниманието от протестите на \"жълтите жилетки\".   Терористът е въоръжен с нож и пистолет и затова сравнително лесно е проникнал на коледния базар в Страсбург, изтъкна Славчо Велков.   Бъдещето на тероризма в Европа е на вълци-единаци, \"Ислямска държава\" в Сирия е отслабена. Проблемът е в тези десет хиляди от Европа, които бяха в \"Ислямска държава\" и тръгнаха да се връщат, каза още Славчо Велков. Според него \"Ислямска държава\" продължава да бъде изключително силна като ултраконсервативна идеология на територията на Европа.   Няма пряка информация за подготвящ се акт в България, но и Шариф Шекат не е подготвял нападението на базара, каза още Велков. Според него столичното метро, с което пътува всеки ден, не е подготвено за евентуални нападения.      ", "date": "2018.12.12", "title": "Славчо Велков: Терористът от Страсбург може да вземе заложници"}
