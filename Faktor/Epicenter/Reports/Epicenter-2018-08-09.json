{"url": "http://epicenter.bg/article/Ministarat-na-zdraveopazvaneto-e-osvobodil-direktora-na-Fonda-za-lechenie-na-detsa-v-chuzhbina/161017/2/0", "text": "Министърът на здравеопазването Кирил Ананиев е освободил д-р Мариета Райкова от поста директор на Фонда за лечение на деца в чужбина, предаде Агенция „Фокус“. Д-р Райкова е освободена по нейно желание.  Тя е директор на Фонда за лечение на деца от месец септември 2017 г., след като смени д-р Тинка Троева. Здравният министър уволни д-р Троева с мотива, че системно е нарушавала правилника, което е довело до редица закононарушения.  Това бе четвъртата рокада във Фонда за лечение на деца в чужбина от месец април 2016 г. Тогава беше арестуван почти целият предишен екип на Фонда, а директорът Павел Александров - уволнен.  В началото на март 2017 г. предишният директор проф. Владимир Пилософ бе освободен от служебния министър Илко Семерджиев и на негово място бе назначена д-р Тинка Троева.  ", "date": "2018.08.09", "title": "Министърът на здравеопазването е освободил директора на Фонда за лечение на деца в чужбина"}
{"url": "http://epicenter.bg/article/-Krasimir-Dzhonev--Zad-garba-na-polovinata-strana-se-razpredelyat-byudzhetni-resursi-po-neyasni-pravila/160977/2/0", "text": "„Реакцията на кметовете от БСП за спешно заседание на Управителния съвет на НСОРБ, в което да бъде прието становище за механизма за разпределение на средствата от националния бюджет, е предизвикана от безкрайна обида. Не може и не е редно, когато България е рамо до рамо с Германия и Франция в ЕС, зад гърба на половината територия на страната ни, представлявана от общините, да бъдат разпределени едни огромни бюджетни ресурси по не знам какви правила и критерии и изобщо дали има такива.”   Това заяви за агенция „Фокус” кметът на Летница д-р Красимир Джонев.   „Повече от 110 общини в България са под 10 000 жители, но това не означава, че става въпрос за малко хора и малка територия. Една голяма част от тях са засегнати от политиката на държавата по отношение на финансирането на регионите. Обидата е огромна и във връзка с това обмислям вариант да призова колегите, които са обидени да напуснем НСОРБ, защото до момента не чух реакция от сдружението. НСОРБ сме всички ние – кметовете. Правилата за всички трябва да са еднакви”, категоричен беше той.   През медията той покани министърът на регионалното развитие Николай Нанков в Летница, за да види околовръстния път, който е третокласен. „Пети мандат кмет съм, видял съм много управления, много министри, но такова нещо се случва за пръв път. Като гледам предварителните оценки по мярка 7.2 от Програмата за развитие на селските райони, също сочат за политическа дискриминация. Правилото за свързаност, когато става въпрос за класиране на улици, беше тълкувано по своеволен начин при първия прием, сега се подготвя аналогично тълкувание”, категоричен бе Джонев.     Кметът добави,че заради субективното разпределение на пари, жителите на Летница се чувстват ощетени. „Малките общини останаха загърбени. Като че ли тенденцията общините с 5000-6000 жители да бъдат игнорирани, и малко по-късно дори асимилирани от по-големите става все по-очевадна”, каза той. Според Красимир Джонев в момента не може да се говори за децентрализация. \"Всичко е централизирано. Словосъчетанието „финансова децентрализация“ е забравено и не бива да го коментираме”, заключи Джонев.", "date": "2018.08.09", "title": "Кметът на Летница: Зад гърба на половината страна се разпределят бюджетни ресурси по неясни правила"}
{"url": "http://epicenter.bg/article/RZI--Vodata-ot-obshtestvenite-cheshmi-v-Gorna-Oryahovitsa-e-negodna-za-piene/160979/2/0", "text": "Водата от обществените чешми в Горна Оряховица е бактериално заразена и негодна за пиене, показаха последните проверки на Регионалната здравна инспекция. С лошо качество е водата и от единствената чешма във великотърновското село Габровци, предаде БНР.   Трите обществени чешми в железничарския град са заразени с бактерии, предизвикващи стомашно-чревни заболявания. Поставени са предупредителни табели, че водата е лоша за пиене.   „Каптажите на тези чешми са плитки и често в тях попадат битово-фекални води. Ако общината не провежда обеззаразяване, проблемите ще продължат“, обясниха от отдел „Държавен здравен контрол“ в хигиенната инспекция.   Бактериално заразена е единствената чешма в село Габровци в Прохода на републиката. Селото е без централно водоснабдяване и хората разчитат на тази чешма или на кладенците в имотите си.   Предупредителни табели, че водата е лоша за пиене, са поставени и на чешмите на туристическата улица „Гурко“ във Велико Търново.   За последния месец са регистрирани 48 случая на стомашно-чревни заболявания в региона. Няма доказана връзка с качествата на питейната вода, посочиха от Здравната инспекция. ", "date": "2018.08.09", "title": "РЗИ: Водата от обществените чешми в Горна Оряховица е негодна за пиене"}
{"url": "http://epicenter.bg/article/Borisov-pozdravi-uchastnitsite-vav-voennoto-uchenie-na-poligona--quot-Novo-selo-quot--/160980/2/0", "text": "Министър-председателят Бойко Борисов поздрави за изключително добрите резултати участниците в многонационалната съвместна подготовка „PLATINUM LION 2018”.   За първи път процесът по планиране и провеждане на подготовката е изцяло отговорност на Сухопътните войски на Република България. Това съобщиха от правителствената информационна служба.  „Поздравявам българското командване, за първи път планират, ръководят и са се справили прекрасно с това мащабно занятие“, отбеляза премиерът Борисов по време на заключителната церемония, която се проведе на Учебен полигон „Ново село“.  „Едно прекрасно съоръжение за подготовка, тренировка и възпиране е съвместната ни база, която заедно с американските колеги имате възможност да използвате тези дни“, добави министър-председателят.  „С тези учения ние променяме мисленето, учим се да воюваме заедно, да се отбраняваме и да гарантираме сигурността не само на Балканите, на нашите граждани, а и на Черноморския регион“, каза в заключение премиерът Борисов.   Военнослужещите ни са едни от най-добрите, трябва да имат още по-добро въоръжение и това е нещо, по което работим, заяви премиерът. Той напомни за проектите за кораби, за сухопътни машини и за подмяна на бойната ни авиация, за които трябват няколко милиарда. По думите му е важно да се вземе това, което е ефикасно, евтино и съвместимо с НАТО.  „С тази съвместна база ние даваме възможност не само на Балканите, а и на Черноморския регион, да води занятия, да се подготвя за възпиране, за отбрана, както и за различни други операции. Начинът на мислене – да се бием помежду си, се променя в общ начин на мислене – да знаем колко всеки един от нас е подготвен и заедно да изграждаме отбранителната система на Балканите и региона“, каза още министър-председателят.  Учебната подготовка беше с участието на представители на Сухопътните войски, Военновъздушните сили и други поделения на Българската армия, както военни от силите на САЩ в Европа. На полигона \"Ново село\" край Сливен от края на юли, военни от 8 държави, сред които и Албания, Грузия, Молдова, Сърбия и Черна гора тренираха действия за защита на район от терористи.  ", "date": "2018.08.09", "title": "Борисов: Военните проекти трябва да са ефикасни и съвместими с НАТО "}
{"url": "http://epicenter.bg/article/Kadiev-besen-na-BTV-zaradi-provaleno-intervyu--S-Tsvetanov-i-Karadaya-nyamashe-da-si-go-pozvolyat-/160981/2/0", "text": "Бившият депутат от БСП Георги Кадиев се възмути от бТВ, заради това че телевизията го поканила в сутрешния си блок, а се оказало, че за участието му по темата за Митьо Очите няма достатъчно време.   В профила си във „Фейсбук“ той не скри разочарованието си: \"Тази сутрин бях поканен в бТВ. Не съм го искал, не съм настоявал. Тяхна идея беше. Затова считам за крайно непрофесионално, когато решиш да удължиш времето на предния гост и просто да отрежеш следващия. Така не се прави. И когато телевизия не уважава гостите си, няма защо те да уважават телевизията. Най-дразнещото е не това, че не съм бил в ефир. Отдавна нямам нужда от това. Има и други начини да кажа какво мисля. Най-дразнещото е, че ако беше примерно Цветан Цветанов или някой от Позитано, или Каракачанов или Карадайъ, нямаше да си го позволят.   Ето така (поне за мен) медии се превръщат в част от същата система, която ни убива и която искаме да променим. И няма смисъл и ние да участваме в това. А какво щях да кажа в бТВ, очаквайте в следващия ми пост.\"   Преди Кадиев в сутрешния блок имаше ексклузивно участие на бившия директор на \"Криминална полиция\" в в Бургас и настоящ работодател на Димитър Желязков Иван Владимиров. Той разказа, че взел на работа Митьо Очите заради \"личните си връзки\" и умението му да намира обекти за охрана.   Интервюто трябваше да бъде около 20-ина минути. Вместо това разговорът продължи почти до 9 часа.", "date": "2018.08.09", "title": "Кадиев бесен на БТВ заради провалено интервю: С Цветанов и Карадайъ нямаше да си го позволят!"}
{"url": "http://epicenter.bg/article/Izvedoha-bivshata-kmetitsa-na--quot-Mladost-quot--ot-bolnitsata---pak-e-okovana-vav-verigi-/160982/2/0", "text": "Бившият кмет на район „Младост“ Десислава Иванчева бе изведена от болницата по-рано от обявеното. От страницата й във Фейсбук става ясно, че вместо в 17 часа, тя е била изкарана в 8,20 ч.   \r\n Това е станало веднага след последното лекарско изследване. \r\n Въпреки опита да се заблуди обществото, Десислава Иванчева отново бе снимана. Вижда се, че тя пак е с оковани ръце и крака. \r\n   \r\n Според информацията тя няма да бъде в лечебницата на Централния затвор, а директно ще бъде закарана в ареста. \r\n   \r\n Заради това ще бъде изпратена протестна нота до посолствата на демократичните държави и до европейските институции до края на деня, става ясно от поста, който е придружен със снимка.. \r\n", "date": "2018.08.09", "title": "Изведоха бившата кметица на \"Младост\" от болницата - пак е окована във вериги!"}
{"url": "http://epicenter.bg/article/Prezidentat-nagrazhdava-poslanika-na-Ukrayna-u-nas-Mikola-Baltazhi-s-orden--Madarski-konnik-/160983/2/0", "text": "Президентът Румен Радев ще награди посланика на Украйна у нас Микола Балтажи с орден „Мадарски конник“ първа степен. Това съобщиха от прессекретариата на държавният глава.   Церемонията ще се състои на 10 август, петък, от 11.30 часа в сградата на президентството на “Дондуков” 2.   Високото държавно отличие се връчва за заслугите на дипломата за укрепването и развитието на двустранните отношения между България и Украйна.", "date": "2018.08.09", "title": "Президентът награждава посланика на Украйна у нас Микола Балтажи с орден „Мадарски конник“"}
{"url": "http://epicenter.bg/article/Borisov--Shte-si-spomnya-dumite-na-Zaev-za-Ilinden--kogato-doyde-vreme-da-kazhem-za-Makedoniya-v-ES/160985/2/0", "text": "Това каза пред журналисти премиерът във връзка думите на македонския премиер Зоран Заев, който в свое телевизионно интервю за 1TV от 4 август заяви, че Илинденското-Преображенското въстание е македонско, предаде Агенция \"Фокус\".  Премиерът Борисов заяви, че всеки носи отговорност за собствените си думи.   и допълни, че когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение.   Борисов напомни, че с колегата си Заев съвместно са отбелязали 115-годишнината от въстанието в Благоевград.  „Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани“, каза още премиерът Борисов, цитиран от правителствената информационна служба.   Така министър-председателят на България зае категорична позиция по повод скандалните изявления на македонския му колега Заев, които взривиха общественото пространство, за разлика от външния министър Екатерина Захариева. Вместо да реагира адекватно на опитите за преиначаване на българската история, първият ни дипломат реши да се заяжда с лидера на опозицията Корнелия Нинова, която още вчера призова премиерът    Борисов коментира и обвиненията на БСП, че правителството финансира с приоритет общини на ГЕРБ и ДПС.  \"Правителството не разделя българските общини по това кой ги управлява\", категоричен бе премиерът.   Борисов даде пример с кметове на БСП, които са се ползвали с пълната му подкрепа и допълни, че трябва да се има предвид, че   ", "date": "2018.08.09", "title": "Борисов: Ще си спомня думите на Заев за Илинден, когато дойде време да кажем за Македония в ЕС"}
{"url": "http://epicenter.bg/article/Zadarzhanite-ot-bandata-na-Mityo-Ochite-iskat-na-svoboda--sadat-reshava-dali-da-gi-pusne-/160967/3/0", "text": "Апелативният специализиран съд решава днес дали да пусне задържаните на 2 август, при специализираната акция в Бургас, обвинени за участие в престъпна група. За лидер на престъпната група е посочен Димитър Желязков, по-известен като Митьо Очите.  Първоначално бяха задържани 19 души, но в събота Специализираният наказателен съд постанови \"задържане под стража\" за 5 от тях: Венцислав Христов, Йордан Въчев, Иван Найденов, Радослав Николов и Иван Пишиев. Те са обвинени за участие в престъпна група, палежи, рекет, побои, изнудване и разпространение на наркотици.  От всички с обвинения в неизвестност е само общинският съветник от Несебър Пейко Янков, който се издирва с червена бюлетина. Димитър Желязков, пък е под стража в Турция, като се чака екстрадирането му.  ", "date": "2018.08.09", "title": "Задържаните от бандата на Митьо Очите искат на свобода, съдът решава дали да ги пусне "}
{"url": "http://epicenter.bg/article/Aktsiite-na-ruskite-kompanii-padat-zaradi-obyavenite-novi-sanktsii-na-SASht-/160976/4/0", "text": "Акциите на руските компании са започнали да падат след откриването на Московската борса в четвъртък, свидетелстват данните от търговската площадка, предава ТАСС, цитирана от Агенция \"Фокус\".  Акциите на „Аерофлот“ са паднали с 8,7% от началото на търговията в сравнение със стойността им при закриването на сесията в сряда, обикновените акции на Сбербанк са паднали с 4%, книжата „Русала“ – с 3,3%, а на банката ВТБ – с 2,3%.  Впоследствие акциите на руската държавна авиокомпания са ускорили падането си до 12,2%, на ВТБ до 7,6, Сбербанк – 5,8%.  При откриването на търговията също така е паднала и рублата. Курсът е преминал границата 66 рубли за долар за първи път от 2016 година, а еврото се продава за повече от 77 рубли за първи път от 16 април т.г.  Котировките падат заради новините, че властите на САЩ въвеждат нови санкции срещу Русия заради случая „Скрипал“, коментира руската агенция. Новите мерки трябва да влязат в сила на 22 август.  ", "date": "2018.08.09", "title": "Акциите на руските компании падат заради обявените нови санкции на САЩ "}
{"url": "http://epicenter.bg/article/Simeon-Nikolov--Amerikanski-razvedki-v-nemilost-zaradi-politikata-kam-Iran/160957/11/0", "text": "  „Разузнавачи от всички страни, обединявайте се!” Това беше призивът на генерал Тодор Бояджиев след среща с бивши разведки от цял свят в Пловдив в годините след промените в България.   Оказа се, че това е невъзможо, както той сам призна при представянето на последната си книга. Но ветераните от разузнавателната общност на САЩ напоследък се нуждаят от подкрепа на своите колеги по света.   Те отдавна предупреждават с открити меморандуми американския президент, че нарастващата истерия по темата Иран, както и значителната антируска реторика в американските медии биха могли да активират въвличането на САЩ в гореща война. За едно от  техните писма до президента подробно информира Епицентър.бг на 11 март 2018 г.   През последните дни обаче, страници на техни членове в Туитър една след друга биват закривани. Така например авторът на  книгата «Как помогнах да загубим битката за сърцата и умовете на иракчаните\", за лошото вземане на решения от цивилни и военни, което доведе до катастрофалната окупация и измислена демокрация и развитие в Ирак, Питър Ван Бюрен, си е позволил да влезе в спор с известни журналисти по политиката на правителството спрямо Иран.   Загрижеността на Питър е, че „нашата страна може да се върне отново по същия път - вероятно с Иран, Сирия и други страни в региона на Близкия изток”. Впоследствие и без никакво сериозно разследване или шанс за опровержение на обвиненията, Питър бил спрян в Туитър заради \"тормоз, заплашване или внушаване на страх в тези журналисти\".   Питър Ван Бюрен е с богат опит в областта на дипломацията и неведнъж е коментирал критично актуални събития, които биха могли да доведат до нова война в Източна Европа или Азия.   Колегите му Даниел Мак Адамс, изпълнителен директор на Института Рон Пол за мир и просперитет и високоуважаван бивш служител на Конгреса, след опит да защити Питър, също се оказва с блокирана страница в Туитър. И Скот Хортън, редакционен директор на радио Antiwar.com, е бил спрян за използване на \"неподходящ език\" срещу известен журналист.     В тази връзка  ръководството на организацията на разузнавачите пише в писмо до Съвета на директорите в Twitter: „Ние, специалистите ветерани в разузнаването, считаме, че систематичното и/или институционализираното цензуриране на блогове и потребители на акаунти е основно грешен начин, освен ако не съществуват много явни и постоянни заплахи за насилие или друго престъпно поведение.”   В него ветераните от разузнавателната общност на САЩ, бивши ръководители в специалните служби, старши анализатори от ЦРУ, експерти по Близкия Изток, експерти по антитероризъм, офицери от ВВС, офицери от мисии в Афганистан и Ирак, дипломати, сенатори и др., обръщат внимание, че    Както отбелязахме в публикацията на „Епицентър” и по повод меморандума им до президента от март 2018 г., предупрежденията на тази организация на разузнавачите не бива да се подценяват, защото досега винаги са внасяли голяма доза реализъм и най–вече– прогнозите им са се сбъдвали. Тогава те предупредиха, че споразумение по иранската ядрена програма, дори и да не е перфектно, е най–добрият отговор на проблема за евентуално разширяване на иранските амбиции и САЩ не бива да се оттеглят от него.     Но стана обратното. „В нашите меморандуми до Вас господин Президент, в последната година и половина ние посочихме, че първо, подкрепата на международния тероризъм от Иран е далеч по–малка отколкото преди десетилетия и второ, че Вие сте били измамен от премиера Бенжамин Нетаняху относно Иран. Информациите на Нетаняху се базират на доклади на разузнаванията, които още преди много години бяха развенчани като лъжливи.”, пишат старите разузнавачи.   „Интересното е, че Нетаняху изчака три седмици докато Вашият нов съветник по сигурността встъпи в длъжност, преди да представи своето шоу от диапозитиви на 30 април.”, отбелязват авторите и напомнят за свое писмо до президента от 07. май т.г., в което правят анализ на представената информация от израелския премиер, изготвена според тях по  доказани фалшификации.   „Доказателствата” от т.н. „Ирански ядрен архив”, с които правителството на Буш още преди повече от едно десетилетие искаше да докаже съществуването на тайна иранска ядрена програма, са категорично фалшифицирани. „В нашия меморандум от 07 май ние заявихме, че можем да докажем, че истинските документи първоначално не бяха с произход от Иран, а от Израел. Освен това, тези документи никога не бяха признати нито от ЦРУ, нито от Международната агенция по ядрена енергия.”   По–нататък разузнавачите припомнят, че през 2008 г. Буш е Чейни в тясно взаимодействие с Израел са планирали нападение над Иран. Благодарение на общ доклад на американските тайни служби /NIE/ се е доказало, че от 2003 г. Иран не е работил повече по ядрена програма и този ключов документ е бил публикуван, с което е спряна задействаната вече военна машина. Военното разузнаване DIA и Службата на Държавния департамент са били  едни от 13–те тайни служби, които са участвали в изготвянето на този експертен доклад.   «Господин Президент, ние не знаем дали е изготвен нов експертен доклад за ядрени оръжия в Иран и ако има такъв, дали е толкова надежден, колкото този от 2007 г., който спомогна да се предотврати една ненужна война. Ние стоим зад нашите документи. Казано накратко, ако сте на мнение, че има надеждни доказателства за това, че Иран работи активно по оръжейна ядрена програма, тогава сме убедени,  че    Светът много пъти е бил на косъм от съдбоносни решения и събития. И всеки може да допринесе  за предотвратяването им в името на оцеляването на човечеството. Дори само ако не ги премълчава.   Дори когато ЕС се опитва да се противопостави на американските санкции.  Дори когато отделен човек не изпълни заповед, както например руският офицер, отказал да натисне ядреното копче, убеден, че тревогата е грешна,  или българският офицер, отказал да предаде заповедта на министъра на отбраната за извеждане на поделенията от гарнизоните във Варна и Русе срещу дебаркиращите Дунав руски войски.   Другият аспект на тази история е в това, че изглежда навсякъде по света се утвърдиха елити, които са загърбили експертните потециали на страните си и както в САЩ, така и в Европа и в България, не се вслушват в оценките и предупрежденията  им, ръководени повече от корпоративни и партийни съображения, а не от прагматизъм и отговорност за бъдещите поколения. Може би защото още не са разбрали настъпващата трансформация на световния ред и характера на нахлуващите промени.", "date": "2018.08.09", "title": "Симеон Николов: Американски разведки в немилост заради политиката към Иран"}
{"url": "http://epicenter.bg/article/Aktyorat-i-produtsent-Penko-Rusev--Alf-e-balgarin--Ima-go-vav-vseki-politik/160999/11/0", "text": "    - Прекрасни! Много се зарадвах и страшно ми се иска отново да съм същият глас, който преди години озвучавах. Това беше някъде към 1989 г. първо по БНТ, после Би Ти Ви излъчи сериите, 12 години се даваха. И да ви кажа, не съм сигурен за другите държави, но Алф за мен си е българин - едно окосмено, недостатъчно обръснато същество, попаднало в американска среда, което преработва цялата реалност съобразно своите изисквания.     - Първите серии ги направи колегата ми Ники Цанков. После той замина за чужбина и се проведе конкурс за дублирането на образа. Имаше много кандидати, а моят персонаж го избра Елена Попова, режисьорката. Като я питах на кого да оприлича персонажа, тя каза: \"Ами той е като едно мече, ама повече прилича на Бай Ганьо, попаднал в американско семейство\". Така ми се получи образът. После започнаха да ме разпознават хората по гласа, а най-смешно е, когато извикам зад някой: \"Майтап бе, Уили!\". И хората започват да се смеят. Всеки от нас, които се занимавахме със сериала, има любими фрази от него - \"Няма проблеми!\", \"Ти си геврек, Лъки, не си котка\" и много други. Алф ме направи оптимист, няма как. Но пък в тази ситуация, в която се намира светът, да си оптимист е доста печално. Актьорският екип, който задължително трябва да споменем, е важен - проф. Веско Ранков, Петя Миладинова, Нели Топалова, Анета Сотирова, сценаристите, продуцентите.     - Ама разбира се! Ние тук сме като оазис на извънземни, родната ни действителност е такава.     - Тя е свързана с това, че в един момент Алф иска да стане много добричък и да не създава постоянно проблеми. Почва да чисти къщата и стига до спалнята. Влиза под нея. Кейт и Уили се прибират в стаята си, щастливи от промяната в Алф. И изведнъж разбират, че той е отдолу под леглото. И те почват да подскачат върху кревата, а Алф се провиква: \"Давай, Уили!\". Но, майтапа настрана - освен забавление Алф остави у мен и друго - той е философия, политика, начин на живот. Алф е любопитството на хората, попаднали в една неизвестна среда, да изследват, да опознаят, осмислят и променят. Нещо подобно се случва и у нас, само че за съжаление не се дава възможност на хората, които искат да променят света, а им се налагат направо готови модели, които не винаги водят до успех.     - Защото, както е известно, добре забравеното старо се преповтаря, с повечето гениални неща така става. Няма как.     - Ооо, да (смее се). Всъщност, да ви кажа, съм говорител на асоциацията, която се казва БОДК - Българска охранена домашна котка. Предвид това, че има много пустеещи сгради у нас, решихме да ги заселим с котки, да ги охраним и по този начин да подпомогнем хранително-вкусовата промишленост. Майтап бе, Уили! (смее се). Не знам дали ще го има като нюанс това в сценария. Вече сериозно - знаете ли, хубавото в този сериал е, че е насочен към цялото семейство, и към политиците, естествено.     - Да, много сме се смели. Имаше моменти, когато спирахме, да се насмеем. Веско правеше всички мъжки роли, аз правех само Алф. Алф много ми липсваше през годините. Все пак не мога да не отбележа, че го \"виждах\" от време на време по телевизията в лицето на някой политик. Алф намери много добро развитие и се реализира много успешно.     - Да, далеч по-лесно е да бъдеш продуцент, т.е. да експлоатираш колегите си (смее се). Имам повече от 40 филма, между които \"Английският съсед\", \"Приказки за злояди деца\" и т.н., които са вече зад гърба ми. Сега работя по документалния филм за Никола Гешев, финансиран от НФЦ, и много харесвам книгата на издателство \"Труд\" на Недьо Недев за него.     - Да, така е. Богомил Райнов беше изключителен човек. В общуването с него винаги намираш и втори, и трети смисъл, и знак от разговора. Той сякаш имаше способността да наблюдава процесите и да прави обобщения, които бяха много полезни за всеки от нас. Но това е тема за друг разговор.    ", "date": "2018.08.09", "title": "Актьорът и продуцент Пенко Русев: Алф е българин! Има го във всеки политик"}
{"url": "http://epicenter.bg/article/Rusiya-nareche--quot-drakonovski-quot--novite-sanktsii-na-SASht/160958/7/0", "text": "Посолството на Русия в САЩ нарече новите санкции „драконовски“, съобщи РИА Новости, предава \"Фокус\".   САЩ наложи \"драконовски\" санкции срещу Русия под фалшив предлог, без да дава никакво обяснение, заявиха от руското посолство във Вашингтон. \"На 8 август на нашия съветник-посланник в Държавния департамент са били обявени новите\" драконовски \"санкции под фалшив претекст, че\" руското правителство използва на \"нервно-паралитичния агент „Новичок“ срещу британския гражданин Сергей Скрипал и дъщеря му. Каквито и да е факти или доказателства, както вече е обичай, не се чуха \", - се казва в коментар на дипломатическата мисия.   В този случай, в посолството отбеляза, че \"когато са задали уточняващи въпроси на американска страна, тя, позовавайки се на конфиденциалност, отказа да даде обяснение.\"", "date": "2018.08.09", "title": "Русия нарече \"драконовски\" новите санкции на САЩ"}
{"url": "http://epicenter.bg/article/Osem-otbora-shte-se-vklyuchat-v-6-iya-Mezhdunaroden-turnir-po-futbol--Kupite-na-Obshtina-Blagoevgrad-/160990/8/0", "text": "Осем отбора ще се включат в 6-ия Международен турнир по футбол за деца, родени 2004г.- „Купите на Община Благоевград“. Това съобщиха от пресцентъра на Община Благоевград. Жребий определи и кои отбори излизат един срещу друг на терена. В присъствието на заместник-кмета по култура и хуманитарни дейности на Община Благоевград Христина Шопова и директора на Детско-юношеската школа на ОФК „Пирин“ Благоевград Васил Петров бяха съставени групите.   „Тази година турнирът по футбол за деца, родени през 2004 г., ще се проведе от 27 август до 2 септември. Много се радвам, че ФК „Бенфика“ Лисабон, Португалия успяха да включат именно нашия турнир в програмата си. Това е една от най-добрите детски школи, заедно с тази на ФК „Динамо“ Загреб“, каза зам.-кметът Христина Шопова и пожела много успехи на всички участници в турнира, както и след време това да е поколението, което ще изведе националния отбор на България на Световно първенство.   Жребият беше изтеглен от младите надежди на ОФК „Пирин“. Тегленето определи, в „А“ група да бъдат ПФК „Славия“, ФК „Апоел“ Никозия, Кипър, „Цървена звезда“, Белград, Сърбия и ФК „Динамо Загреб“ Загреб, Хърватия. В „Б“ група ще бъдат отборите на ПФК „ЦСКА“ София, България, ОФК „Пирин“ Благоевград, България, ФК „Войводина“ Нови Сад, Сърбия и „Бенфика“ Лисабон, Португалия.  ", "date": "2018.08.09", "title": "Осем отбора ще се включат в Международния турнир по футбол „Купите на Община Благоевград“"}
{"url": "http://epicenter.bg/article/Brad-Pit-otgovori-na-Dzholi--dal-1-3-miliona-dolara-za-detsata-si-/160978/10/0", "text": "Войната между Брад Пит и Анджелина Джоли става все по-зрелищна. Няколко дни след като съпругата на актьора се оплака, че той не дава достатъчно пари за отглеждането на шестте им деца, Пит отговори с документи. От тях става ясно, че е превел 1,3 милиона долара за две години, откакто е разделен с Анджелина, за отглеждането на децата. Дал й на заем и 8 милиона долара, с които тя да купи нова къща.  Разводът между двете холивудски знаменитости става все по-шумен, като дори адвокатката на Джоли поиска да бъде освободена заради постоянно нарастващите претенции на звездата.  Съдията по делото разреши на Пит да вижда децата си в Лондон. Първоначалният режим бе по 10 часа на ден от средата на юни, но сега има право на 4 последователни дни.  Двамата бивши съпрузи не си говорят, като предават съобщения през гледачки, шофьори и друг персонал. Съдията постанови, че Пит може да звъни и да изпраща съобщения на децата си, когато пожелае да го прави, като за това не е необходимо позволението на Анджелина.  ", "date": "2018.08.09", "title": "Брад Пит отговори на Джоли, дал 1,3 милиона долара за децата си "}
{"url": "http://epicenter.bg/article/Shterkata-na-prezidenta-Radev-na-pochivka-v-Gartsiya--Snimki-/161002/10/0", "text": "Дъщерята на президента Румен Радев е на екзотична почивка в съседна Гърция, съобщиха от \"България днес\" и Канал 3.   От снимките й в социалните мрежи се вижда, че Дарина Радева си е направила кратка разходка с малка яхта. Изданието твърди, че младата дама е заминала за южната ни съседка със свой много близък приятел.   През март тази година Румен Радев се появи с дъщеря си на откриването на \"Софийски театрален салон 2018\". Дарина Радева е запалена по театъра. Тя е част от трупата на 35 СОУ, която изнася представления у нас и в чужбина на френски език.  ", "date": "2018.08.09", "title": "Щерката на президента Радев на почивка в Гърция (Снимки)"}
{"url": "http://epicenter.bg/article/Grigor-Dimitrov-prodalzhava-na-chetvartfinalite-na-turnira-v-Toronto-/161016/8/0", "text": "Григор Димитров победи американеца Франсис Тиафо с 2:1 сета, в отделните части 7:6, 3:6, 7:6 и се класира за четвъртфиналите на „Мастърс“ турнира в Торонто, съобщи Агенция \"Фокус\".  Това беше първи мач между двамата. Американецът в момента е № 41 в световната ранглиста.  Димитров беше максимално затруднен от противника си, но успя да спечели след два тайбрека - в първия и третия сет.  Следващият съперник на българина ще се определи от мача между Иля Ивашка от Беларус и поставения под № 4 в схемата на турнира Кевин Андерсън от Южноафриканската република.  Тази вечер първата ни ракета отново ще е на корта, този път на двойки. Димитров и Гофен играят срещу „топ поставените“ Марах и Павич.  ", "date": "2018.08.09", "title": "Григор Димитров продължава на четвъртфиналите на турнира в Торонто "}
{"url": "http://epicenter.bg/article/Ochakvat-Borisov-da-prisastva-na-zakrivaneto-na-golyamo-voenno-uchenie-kray-Sliven/160954/2/0", "text": "Очаква се премиерът Бойко Борисов да присъства на закриването на многонационалното учение наименованието \"Платинум лайън\" (\"PLATINUM LION 2018\"), което се провежда на учебния полигон \"Ново село\", предава БНР.   Учебната подготовка е с участието на представители на Сухопътните войски, Военновъздушните сили и други поделения на Българската армия, както военни от силите на САЩ в Европа.   На полигона \"Ново село\" край Сливен от края на юли, военни от 8 държави, сред които и Албания, Грузия, Молдова, Сърбия и Черна гора тренираха действия за защита на район от терористи.   Заместник-началникът на отбраната вицеадмирал Емил Евтимов обяви, че е доволен от показаното от българските военнослужещи.", "date": "2018.08.09", "title": "Очаква се Борисов да присъства на закриването на голямо военно учение край Сливен"}
{"url": "http://epicenter.bg/article/Izpisvat-Desislava-Ivancheva/160955/2/0", "text": "Бившият кмет на столичния квартал \"Младост\" Десислава Иванчева се очаква да бъде изписана от болницата днес. Вероятно нейни привърженици да се съберат пред входа на \"Майчин дом\", за да я подкрепят.   При постъпването за лечение в клиниката преди седмица, Иванчева бе докарана окована с вериги на ръцете и краката.   Това предизвика вълна от коментари и възмущение.   Иванчева беше арестувана при показна акция срещу корупцията, заедно със заместничката й.", "date": "2018.08.09", "title": "Изписват Десислава Иванчева"}
{"url": "http://epicenter.bg/article/Ivan-Vladimirov--Az-sam-rabotodatelyat-na-Dimitar-Zhelyazkov---Ochite/160956/2/0", "text": "Иван Владимиров - управител и съдружник на фирма \"Аркус\", в която консултант е Димитър Желязков очите, говори тази сутрин пред БТВ. \"Аз съм актуалният работодател на Димитър Желязков - Очите\", отговори на въпрос той. По думите му тече процедура по освобождаването му от фирмата, заради здравословното му състояние. \"Той няколко пъти ход в Турция за консултации в болница. Там го оперираха\", заяви Иван Владимиров.   Разбрах от медиите, че е бил придружаван от Бенчо Бенчев, допълни той. Той заяви, че работата с Димитър Желязков е както с всеки друг служител. Неговите задължения основно бяха за намиране на обекти, които да вземем под охрана, заяви Владимиров.   Иван Владимиров е бил началник на няколко РПУ-та в Бургас. Той обясни, че е бил морален и честен полицай, а отношението му към престъпниците винаги е било като към всеки човек. \"Аз уважавах достойнството им и така се държаха и те с мен\", твърди той.    \"Преди имаше цяла служба, която търсеше работа на хора, които са излезли от затвора. Не виждам каква е пречката, след като е изтърпял наказанието си, да започне работа\", това каза още Владимиров, обяснявайки как е наел на работа човек, който се е самопровъзгласил за лидер на престъпна група, която разпространява наркотици.    Преди време Димитър Желязков излезе пред съда и обяви, че той е назначил шефа си, след като го е \"откраднал\" от друга охранителна фирма. Иван Владимиров е убеден, че Очите не е казал това и че именно той е шефа, а не Димитър. Според него застреляният охранител на Желязков му е бил само приятел и не е работел лично за него.  Попитан от къде са тези четвърт милион, които са минали през фирмата, той отговори, че е документално подготвен да отговори, но всичко го има черно на бяло.    Случвало ми се е да работя по профилактични мероприятия. Престъпления извършени от него, не съм разследвал, заяви Иван Владимир, който е бил полицай.   Той обясни, че целта на наемането на Димитър Желязков във фирмата е била комерсиална - да се използват връзките му.   \"Работата с Димитър Желязков е като работата с всички останали служители. Има си работа, която се изпълнява. В края на 2015 г. предложи негов познат да го вземем на работа и да използваме контакти и личните му връзки. Нашата работа е с контакти, с връзки, да поемем охрана. Не му зная контактите и връзките на Димитър Желязков-Очите. Заплатата е лично договорена с мен. Задълженията му са намиране на обекти, които да вземем и да охраняваме, защото това ни е работата. Може би най-добре ще ви обясни самият той как протича деня му на работа\", допълни той.   Управителят на „Аркус – Сигурност Бургас” твърди, че Желязков е назначен на работа през 2015 година.    \"Негов познат ми предложи да го взема на работа, защото огромна дейност от работата ни е свързана с много връзки, каквито той определено има. Този човек, който ни запозна, не представлява интерес за медиите. Аз не му знаех контактите и връзките, докато не видях резултат. Аз се познавам с него от близо 20 години, но не сме имали контакти от поне 15 години след като сме се запознали. Аз се пенсионирах 2004 година и не го бях виждал до 2015 година\", разказа още той.    Аз бях морален полицай. Запазих морала и след това. Преди време имаше цяла служба, която да търси работа на хора, изтърпели наказанието си в затвора. Не виждам нищо лошо в това. Нашата цел да наемем Очите е комерсиална. Всеки идва с обещание, че ще е ефективен в дейността си. То се проверява по време на работа. Около 300 служители има.   Служителите викат „шефе“ на Димитър Желязков, защото може да изпитват респект към него. Той не им е началник. Обръщам се към него: „Димитре“.  Не знам дали има човек, който не познава Очите.   С Бенчо Бенчев се познаваме от 25 години. Много добър човек, помагал на много хора. Не гледа кой от коя партия е. И да е помагал на политици, не е възможно да съм в течение. Дали е давал или не, той знае. Спонсорирал е мероприятия. Не знам какво е правил Бенчо Бенчев с Димитър Желязков.   Охранителната фирма, свързвана с Митьо Очите и Бенчо Бенчев, е спечелила обществени поръчки за близо четвърт милион лева, показва проверка в регистрите на фирмата, в която Димитър Желязков се води консултант. От община Несебър охранителното дружество печели и най-голямата си поръчка – на стойност над 100 000 лева.   Бизнес там има и общинският съветник от коалиция „Сила” в Несебър Пейко Янков, който вече седмица се издирва по обвинение за участие в организирана престъпна група на Очите. Сумата, на която възлизат всички обществени поръчки на фирмата, е 248 324 лева. Димитър Желязков – Митьо Очите работи в „Аркус – Сигурност Бургас” от 2015 г. Това потвърждава управителят на фирмата пред агенция „Флагман”. „Той работи при нас от 2015 г., има трудов договор, ползва болнични, докато продължително се лекуваше след инцидента през юни 2016 г. в Слънчев бряг. Работи в маркетинговия отдел, занимава се с търсене на обекти”, казва управителят Иван Владимиров. Година след назначението на Желязков „Аркус – Сигурност Бургас” печели поръчка за точно 104 004 лева – сума, която община Несебър плаща за охраната на двата пропускателни пункта в стария град. Договорът по обществената поръчка е за двата летни сезона на 2016 и 2017 г. На „Аркус” е поверил охраната и собственикът на бетоновия възел в Несебър и общински съветник от коалиция „Сила” Красимир Мавров. Сред големите клиенти на охранителната фирма е и община Айтос, която плаща над 67 000 лева за сигурността на редица свои обекти – административната сграда, училище, детски градини, дом за стари хора , както и гробищния парк. „Цената е доста ниска, но това нас ни устройва. Ни най-малко пък точно на мен ще окажат някакво влияние и точно тези охранителни фирми. Знаете много добре, че се познаваме с всички”, заяви кметът на Айтос Васил Едрев. Кметът на Айтос, който е бивш директор на полицията в Бургас, твърди, че няма избор – две фирми от години си делят охраната на целия град. През 2016 г. териториалното поделение на НОИ в Бургас и филиалът в Поморие са възложили своята охрана срещу сумата от близо 50 000 лева за две години. Тази година е избран друг охранител. „Ако бяха предложили по-ниска цена, пак те щяха да спечелят”, коментира Енчо Жеков – директор на ТП на НОИ – Бургас. „Аркус” има действащ договор с Агенция „Митници” – срещу 31 000 лева за две години. „Фирма „Аркус” не охранява Митница Бургас, нито обекти на Митница Бургас на територията на Пристанище Бургас”, каза говорителят на Митница Бургас Катя Иванова.   Фирмата обаче се грижи за техническата охрана на почивната база на митниците в Ахтопол, както и на части от сградите в Несебър и Ямбол.   Междувременно съдът в Истанбул все още не е назначил ден, в който съдебен състав да разгледа молбата на страната ни за екстрадицията на Димитър Желязков, казаха от спецпрокуратурата. Законовият срок за връщането на Митьо Очите изтича на 4 септември.    ", "date": "2018.08.09", "title": "Иван Владимиров, бивш шеф на РПУ-Бургас: Аз съм работодателят на Димитър Желязков - Очите"}
{"url": "http://epicenter.bg/article/Angelkova--Ako-zadarzhim-5--rast-na-turistite--shte-stanem-edna-ot-nay-ustoychivite-destinatsii/160959/2/0", "text": "Качеството на услугите и туристическия продукт се повишава. Това го показва и нарастването на броя на туристите, които посещават България. Това обяви в ефира на Нова ТВ министърът на туризма Николина Ангелкова.  Въпреки тези дъждове все още се движим в рамките на тези 5% ръст на туристите. Ако успеем да го задържим до края на сезона, това ще ни превърне в една от най-устойчивите туристически дестинации в света, подчерта тя. Ангелкова призна, че има проблем с недостига на спасители по Черноморието, като в същото време се свидетели на необяснима агресия от страна както на плажуващите, така и на спасителите. Затова те разчитат все пак на адекватното поведение на спасителите и концесионерите на плажовете. ", "date": "2018.08.09", "title": "Ангелкова: Ако задържим 5% ръст на туристите, ще станем една от най-устойчивите дестинации"}
{"url": "http://epicenter.bg/article/Premyanov--Ninova-pravilno-postavi-vaprosa-za-Ilindensko-preobrazhenskoto-vastanie/160960/2/0", "text": "Корнелия Нинова правилно постави въпроса за Илинденско-преображенското въстание, което македонският премиер Зоран Заев определели като македонско. Не може да има нова интерпретацията на историческите факти. България задължително трябва да заеме позиция по въпроса. Нашите политици трябва да разберат, че участието ни в ЕС и НАТО не им дава право да изоставят патриотизма си.   Това заяви пред телевизия Bulgaria ON AIR председателят на Съюза на тракийските дружества Красимир Премянов.    Премянов сподели още, че е важен подходът, чрез който се издигат хора на обществени позиции.   ,,Партиите трябва да бъдат гаранти пред обществото. В момента рейтингът на политиците не е много висок. Отношението на хората към политическия елит ще се промени, когато се промени и благото на обществото'', каза Премянов.   По думите му доходите, демографията, социалното и пенсионно осигуряване са все проблеми, които все още не могат да бъдат решени, поради което трябва да се търсят решения в дългосрочен план с участието на експерти. Накрая той заключи, че е необходимо да се направи ревизия на целия преход.  ", "date": "2018.08.09", "title": "Премянов: Нинова правилно постави въпроса за Илинденско-преображенското въстание"}
{"url": "http://epicenter.bg/article/Tihomir-Bezlov--Latifundisti-kato-Benchev-razpredelyat-80--ot-evrosubsidiite-v-zemedelieto/160961/2/0", "text": "Не мога да коментирам имало ли е сценарий как да се хванат Митьо Очите и Бенчо Бенчев. По-скоро това е късмет на акцията, която показа класическата схема как да се хванат авторитети и криминални фигури в престъпния свят. По-добра илюстрация отдавна е нямало, тя беше извършена като по учебник стана всичко. Това коментира в студиото на Нова ТВ експертът Тихомир Безлов.   По думите му фактът, че консултант в охранителната фирма на Бенчев е бил Димитър Жельзков – Очите, защото ако се видят и  другите консултанти може би ще попаднем също на интересни лица – бивши полицейски високопоставени служители, които са работили по Митьо Очите. Според Безлов най-интересното и което има сериозна проекция в обществото са т.н. зърнари – хора, които са концентрирани изключително големи финансови средства.    Има едно преразпределение на земя – собственост, в селското стопанство. И какъв процент от евросубсидиите се разпределят през тези 100 семейства – те са около 80% от близо 2 млрд. евро, които ще бъдат разпределени тази година. Тази концентрация на ресурс няма как да се направи без политика. Концентрацията на земя се решава с политическо уравнение.   Най-големият проблем са тези латифундисти, които са натрупали пари с престъпни схеми. Това обаче започва още с програма САПАРД. А днес именно тези семейства са гръбнакът на селското стопанство. Но ако се тръгне да се разбива този модел, ще се създаде сериозен проблем в системата, аргументира позицията си Тихомир Безлов. ", "date": "2018.08.09", "title": "Тихомир Безлов: Латифундисти като Бенчев разпределят 80% от евросубсидиите в земеделието"}
{"url": "http://epicenter.bg/article/Investitsionen-interes-kam-selata-v-obshtina-Mineralni-bani/160962/2/98", "text": "Налице е инвестиционен интерес към селата в община Минерални бани. Това става ясно от отчета за изпълнение на Програмата за развитие на туризма за 2017 г. През отчетния период са категоризирани и прекатегоризирани 20 туристически обекта на територията на общината. От тях 10 са нови обекти - 6  Места за настаняване и 4  Заведения за хранене и развлечения.   Много значимо за развитието на Минерални бани като национален балнеолечебен курорт бе откриването на хотел „Божур” през месец март на 2016 година. Хотелът е собственост на „ПРО” ЕАД и работи по програмата на НОИ. От началото на 2018г., СБР „Айлин” също бе одобрена и сключи договор за работа по програмата на НОИ.   Две нови Къщи за гости – „Релакс”  в с. Сусам и  „Настевата къща” в с. Сираково са доказателство за това, че туризмът постепенно се превръща в приоритет не само за Минерални бани, а вече и за други населени места на територията на общината.   Интереса на туристите към изградените вече екопътеки, предстоящото изграждане на нови екопътеки, чистият въздух, красивата природа, богатото ни културно наследство и близостта на лековитите минерални извори са  предпоставки за привличане на инвестиционен интерес и към други села в общината като Ангел Войвода, Боян Ботево и  Сърница.   Живко ТЕНЕВ", "date": "2018.08.09", "title": "Инвестиционен интерес към селата в община Минерални бани"}
{"url": "http://epicenter.bg/article/Blizo-chas-vodeshtata-Tsantsarova-vartya-na-shish-rabotodatelya-na-Mityo-Ochite/160963/2/0", "text": "Водещата на сутрешния блок по bTV поизпоти шефа на Димитър Желязков с неудобни въпроси, на които той се запъна и ядоса, съобщава БЛИЦ.   Тя попита дали децата на Иван Владимиров имат нещо общо с назначаването и разследването на Очите, след като има такива слухове. Владимиров е категоричен, че синът му няма никакво отношение по назначаването на Очите във фирмата „Аркус – Сигурност Бургас”, въпреки, че го познава. Той каза, че много отдавна е щял да разкаже тези неща, ако са искали.  \"Вие сте били търсени от медиите и преди и ако искахте, можехте да говорите\", отсече Цънцарова.  \"Мен никой не ме е търсел никога\", отговори Владимиров, като последва учудена физиономия от страна на русата водеща.   Тя пожела да се върнат към фактите. \"Синът ви е бил шеф на затвора, а вие сте били шеф на криминалния отдел на полицията в Бургас. И двамата сте свързани с Димитър Желязков, който е лидер на групировка за наркотици\", обясни тя и попита дали това е някаква случайност.   \"Имаме над 300 служители и са минали повече от 1000 човека при нас. Значи ли, че ако някой направи нещо, аз трябва да нося отговорност за деянията му\", попита ядосано Владимиров, но Цънцарова не спря да рови в раната и продължи с въпрос към длъжността на дъщеря му и дали тя е свързана с разследването на Очите.  \"А дъщеря ви, която е юрист консулт в криминалния отдел на полицията, работила ли е в разследването на престъпната група на Очите\", пита тя.    Шефът на Желязков започна да шикалкави, опитвайки се да избегне конкретния отговор на въпроса, до който в крайна сметка се стигна.   \"Тя се занимава с много далечни неща от разследващите функции. Искате да внушите на вашите зрители, че цялата работа е свързана и навързана, без да имате представа как стоят нещата\", тросна се той.    Водещата попита отново директно дали дъщеря му работи в полицията и дали е водила разследването по делата на Желязков.  \"Нещо за внуците няма ли да ме питате? Може да имате някаква информация и за тях\", заяде се управителят на „Аркус – Сигурност Бургас”, но Цънцарова му даде време да отговори и на въпроса.   След няколко минути той заяви, че ще прекъсне разговора с медията.  \"В нашата фирма няма бъдеще за него\", отсече за финал той.    \"Дъщеря ми работи в полицията като юрист в дирекция - Бургас, която се занимава с всички други битови, ежедневни и общи неща. Не е работила за разследването на Желязков, нито за атентата му. Тя просто няма такива функции\", категоричен е той.    Владимиров разкри, че познава общинския съветник Бенчо Бенчев от много години. Определи го като щедър човек, който е помагал на много хора и поясни: \"Не говоря за финансиране на партии, защото последните дни всичките медийни усилия бяха насочени към това кой имал и кой нямал черна каса\".    Водещата продължи да задава директно въпросите си, а Владимиров ги определи като \"прекалено наивни\" и заяви, че ще прекъсне разговора с медията. \"В нашата фирма няма място вече за него\", категорично закри интервюто си той.  Напрегнатият разговор между Цънцарова и шефът на Димитър Желязков продължи близо час.", "date": "2018.08.09", "title": "Близо час водещата Цънцарова въртя на шиш работодателя на Митьо Очите"}
{"url": "http://epicenter.bg/article/Agresiya-na-plazha--Boy-mezhdu-spasitel-i-plazhuvasht--VIDEO-/160964/2/0", "text": "Фрапиращ случай на насилие на плажа. Спасител ритна плажуващ, той пък му отвърна с юмрук. Случаят е от 6 август от централния плаж във Варна.   Андрей отива на плаж с двете си деца.   „Разреших им да отидат до шамандурата като зная, че могат да плуват. Не съм ги изпускал нито за миг от очи”, разказва Анрей Маджов.   Според Андрей спасителят, който спял на плажа, се събудил, започнал да крещи и да свири по децата му.   „Сериозни ръкомахания, да излизат от морето, повече да не влизат там, на брега само да си играят, на много груб тон. Недопустимо поведение”, оценява Андрей.   Направил забележка на спасителя, но не смята, че го е провокирал.   „Съвсем учтиво го помолих да е учтив с чужди деца”, твърди Андрей.   След това последвали нецензурни жестове, които мъжът заснел с телефона си. А заради това, че снима последвал ритник.   „Бях жестоко изритан в ръцете, защото се опитах да го снимам как показва среден пръст. Имам наранявания на пръстите, на китката”, заявява Андрей. „Изправих се и го ударих, да се съвземе малко и да се успокои”.   Екип на Нова телевизия намери спасителя на работното му място.   Азер работи като спасител повече от 40 години. Отрича да е бил груб.   „Казах: „Марш! Навън! Това не е грубо”, заявява спасителят. „Той идва и пита: „Ти защо идваш бе? Ти защо държиш такъв тон на децата ми”. Обърнах се и той ме удари”.   Отрича и да е спал докато е на поста си.   Андрей има извадено медицинско удостоверение и ще потърси правата си в съда.", "date": "2018.08.09", "title": "Агресия на плажа! Бой между спасител и плажуващ (ВИДЕО)"}
{"url": "http://epicenter.bg/article/Balgarski-uchenitsi-v-Bolonya--Vsichki-si-pomagame--doshli-sme-kato-semeystvo/160966/2/0", "text": "След взрива на магистралата в Болоня - консулите са на крак в Чезена. Днес пристига и бащата на най-пострадалото българско дете. Очаква се останалите ученици да започнат отново практиката си в италианските фирми. Децата остават до 31 август в Италия, съобщи Нова телевизия.   „След като минаха няколко дни, вече се чувстваме по-добре”, разказва едно от момчетата.   „Вече всички са спокойни, което е най- важното. Очакваме тези, които са в болница да се приберат”, заявява друг от учениците. „Досега всичко, което сме правили е много интересно. Очакваме още интересни неща. Всички си помагаме, дошли сме като семейство”.   Директорката на училището остава с децата, МВнР пък съдейства на бащата на най-тежко пострадалото момче да отиде на място.   „Не може да ходи, тъй като са му обгорели ходилата. Но важното е, че са живи”, каза Георги Вълчанов. „Изплашили се отначало, като виждат пушек и казали: „Давай да бягаме!”. И тръгват да бягат, но през това време има и взрив. За съжаление ги застига и ударната вълна. Добре, че ги е хванала отзад. Щеше да бъде по-сериозно, ако беше ги хванала отпред”, коментира още Вълчанов.   Впоследствие той научава, че синът му има изгаряния освен по краката, и по ръцете и тила.   „Първо е бил в една болница, после са го преместили с хеликоптер в друга – в Чезена. Засега казва че е добре – психически. Като разговарям с него, виждам че се стабилизира”, споделя още бащата.   Сега пред властите в Италия стои и въпросът с възстановяването на взривения път.  ", "date": "2018.08.09", "title": "Български ученици в Болоня: Всички си помагаме, дошли сме като семейство"}
{"url": "http://epicenter.bg/article/Direktorat-na-NIMH--Imame-sredstva-da-rabotim-do-kraya-na-avgust-/160969/2/0", "text": "Предстои да бъде подписано рамково споразумение между Стопанската Академия и Националния институт по метеорология и хидрология на БАН във връзка с обединяване на усилията им за по-ефективното използване на материалните и интелектуалните ресурси. Целта е да се определят мерки за смекчаване на въздействието на очакваните климатични промени върху земеделието и подобряване на качеството на метеорологичните и агрометеорологичните измервания на територията на страната.  За предаването „Преди всички“ по програма „Хоризонт“ на БНР директорът на НИМХ професор Христо Брънзов обясни ситуацията в Института през погледа на работещите в него:    НИМХ не са разглеждали въпроса за излизане от БАН преди втори юли, когато е било отхвърлено тяхно предложение за смекчаване на това съотношение и това съотношение да бъде 50 към 35% в полза на фундаменталните науки:    Освен за НИМХ най-малко средства от БАН са отпуснати на Ядрения институт, Института по археология и Геофизичния институт – тези, които обществото разпознава, обясни Брънзов Статиите и цитатите са резултат от фундаменталните научни изследвания. Резултатите от тях отиват в научно-приложната дейност и чак тогава придобиват практическото измерение, допълни той и изтъкна, че принципът на разпределение на средства в БАН е такъв, че парите първо отиват за издръжката на институтите, а накрая – за оперативната дейност.  Ако НИМХ излезе от БАН и отиде в МОН, той ще получава средства директно от държавата и ще избегне ситуация, в която държавата казва: „Ние дадохме достатъчно пари на БАН, оправяйте се там“, обясни ученият.  „В момента имаме средства да работим до края на август, може би и първата седмица на септември, зависи какви икономии от консумативи успеем да направим,“ каза проф. Брънзов.  ", "date": "2018.08.09", "title": "Директорът на НИМХ: Имаме средства да работим до края на август "}
{"url": "http://epicenter.bg/article/Pozharnata-shte-ima-6-tsentara-za-obuchenie-pri-bedstviya-do-2020-g-/160971/2/0", "text": "До 2 години ще бъдат изградени 6 центъра за обучение и реакции при пожари, земетресения и наводнения. Те ще бъдат в София, Пазарджик, Габрово, Враца, Шумен и Бургас. Това заяви пред БГНЕС гл. инспектор Стефан Стефанов от ГД „Пожарна безопасност и защита на населението“.   Проектът е по Оперативна програма „Околна среда“ и неговата документална подготовка върви от близо от година.   Към комплекса ще има съоръжения за преодоляване на препятствия, имитиращи реална ситуация. Очаква до 2020 година да бъдат обучени няколкостотин хиляди българи от цялата страна.   Стефанов отчита, че  .   „За сравнение ще кажа, че миналата година работихме по създаването на   Направихме мащабно проучване.  и да успеем да мотивираме възрастните да се интересуват“, твърди инспекторът.   , разказа Стефанов.   Структурите в страната работят непрекъснато с училища, детски градини, медиите с информационни кампании за реакция при бедствие. Освен това   Последното е проведено преди месец в района на Стара Кресна, където се отработени технологии за бързо гасене на горски пожари при труднодостъпни условия.   Запитан дали с оглед на ситуацията с горския апокалипсис в Гърция, България е подготвена в случай на подобен ад, Стефанов уверено заяви, че страната ни следи през цялото време развоя на гасителните операции в южната ни съседка и беше в готовност с хора и техника да се включи край Атина. По отношение на това дали в България би се разразил подобен пожар, комисарят обясни, че структурата на рисковете за възникване на горски пожари у нас е много по-различна от средиземноморската, каквато е в Гърция.   „Слава Богу ситуацията у нас към момента е спокойна, но може би само за кратко, тъй като настъпващата температурна промяна, няма как да не се отрази и на риска от горски пожари с извършването на предстоящите земеделски дейности. Не са малко случаите на пожари след неправомерни действия на туристи“, подчерта Стефанов.   “ . Стефанов отбеляза, че важно звено са и   които се организират при възникване на пожар от местните власти.   , но в крайна сметка това не се наложи. Само да отбележа, че страната ни първа реагира на призива за помощ на Гърция и беше готова да изпрати българския модул за гасене на горски пожари, в който влизат 100 души заедно със специализирана техника.   Българският екип е подготвен и е в състояние да реагира до 10-12 часа, разказа още Стефан Стефанов. Той отбеляза, че всички мерки, които следват, са съобразени с разработената и приета наскоро от Министерски съвет Стратегия за намаляване на риска от бедствия.   Според Стефанов,    Според разработената стратегия, наред с визираните от Стефанов,   За да не се достига до фатални инциденти, са  : наводнения с голяма вероятност (повторяемост на събитието веднъж на 20 години); със средна вероятност - веднъж на 100 години и с малка вероятност – веднъж на 1000 години, коментираха от екоминистерството с оглед на приоритетите в разработената от правителството Национална стратегия за намаляване на риска от бедствия за периода 2018-2030 година.  ", "date": "2018.08.09", "title": "Пожарната ще има 6 центъра за обучение при бедствия до 2020 г."}
{"url": "http://epicenter.bg/article/Nikolay-Prodanov--Zloupotrebyava-se-s-nepriyatnata-perspektiva-Balgariya-da-bade-osadena-v-Strasburg/160973/2/0", "text": "Заместник-министърът на правосъдието Николай Проданов с ресор \"затворно дело\" и \"охрана\" отказа да коментира в предаването „Преди всички“ по „Хоризонт“ начина, по който Десислава Иванчева беше отведена в болница миналата седмица от ареста. Появата ѝ – окована в белезници – предизвика бурна обществена реакция:   „Не ми се ще да влизаме в детайли по конкретния случай. Прекалено много се разглеждат детайлите в този конкретен случай. Нас по-скоро ни интересуват евентуалните обобщения. Моята гледна точка е следната: Не бива по никой начин да се създава впечатление в обществото, че в нашите служители има някакъв стремеж – волен или неволен – да се причинят страдания на задържаните лица и на лишените от свобода повече от необходимото. Такъв е стремеж категорично няма и международните контролни механизми са установили това съвършено конкретно! Те са констатирали, че проблемът с насилието от страна на персонал спрямо задържаните лица е ликвидиран“.   , каза Проданов:   „  В същото време   – на територията на затвора в София и в Ловеч.   Когато се касае за по-специфични заболявания, ние сме принудени от обстоятелствата и от закона, който дава изключително високи права на лекуващия лекар.   че това лице трябва да бъде заведено и, примерно, да му се направи скенер…   Типичната българска болница представлява едно огромно здание, в което работят стотици хора, и то в никакъв случай не е приспособено за пребиваване на лишени от свобода – прозорците обикновено са без решетки, има опиати, има хирургически инструменти, които могат да послужат за оръжие, има многоброен персонал, който в един момент би могъл да бъде взет като заложници.  “.   , заместник-министър Николай Проданов заяви:   „България е печелила дела в Страсбург, България е губила дела в Страсбург. По някой път, откровено казано, се злоупотребява с тази неприятна перспектива България да бъде осъдена. Всички европейски страни са съдени и огромната част от тях – осъждани в Страсбург, включително и развити, признати демокрации“.   \"Контролният механизъм на конвенцията на ООН е чрез така наречения \" \" – група от независими международни експерти, които, с посещения в местата за лишаване от свобода в отделните страни, правят проверки за това доколко се спазва тази конвенция. Между другото, последното посещение на този комитет в България беше през миналата есен. Съответният доклад е доста обемист. Казва се следното: „     Проданов заяви, че няма основания да се проверява работата на заместник-директора на затвора в Бургас Методий Владимиров, обвинен от адвокат, че е свързан с Димитър Желязков-Очите чрез баща си. Подобни слухове се появяват всяка година и Владимиров вече е осъждал затворници за твърденията. Бил е проверяван и преди:   „Към момента не виждам особени причини да го критикуваме за неговата работа. Що се отнася до това, че неговият баща работи в някаква фирма, не мисля, че е наша работа да се занимаваме с това къде работят бащите на нашите служители“.", "date": "2018.08.09", "title": "Зам.министър Проданов за окованата Иванчева: Нямаме стремеж да причиняваме страдания"}
{"url": "http://epicenter.bg/article/Kmetat-na-Pravets-Rumen-Guninski--Pri-nas-nyama-da-doyde-i-edin-lev-ot-razpredelenite-ot-kabineta-pari/160974/2/0", "text": "В Правец няма да дойде и един лев от разпределението на средствата за общините от МС. Това каза по БНР кметът на Правец и член на НС на БСП Румен Гунински, съобщиха от пресцентъра на НС на БСП.  „Силно сме обезпокоени от субективното разпределяне на средствата от централния бюджет за общините. Това е практика години наред. Липсва публичност и не са ясни критериите на разпределение. Последното постановление на МС, с което бяха разпределени пари за общините, е внесено в 20.00 часа на 20 юли без съгласуване между министерствата - в нарушение на устройствения правилник на МС”, допълни той.  Гунински заяви, че не само при това разпределение на средства в Правец не са получили лев, а и при предните две от страна на Министерския съвет.  „На местно ниво ние не делим хората на БСП или ГЕРБ. Всички са жители на България. С това постановление на МС са ощетени близо 2 милиона жители в страната\", заяви кметът.  Той припомни, че по време на управлението на Пламен Орешарски, при подобно разпределение, общините на ГЕРБ са получили близо 30% от парите, а не както в момента - БСП получават едва 2%. Гунински подчерта, че БСП ще иска от НСОРБ да обсъди на Управителен съвет механизмите на разпределение.  „Изравнителната субсидия на над 100 общини е на ниво от 2010 година. НСОРБ иска допълнителни пари за тези общини”, заключи още той.  ", "date": "2018.08.09", "title": "Кметът на Правец Румен Гунински: При нас няма да дойде и лев от разпределените от МС пари"}
{"url": "http://epicenter.bg/article/Direktori-na-darzhavni-bolnitsi-deklariraha-imoti-i-smetki-za-chudo-i-prikaz/160975/2/0", "text": "\r\n \r\n   \r\n  показват справките. Шефът на столичната „Св. Екатерина“ изпъква с 15 апартамента и къщи, 514 декара гора и три коли, като едната от тях е \"Порше\". Кардиохирургът е декларирал налични 70 000 лева, а на влог държи 4 млн. лева, 350 000 евро и 567 000 долара. Отделно проф. Начев притежава дялове от дружества, вложил е над 1 млн. лева в инвестиционни фондове и има акции в три поликлиники в Унгария, Полша и Хърватия, съобщава     чиято декларация пред Комисията за противодействие на корупцията и отнемане на незаконно придобитото имущество (КПКОНПИ) за миналата година е в качеството му на шеф на УМБАЛ „Св. Иван Рилски“.   Д-р Дечев има депозити у нас и в чужбина от 237 000 лева и 260 000 евро, кара \"Рено Каптюр\" и има мезонет в Гърция. Шефът на здравната каса си е купил през 2017 г. магазин в София, притежава още два апартамента и къща с двор в столицата, както и три къщи в селата Рибарица, Чехларе и Негушево. Той е декларирал, че притежава 27 имота, повечето от тях придобити през 2015 и 2016 г. Три от тях са апартаменти в Бургас, има и три апартамента в Свети Влас, както и шест – в Сандански. Д-р Миразчийски има и 26 ниви, четири джипа, участва в дружества и фирми и влага в инвестиционни и пенсионни фондове. Иначе на депозит държи 54 000 лева, а наличните му средства са близо 50 000 лева. има 5 апартамента във Варна, 4 коли, вложения в инвестиционни фондове за 53 000 лева и депозити от 295 000 лева и 57 000 евро.  Той може да се похвали с апартамент в София, вила във Владая, налични 102 000 лева, влог от 463 000 евро, но и заем от 220 000 лева.    има скромен влог от 140 000 лева и заем от 650 000 лева. Сред не особено богатите е и шефът на Александровска болница доц. Костадин Ангелов, който е декларирал налични едва 28 200 лева, влог от 7654 лева, две коли, един апартамент в столицата с гараж, парцел и складово помещение.  има по един апартамент в София и Дупница, три стари коли и депозит от 262 671 лева.        който ръководи най-голямата болница у нас – пловдивската „Св. Георги“, пък има налични 20 000 лева и влог от 31 733 лева. Проф. Джамбазов обаче е вложил и 126 000 лева в инвестиционни фондове и връща заем на сина си от 160 000 лева. Директорът на „Св. Георги“ притежава апартамент и парцел в Пловдив и кара чужд \"Мерцедес\".  може да се похвали с апартаменти в София и Арапя и налични 40 000 лева. Освен това Балтов е депозирал 21 000 лева и 78 450 евро, а в инвестиционни фондове има 33 000 лева. Директорът на спешната болница обаче има и един ипотечен и два потребителски кредита, както и лизинг за кола и 5 кредитни карти.  има два апартамента в София, през 2015 г. си е купил БМВ, а през 2016 г. – Тойота. Проф. Мутафчийски държи на влог 77 000 лева и 54 000 евро, но изплаща потребителски кредит от 30 000 лева.  Председателят на сдружението на частните болници и собственик на столичната „Св. Богородица“   разполага с налични 150 000 лева и 190 000 евро, има и депозит от 203 000 лева и 600 евро.", "date": "2018.08.09", "title": "Проф. Генчо Начев е най-богатият болничен директор- милионер"}
{"url": "http://epicenter.bg/article/Berlin-i-Madrid-postignaha-sporazumenie-za-vrashtane-na-migrantite/160965/7/0", "text": "Министерството на вътрешните работи на Германия обяви, че е постигнало двустранно споразумение, според което Мадрид ще приема обратно поискалите убежище мигранти, регистрирани първоначално от испанските власти, пише немската редакция на електронното издание The Local, цитирано от агенция „Фокус“.   Правителството в Берлин отдавна е разделено по въпроса какво трябва да прави с мигрантите, подали молбата си в друга страна от Европейския съюз, но хванати от германската гранична служба, припомня медията.   Съгласно информацията на изданието, двустранното споразумение, постигнато с испанското правителство, предвижда Германия да може да връща подалите молба за убежище в Испания мигранти, „в рамките на 48 часа“, след като са хванати в Германия. Договорът влиза в сила в събота.   „Приветстваме желанието на Испания да сътрудничи по този въпрос“, заяви говорителят на германското вътрешно ведомство Елеонор Петерман. Мадрид не е поискал нищо в замяна, уточни тя.   Сделката е част от серия двустранни споразумения, които Германия иска да сключи с партньорите си от ЕС, след като стана ясно, че ще е почти невъзможно да се постигне по-широк договор за целия Съюз, обяснява The Local.   Правителството все още води преговори за подобни договорки с Гърция и Италия. По думите на Петерман, Берлин вече има споразумение с Виена за връщане на мигранти и няма нужда от официален договор с Австрия.   Както пише изданието, министърът на вътрешните работи Хорст Зеехофер е показал ясно, че иска да има яснота по въпроса до края на юли или началото на август.   The Local припомня, че двустранните преговори с другите европейски държави са част от компромис, постигнат след тежките спорове по политиката за предоставяне на убежище, които поставиха управляващата коалиция в Германия под въпрос това лято. В най-разгорещения момент на скандала през юни, Зеехофер дори си подаде оставката, преди почти веднага да се откаже да напуска поста си и коалицията.    ", "date": "2018.08.09", "title": "Берлин и Мадрид се разбраха! Германия ще връща мигранти на Испания, пожелали убежище там"}
{"url": "http://epicenter.bg/article/Yaponiya-pochete-pametta-na-zhertvite-na-atomnata-bombardirovka-v-Nagasaki/160968/7/0", "text": "В Парка на мира в центъра на японския град Нагасаки се проведе възпоменателна церемония в памет на жертвите на американската атомна бомбардировка над града през 1945 г.   По традиция точно в 11,02 часа - моментът, когато стратегически бомбардировач Б-29 пуска над Нагасаки бомбата, наречена \"Дебелака\" - хората запазиха минута мълчание.   Кметът на града Томихиса Тауе прочете пред присъстващите мирна декларация с призив за пълно ядрено разоръжаване. После обръщение направи премиерът Шиндзо Абе.   Във възпоменателните прояви участват представители на 79 държави, включително дипломати от Русия, Великобритания, Франция и САЩ. Тази година на церемониите присъства за първи път генералният секретар на ООН Антониу Гутериш. Вчера той се срещна с оцелели от бомбардировката и изтъкна, че те играят важна роля за постигане на свят без ядрено оръжие.   По данни на градската администрация през изминалата година в т.нар. книга на паметта са били вписани имената на още 3500 починали оцелели, с което броят на жертвите на бомбардировката е достигнал 179 000.   В Хирошима при атомната бомбардировка и в резултат на последиците от нея досега са починали 314 000 души. В Япония днес все още има около 154 000 оцелели от трагедията. Средната им възраст е 82 години.   Нагасаки е вторият японски град след Хирошима, подложен на атомна бомбардировка през август 1945 г. Пуснатата над него бомба \"Дебелака\" била два пъти по-мощна от бомбата с прозвище \"Малчугана\", използвана на 6 август срещу Хирошима.   Въпреки че неточното прицелване и особеностите на релефа донякъде ограничили пораженията от взрива, последиците били катастрофални - на момента загинали 70 000 жители, а градът на практика бил изравнен със земята.  ", "date": "2018.08.09", "title": "Япония почете паметта на жертвите на атомната бомбардировка в Нагасаки"}
{"url": "http://epicenter.bg/article/OON--2018-shte-e-nay-goreshtata-godina-v-istoriyata-/160970/7/0", "text": "Екстремни климатични условия, включително рекордно високи температури, суша и обилни валежи, се наблюдават в Северното полукълбо през първата половина на лятото, предава БГНЕС.  „2018 г. ще стане най-горещата в цялата история. В много страни са поставени нови температурни рекорди. Това не е учудващо. Горещото време и много високите температури, които наблюдаваме в момента, отговарят на нашите прогнози в условията на климатични промени, предизвикани от парниковите газове.  Това не е някакъв сценарий от бъдещето. Това се случва пред очите ни“, заяви Елена Манаенкова, заместник-генерален секретар на Световната метеорологична организация /СМО/ към ООН.  Експертите на СМО отбелязват, че в глобален мащаб настоящият юни беше вторият най-горещ юни в историята. Горещината не отстъпи и през юли, и през август, дори на север. Необичайно горещото време, започвайки от средата на юли, се установи в скандинавските страни. На Полярния кръг температурата надхвърли +30 градуса по Целзий.  Във Финландия това е най-горещият юли в историята на страната. Горещините бяха придружени от суша, в резултат на която ще бъде загубени между 30–50% от урожая. Швеция е обхваната от най-големите горски пожари през последните години.  Горски пожари избухнаха също така в Испания, Португалия и Гърция, където на някои места температурата се повиши до 46,6 градуса. Ирландия, Германия и Франция пострадаха от сушата. Необичайно високи температури бяха регистрирани в северен Сибир, навсякъде в САЩ, в Централна Канада и Северна Африка, в Близкия изток и Северен Китай.  В Парижкото климатично споразумение, което беше пописано от всички държави /САЩ по-късно излязоха от него/, е поставена задача да не се допусне увеличаването на средната глобална температура повече от 1,5-2 градуса по Целзий. Майкъл Спероу от СМО смята, че дори тези мерки няма да помогнат за намаляването на отделяните вредни емисии.  „Дори, ако страните предприемат стъпки, необходими, за да се удържи повишаването на температурите на нива от 2 градуса и по-малко, съществува вероятност, че океаните и горите, които поглъщат въглероден диоксид, ще престанат да работят и ще съдействат са по-нататъшното значително затопляне“, алармира той.  ", "date": "2018.08.09", "title": "ООН: 2018 ще е най-горещата година в историята "}
{"url": "http://epicenter.bg/article/Turtsiya-bedstva-sled-moshtni-poroi-/160972/7/0", "text": "Бедствено положение в съседна Турция – 165 души са ранени при вчерашните порои в Източното Черноморие на страната, предава бТВ.  Силните валежи причиниха срутване на мостове, затвориха пътища, десетки хора останаха в плен на стихията. Засега няма данни за жертви.  Обстановката обаче остава тревожна, защото се очакват нови валежи.  Нанесени са много материални щети. Залят е бил магистралният път Орду-Самсун, който е единствената магистрала в района.  Връзката с град Орду се осъществява по въздуха. На места са паднали около 96 л. дъжд.  Срутени са 8 моста.  ", "date": "2018.08.09", "title": "Турция бедства след мощни порои "}
{"url": "http://epicenter.bg/article/Prezidentat-na-Moldova-otkaza-da-dade-teren-za-stroitelstvo-na-novo-amerikansko-posolstvo-/160989/7/0", "text": "Президентът на Молдова Игор Додон е отказал да предаде територията на бивш стадион за построяване на ново американско посолство в страната, предават РИА Новости и Агенция \"Фокус\".  „Днес (четвъртък, 9 август), подписах официален отказ за обнародване на закона за предаване на участъка на бившия Републикански стадион за последващо построяване на новата сграда на посолството на САЩ на него“, написа Додон във „Фейсбук“.  По неговото мнение, на тази територия може да се оборудва място за отдих.  „Както и повечето граждани на страната, смятам, че на мястото на бившия стадион трябва да се благоустрои парк или да се построи културен център, който да се използва от всички жители на Молдова“, добави държавният глава.  ", "date": "2018.08.09", "title": "Президентът на Молдова отказа да даде терен за строителство на ново американско посолство "}
{"url": "http://epicenter.bg/article/Peskov--Obvarzvaneto-na-novite-sanktsii-na-SASht-s-intsidenta-v-Solsbari-e-nepriemlivo-/160992/7/97", "text": "Кремъл смята обвързването на новите санкции на САЩ с инцидента в Солсбъри за неприемливо, тъй като Русия няма отношение към случилото се, заяви пред журналистите прессекретаря на руския президент Дмитрий Песков, цитиран от ТАСС и Агенция \"Фокус\".  „Смятаме, че обвързването на новите рестрикции (от страна на САЩ), които ние продължаваме да считаме за незаконни, с „делото Солсбъри“ е категорично неприемливо“, подчерта Песков. „Ние още веднъж отхвърляме най-решително всички обвинения в контекста на възможно участие на руската държава към това, което се случи в Солсбъри. Не може да става дума за това“.  Говорителят на Кремъл е категоричен, че изобщо не може да става въпрос за участие на Русия в употреба на химическо оръжие.  „Нещо повече, ние не можем да говорим със сигурност за това, какво и как е използвано във Великобритания, също така не разполагаме с никаква информация и нямаме отговор на предложението ни към британската страна за съвместно разследване на този инцидент, който ни безпокои сериозно“, подчерта той.  „Подобни рестрикции, както и тези, които бяха приети от американската страна по-рано, по нашите разбирания и по наше убеждение са абсолютно незаконни и не съответстват на международното право“, добави Песков.  Прессекретарят отбеляза също, че решението на Вашингтон за новите санкции срещу Москва е в противоречие с конструктивната атмосфера, в която е преминала срещата на върха между лидерите на двете страни – Владимир Путин и Доналд Тръмп – в Хелзинки.  „Разбира се, подобни решения (за санкциите срещу Русия), които се приемат от американската страна, са абсолютно недружествени и едва ли могат по някакъв начин да бъдат асоциирани със сложната, но конструктивна атмосфера, която цареше на последната среща между двамата президенти“, подчерта говорителят на Кремъл.  По думите на Песков, Кремъл смята за преждевременно да говори за това, какви ответни мерки ще предприеме Москва.  „Чухме официалното заявление (на САЩ) за новите, т.нар. санкции и чухме някакъв високопоставен източник, който говори за възможността за налагане на едни или други рестрикции спрямо Русия“, подчерта той. „Затова, все още ние не сме наясно конкретно и официално за какво става дума, а да говорим за някакви контрамерки, разбира се, би било неправилно“.  Прессекретарят заяви, че Русия ще поддържа финансовата си система в „добро състояние“ на фона на непредвидимостта на САЩ.  „Без съмнение, на фона на продължаващата непредвидимост на нашите задокеански партньори, разбира се, ние ще поддържаме нашата финансова система в добро състояние, това е очевидно“, подчерта той.  На въпрос, дали финансовата система на Русия е готова за евентуални санкции от страна на САЩ, Песков отговори:  „Финансовата система на Русия е достатъчно устойчива, това е добре известно на всички“, отбеляза той. „Тя доказа устойчивостта си в достатъчно сложни времена“.  Песков посочи, че Русия запазва надежда, че може да изгради конструктивни отношения със САЩ и другите западни държави, но съжалява, че не среща взаимност в това отношение.  ТАСС припомня, че по-рано американската администрация обяви, че на 22 август ще въведе санкции срещу Русия заради приписваното й участие в отравянето на 4 март на бившия полковник от ГРУ Сергей Скрипал и неговата дъщеря Юлия в Солсбъри. Както отбеляза представителят на Държавния департамент, след 90 дни американските власти ще вземат решение дали да въведат втори пакет ограничителни мерки срещу Москва, което зависи от това, дали тя ще изпълни поставените ѝ условия. Русия нееднократно категорично е отричала да има участие в инцидента със семейство Скрипал.  ", "date": "2018.08.09", "title": "Песков: Обвързването на новите санкции на САЩ с инцидента в Солсбъри е неприемливо "}
{"url": "http://epicenter.bg/article/Pakistan-i-Rusiya-podpisaha-pakt-za-voenno-satrudnichestvo-/160994/7/0", "text": "Пакистан сключи договор с Москва, който за първи път ще отвори вратите за обучение на пакистански офицери в Русия, предава радио The Voice of America, цитирано от Агенция \"Фокус\".  Медията коментира, че изненадващата сделка е постигната, докато отношенията между Исламабад и САЩ продължават да се влошават, което доведе до спиране на всички програми за военен обмен между бившите съюзници и отвори празнина, която Москва успя да запълни.  Споразумението за военно обучение е сключено във вторник, в края на двудневната откриваща среща на руско-пакистанския Съвместен военен консултативен комитет (СВКК), се казва в съобщение от Министерството на отбраната на Пакистан.  Военният министър на азиатската страна Замир ул Хасан Шах и гостуващия заместник-министър на отбраната на Русия генерал-полковник Александър Фомин са оглавявали делегациите на страните за разговорите в Равалпинди, където е щаб-квартирата на армията, отбелязва медията.  \"Двете страни също проведоха задълбочени дискусии за начините на бъдещо сътрудничество. В края, страните подписаха Договора за допускане на военнослужещи от Пакистан в институтите за обучение на Руската Федерация\", се казва в изявлението на министерството.  Сътрудничеството в сферата на сигурността между Исламабад и Москва се засили и разшири след края на 2014 година, когато двата бивши противника подписаха споразумение за военно сътрудничество, припомня VOA.  В рамките на сделката Русия продаде четири бойни хеликоптери Ми-35М на Пакистан и двете страни си размениха два кръга контратерористични военни учения, отбелязва още американската медия.  Военноморските флоти на двете страни наскоро участваха в съвместни маневри, в които отработваха борба с трафика на наркотици на територията на Арабско море. Последното морско сътрудничество беше миналата седмица в Санкт Петербург, където пакистански кораб участва в големия парад за Деня на руския военноморски флот.  „Това беше много важно събитие за нас. Всъщност, илюстрация за важността му бе това, че този парад бе поверен на върховния главнокомандващ на руските въоръжени сили президента Путин“, подчерта посланикът на Москва в Пакистан Алексей Дедов миналата седмица.  „Това сътрудничество се развива в много посоки. Така че има доста голям спектър. И, разбира се, това е отражение на нашия подход към отношенията с Пакистан, който има собствена независима стойност за нашата страна“, поясни дипломатът.  ", "date": "2018.08.09", "title": "Пакистан и Русия подписаха пакт за военно сътрудничество "}
{"url": "http://epicenter.bg/article/SASht-prehvarliha-eskadrila-iztrebiteli-F-22-v-Evropa-za--quot-sdarzhane-na-Rusiya-quot--/160997/7/0", "text": "Военновъздушните сили на САЩ са прехвърлили ескадрила изтребители F-22 в Германия в рамките на мерките за сдържане на Русия, изтребителите ще престоят в Европа няколко седмици, съобщи списание The National Interest, позовавайки се на съобщение от Командването на ВВС на САЩ в Европа, предават ТАСС и Агенция \"Фокус\".  „ВВС на САЩ прехвърлиха една ескадрила F-22 Raptor, пилоти и съпътстващото оборудване на авиобазата Шпангдалем в Германия за провеждане на тренировъчни полети съвместно с други европейски сили. ... F-22 пристигнаха на 8 август и ще бъдат в Европа в течение на няколко седмици. Това учебно прехвърляне се провежда в рамките на европейската инициатива за сдържане“, се казва в съобщението.  Изтребителите се числят към 95-а изтребителна ескадрила на 325-о изтребително крило на авиобазата Тиндал в щата Флорида. „Рапторите“ ще използват базата Шпангдалем като място на базиране, но за провеждането на тренировки със съюзниците от НАТО ще бъдат прехвърляни и в други части на Европа, отбелязва руската агенция.  По-рано за прехвърлянето в Европа на американски самолети пето поколение съобщи командващият ВВС на САЩ в Европа и Африка генерал Тод Уолтърс, но без да уточнява конкретно какви самолети, колко на брой и къде се планира да бъдат изпратени, припомня ТАСС.  Агенцията припомня, че многоцелевият изтребител от пето поколение F-22 Raptor е създаден от компаниите Boeing и Lockheed Martin и е приет на въоръжение във ВВС на САЩ през 2005 година. При строителството на самолета е използвана технология „стелт“, която го прави трудно забележим за радарите на противника. Първото му използване в бойни условия се състоя в хода на военновъздушната операция на коалицията срещу терористичната групировка „Ислямска държава“ в Ирак и Сирия.  ", "date": "2018.08.09", "title": "САЩ прехвърлиха ескадрила изтребители F-22 в Европа за \"сдържане на Русия\" "}
{"url": "http://epicenter.bg/article/Srabskiyat-prezident-se-otkaza-ot-Preshevskata-dolina-/160998/7/51", "text": "Сръбският президент Александър Вучич обяви, че твърдо подкрепя разделянето на етническите сърби от етническите албанци, в това число – и на територията на собствената му страна, предаде агенция „Бета”, цитирана от бТВ.  Етническите албанци от Прешево, Медведжа и Буяновац многократно са изявявали желание да се присъединят към Косово. В същото време Белград настоява сръбските общини да излязат от територията на младата държава.  „Подкрепям раздялата с албанците и следвам тази политика. Имаме територия, за която не е ясно чия е и това винаги ще е източник на потенциални конфликти”, коментира Вучич пред журналисти.  Той не даде повече подробности по темата с мотива, че не иска да разкрива картите на Белград в преговорите с Прищина.  В същото време, обаче, косовският президент Хашим Тачи заяви вчера на брифинг, че присъединяването на Прешево, Медведжа и Буяновац трябва да стане със знанието на Брюксел и то не трябва да се счита за част от по-мащабен процес, включващ автономия за сръбските общини или размяна на територии.   ", "date": "2018.08.09", "title": "Сръбският президент се отказа от Прешевската долина?"}
{"url": "http://epicenter.bg/article/-Nezavisimi-gartsi--svalyat-kabineta-na-Tsipras--ako-nyama-referendum-za-Makedoniya/161000/7/51", "text": "\"Независими гърци\" ще напуснат правителството щом споразумението за името с Македония бъде внесено в гръцкия парламент. Това заяви партийният лидер Панос Каменос, цитиран от МИА.   \"Веднъж щом споразумението бъде внесено в парламента, ако всички процедури в Скопие са изпълнени, \"Независими гърци\" ще напуснат правителството. Заявихме това ясно и аз не мога да се съглася с решение, което дава име на Македония, без възможност на гръцкия народ да се произнесе\", каза той пред радио Real FM.   Каменос обясни какво ще се случи, ако споразумението влезе в гръцкия парламент.   \"Щом премиерът реши да внесе споразумението в парламента, ще отида при него и ще му кажа, че партията напуска правителството и всички номинирани министри от \"Независими гърци\" ще подадат оставка, последвано от среща с президента\", изтъкна той и добави, че ще последват предсрочни избори.   Той отбеляза, че има и друг вариант - референдум, на който гръцките граждани ще решат дали одобряват споразумението.", "date": "2018.08.09", "title": "„Независими гърци” свалят кабинета на Ципрас, ако няма референдум за Македония"}
{"url": "http://epicenter.bg/article/TASS--Novi--drakonovski--antiruski--SASht-se-gotvyat-da-vavedat-nay-tezhkite-sanktsii-/161008/7/0", "text": "Държавният департамент на САЩ обяви, че въвежда нови санкции срещу Русия. Повод за тях е отравянето на бившия полковник от руското военно разузнаване (ГРУ) Сергей Скрипал и неговата дъщеря Юлия в британския град Солсбъри. ТАСС разяснява какво представляват санкциите, как ще повлияят на живота в Русия и какво мислят руските официални лица за тях, предава Агенция \"Фокус\".    Твърди се, че нервно-паралитичното вещество е използвано \"при опита за убийство на британския гражданин Сергей Скрипал и дъщеря му Юлия Скрипал\". В Държавния департамент са убедени, че по този начин Русия е нарушила американския закон за контрол на химически и биологични оръжия и забраната за военното му използване от 1991. Същият закон беше приложен и за Сирия и КНДР.  Нарушаването на Закона за химическите оръжия предвижда въвеждането на два кръга от санкции. Първият ще влезе в сила още на 22 август. Вторият ще бъде въведен в случай, че страната-нарушител не изпълни изискванията на закона в рамките на три месеца. Допълнителният пакет от санкции е подписан от президента на САЩ след консултации с Конгреса.  Първият кръг от санкции е относително лек  Под първите ограничения попада износът за Русия на \"чувствителни\" стоки и технологии, свързани със сферата на националната сигурност на САЩ. Вашингтон възнамерява да направи редица изключения от режима на новите санкции: те няма да засегнат космоса, пътническите превози, както и програмата за „помощ на Русия и руския народ\".  - Да не използва химически или биологични оръжия (включително срещу свои граждани).  - Да се представят \"убедителни гаранции, че тя повече няма да нарушава\" положенията на международното право.  - Да допусне \"проверки на място от ООН и международни независими наблюдатели, за да се гарантира, че правителството не използва химически оръжия.\"    Втората част от санкциите предвижда:  1) Намаляване нивото на двустранните дипломатически отношения или дори тяхното пълно преустановяване.  2) Фактическа пълна забрана за износ в Русия на американски стоки, с изключение на храна.  3) Забрана за внос на руски стоки в САЩ, включително нефт и нефтопродукти.  4) Лишаване от право на приземяване в САЩ на самолети от всички авиокомпании, които се контролират от руското правителство (основно това ограничение може да повлияе на \"Аерофлот\").  5) Блокирането от Вашингтон на заеми за Москва през международни финансови организации.  6) Забраната за даване на кредити от американски банки.  По закон президентът трябва да въведе поне три от шестте мерки. Държавният департамент очаква, че санкциите няма да достигнат до втория пакет „но този въпрос по-скоро е за Русия, а не за нас“.    Държавният департамент отказа да съобщи на базата на каква информация са направени еднозначните изводи за участието на Русия в отравянето на бившия полковник от ГРУ Сергей Скрипал и дъщеря му Юлия в британския Солсбъри.  \"Ще оставя на въпроса, отнасящ се до нашето разбиране на ситуацията със Скрипал на други [членове на администрацията]. Ние сме съгласни с оценката, която се заключва в това, че веществото „Новичок“ и извършителят са от Руската Федерация, но по въпроса за това, как ние разбираме ситуация ще се изкажат други“, заяви представителят на Държавния департамент, в отговор на въпрос на репортер, дали решението за въвеждане на санкции против Москва е прието след получаването на някакви нови разузнавателни данни.  Кабинетът на министър-председателя на Великобритания Тереза Мей подкрепени новите санкции - въпреки факта, че Лондон не предостави доказателства за руския произход на „Новичок“. Руската страна категорично отрече всички спекулации по този въпрос, като посочи, че програма за разработката на такова вещество не е съществувала нито в СССР, нито Русия.    \"На 8 август, на нашия съветник-посланик в Държавния департамент бяха обявени новите\"драконовски\" санкции под фалшивия предлог, че\" правителството на Руската федерация е използвало\" нервно-паралитично вещество „Новичок“ срещу британския гражданин С. Скрипал и дъщеря му“, заявиха от руското посолство в САЩ. „Както вече беше казано, не бяха обявени каквито и да е факти или доказателства\".  Прессекретарят на руския президент Дмитрий Песков определи като неприемливо обвързването на новите американски санкции с инцидента в Солсбъри, тъй като Русия няма отношение към случилото се.  Със новите си санкции срещу Русия, САЩ са се разкрили като поръчител на постановката с отравянето на Скрипал“, смята заместник-председателят на Държавната дума Ирина Яровая.  Председателят на Държавната дума по международните работи Леонид Слуцкий смята, че новите санкции са проявление на русофобска истерия.    Валутният курс на долара на 9 август надхвърли 66 рубли за първи път от ноември 2016 г.  Акциите на „Аерофлот“ спаднаха с 12,2%, на Сбербанк с 5,8% и на ВТБ с 7,6%.  Руските облигации за федерален заем (ОФЗ) и еврооблигациите също поевтиняха  - За разглеждане в Конгреса на САЩ се намира законопроект за затягане на съществуващите санкции, което означава забрана на сделки с държавния дълг на Руската федерация, ограничения за руския енергиен и финансов сектор, нейните „олигарси и държавни предприятия“.  - Същият законопроект изисква конкретно да се разреши въпросът за признаването на Руската федерация като \"държава – спонсор на тероризма\".  - Белият дом подготвя постановление, което ще предостави на американския президент правомощия да налага санкции на чужденци за намеса в американските избори.  Експертът на международния дискусионен клуб \"Валдай\" Андрей Бистрицкий в интервю пред ТАСС предположи, че затягането на санкционния режим се дължи на вътрешните противоречия в САЩ и страхът от загуба на световното влияние.  ", "date": "2018.08.09", "title": "ТАСС: Нови, драконовски, антируски. САЩ се готвят да въведат най-тежките санкции "}
{"url": "http://epicenter.bg/article/Zapadnonilskata-treska-zavladyava-Balkanite--9-zhertvi-v-Sarbiya--2-v-Gartsiya-i-1-v-Rumaniya/161010/7/0", "text": "Румънското Министерство на здравеопазването регистрира първата жертва на западнонилската треска.  , който е имал и други заболявания, а западнонилската треска само допълнително е влошила здравословното му състояние, съобщи БГНЕС.   По данни на румънския Национален център за наблюдение и контрол на заразните болести в периода  . Повечето от заразените са от районите по течението на река Дунав, както и от източните части на Румъния.   По-рано днес гръцкото Министерство на здравеопазването също информира, че  на болни от западнонилска треска, от които са починали двама, на възраст над 80 години.   .   Според данните на сръбския институт 5 от починалите са от белградския регион, а останалите четири - от Войводина. Всички болни са жители на Войводина, Белград или районите по река Дунав.     Вирусът на западнонилската треска се предава на хората само чрез ухапване от заразени комари. Вирусът от Африка на европейска територия се пренася от мигриращи птици, заразяващи комарите и разпространявайки болестта. На Балканите тя се появява обикновено в края на май или началото на юни.  ", "date": "2018.08.09", "title": "Западнонилската треска завладява Балканите: 9 жертви в Сърбия, 2 в Гърция и 1 в Румъния"}
{"url": "http://epicenter.bg/article/Rusiya-nareche-NATO--bezpolezen-blok--sled-sluchayno-izstrelvane-na-raketa-otkam-Estoniya-/161011/7/0", "text": "Руското външно министерство нарече Северноатлантическия съюз един безполезен блок след инцидента със случайното изстрелване на ракета въздух-въздух от испански самолет над Естония. Това изявление бе публикувано в сряда в акаунта на руското външно министерство в социалната мрежа „Туитър“, цитирано от TACC и Агенция \"Фокус\".  \"Казахме, че военният блок на НАТО е безполезен\", отбеляза министерството в социалната мрежа.  Във вторник естонските въоръжени сили съобщиха, че самолет Eurofighter на Испанските военновъздушни сили базиран в Естония, по време на полет погрешно е изстрелял ракета клас \"въздух - въздух\" AMRAAM. Според информацията инцидентът е станал в 15:44 часа в зоната на тренировъчни полети над село Пангоди.  Естонските власти посочиха, че веднага е бил активиран режим на самоунищожение, който е трябвало да ликвидира снаряда още във въздуха. Въпреки това, ракетата все пак би могла да падне на земята на около 40 км северно от Тарту.  Междувременно министърът на отбраната на Естония Юри Луйк заяви, че заради случайния пуск на ракетата, до изясняване на всички обстоятелства около инцидента, пилотите на испанските ВВС са временно отстранени от патрулни полети над Балтийските републики.  Според него инцидентът със случайното изстрелване на ракета от един от самолетите предизвиква само „съжаление“.  „Това е рядък инцидент. Пилотите на испанските ВВС са отстранени от полети до изясняване на всички обстоятелства. Мисията им ще се продължи от португалски военни“, заяви министърът и допълни, че „безопасността е най-важното“.  ", "date": "2018.08.09", "title": "Русия нарече НАТО „безполезен блок“ след случайно изстрелване на ракета откъм Естония "}
{"url": "http://epicenter.bg/article/Arestuvaha-krastnika-na-ruskata-mafiya---Yuriy-Esin--izvesten-kato-Samosval-/161015/7/97", "text": "В Москва е задържан един от най-големите криминални авторитети на Русия по прякор Самосвал, предава Канал 3.  Юрий Есин е бил арестуван от сътрудници на московската полиция и Федералната служба за сигурност по обвинение за изнудване и мошеничество. Заедно с него са задържани още шест души, членове на организирана престъпна група, оглавявана от Самосвал.  Юрий Есин се смята за кръстник на руската мафия. Първото си наказание той получава още, докато е на 14 години през 1965 година. Тогава той е осъден на четири години излежаване на наказанието в колония за непълнолетни. Междувременно създава собствена банда, която става известна сред полицията под името \"Трета смяна\".  Бандитите, начело с Есин, ограбвали работници, които се прибирали от вечерните си смени. В началото на 90-те години мафиотът напуска Русия и се мести в Европа, където нееднократно е задържан по обвинения за връзки с руската мафия. След поредния арест в Италия през 1997 година по обвинение в препиране на 6 млрд. долара от престъпни доходи Есин се връща отново в Русия. Към настоящия момент се извършват оперативно - следствени мероприятия.  ", "date": "2018.08.09", "title": "Арестуваха кръстника на руската мафия - Юрий Есин, известен като Самосвал "}
{"url": "http://epicenter.bg/article/SASht-obyaviha-sazdavaneto-na-kosmicheski-sili-kato-otdelno-podrazdelenie-na-vaorazhenite-sili-/161018/7/96", "text": "Вицепрезидентът на САЩ Майк Пенс обяви, че Пентагонът е започнал планиране за създаването на космически сили, което ще бъде първото ново подразделение на въоръжените сили на страната от 1947 г. насам, пише USA Today, цитирана от Агенция \"Фокус\".  През юни Тръмп призова да се създаде шесто подразделение на въоръжените сили – космическите, редом с ВВС, сухопътната армия, морската пехота, флота и бреговата охрана. Планира се основната им цел да бъде защитата на сателитите в Космоса.  „Време е да създадем космически сили на САЩ“, заяви Пенс. \"Трябва да напишем нова глава във великата история на нашите въоръжени сили, да подготвим следващото бойно поле, където най-смелите и добри американци да бъдат викани да спират и побеждават новите поколения заплахи за нашия народ и нация\", допълни той.  Когато предложението за отделни космически сили бе отправено миналата година министърът на отбраната Джеймс Матис се съпротиви. Тогава той изтъкна, че това ще раздуе още повече бюрокрацията във военните сили.  Създаването на космически сили ще изисква одобрение на Конгреса. ВВС, най-новото до момента подразделение на ВС, създадено през 1947 г. вече съдържа космическо командване, установено през 1982 г.  ", "date": "2018.08.09", "title": "САЩ обявиха създаването на космически сили като отделно подразделение на въоръжените сили "}
{"url": "http://epicenter.bg/article/Moskva-shte-vzeme-otvetni-merki-sreshtu-novite-amerikanski-sanktsii-/161019/7/97", "text": "Русия ще вземе ответни мерки след обявените от Вашингтон нови санкции срещу Москва заради атаката с нервнопаралитично вещество във Великобритания, заяви говорителката на руското външно министерство Мария Захарова, цитирана от Франс прес и БТА.  \"Руската страна ще проучи изготвяне на ответни мерки след този нов неприятелски акт на Вашингтон. САЩ съзнателно избраха пътя на конфронтацията в двустранните отношения, които вече са практически сведени до нула от собствените им усилия\", заяви Захарова на пресконференция.  По думите й тези санкции са въведени \"под изфабрикуван предлог\", а условията, които Вашингтон поставя за премахването им, са неприемливи за Русия.  \"Властите на нашата страна са пряко обвинени, че са използвали бойното нервнопаралитично вещество \"Новичок\", въпреки че британската страна досега не е могла да предостави никакво доказателство за замесеност на Русия\" в отравянето на бившия руски двоен агент Сергей Скрипал и дъщеря му Юлия през март в английския град Солсбъри, подчерта Захарова.  \"Русия изцяло е унищожила всичките си запаси от химически вещества миналата година\", добави тя.  Москва иска Лондон да разкрие какви химически вещества се произвеждат във военната лаборатория в Портън Даун, заяви Захарова, цитирана от ТАСС.  \"Настояваме британските власти да оповестят данни за извършваната в Портън Даун дейност по синтез на бойни отровни вещества, включително тези, които на Запад получиха названието \"Новичок\". Случайно ли е, че инцидентите със семейство Скрипал в Солсбъри и с двама британци в Еймсбъри станаха в непосредствена близост с химическата лаборатория в Портън Даун? Смятаме, че отговор на този и на други въпроси трябва да даде следствието\", заяви говорителката на руското външно министерство.  \"Предвид случилото се смятаме, че позоваването на интересите на националната сигурност от британска страна са неуместни. Ако вземате решение, в което въвличате целия свят, трябва да носите отговорност пред международната общност\", заяви Захарова.  ", "date": "2018.08.09", "title": "Москва ще вземе ответни мерки срещу новите американски санкции "}
{"url": "http://epicenter.bg/article/BABH-kupuva-ot-kompyutarna-firma-preparati-za-otkrivane-na-chuma/160991/4/0", "text": "Българската агенция по безопасност на храните (БАБХ) ще купи по спешност набори и препарати за откриване на чума по овцете и козите. Агенцията е открила процедура за договаряне само с една конкретна фирма, регистрирана в съда преди месец, тъй като единствено тя имала оторизация от френския производител „ID VET“ да предлага нужните диагностични препарати, става ясно от Решение за откриване на процедурата в Агенцията по обществени поръчки (АОП).   Общата стойност на препаратите е 336 184 лв. без ДДС и поръчката се възлага на „Глобул вижън 2018“ ЕООД. Фирмата е учредена точно 9 дни след първата заповед на директора на БАБХ за евтаназиране на овце – на 29 юни 2018 г. в София, от Никола Христов Явахчов, показва учредителният акт. Седалището е на 14-ия етаж в блок в столичния квартал „Сухата река“, район „Подуяне“.   Според Търговския регистър дружеството е вписано в съда на 6 юли 2018 г. с капитал от 500 лева и с предмет на дейност „продажба на компютри, хардуер, периферни устройства, електронно офис оборудване и софтуерни продукти, ремонт, поддръжка и рециклиране на компютри, изграждане и поддръжка на компютърни информационни системи, програмиране, консултации в областта на информационните технологии“.   Не е ясно как само за месец „Глобул вижън 2018“ г. е успяла да получи оторизация от френската фирма производител на диагностични препарати, при това единствена в България. Тя няма пазарна история, най-малко в сферата на ветеринарно-медицинската дейност. Управителят Никола Явахчов през 2009 г. е бил вписан като прокурист на друга фирма за компютърна техника и сервиз – ЕТ „Ви М Ви – Виктор Лазаров“.   „Изборът на процедура е обусловен от необходимостта от неотложно възлагане на поръчката, наложено от изключителни обстоятелства, и не е възможно да бъдат спазени сроковете, включително съкратените, за открита, ограничена процедура или състезателна процедура с договаряне“, се посочва в мотивите на решението на БАБХ за откриване на процедурата.   Спешните мерки се налагат, заради „извънредната и усложнена епизоотична обстановка в страната по отношение на болестта чума по дребните преживни животни и нейното бързо разпространение в страната през юни и юли 2018 г.“, мотивира се БАБХ.   Държавната агенция оправдава бързите си действия и с това, че чумата по дребните преживни животни е силно заразна, предава се бързо, има агресивно развитие, висока смъртност, може да застраши националната сигурност и затова се препоръчва „радикално унищожаване с всички произтичащи процедури“.  ", "date": "2018.08.09", "title": "БАБХ купува от компютърна фирма препарати за откриване на чума"}
{"url": "http://epicenter.bg/article/Rumen-Petkov--Petyo-i-Petar-upravlyavat-energetikata-sreshtu-nyama-i-po-10-000-leva-na-mesets/161009/4/0", "text": "Председателят на АБВ Румен Петков ще сезира премиера Бойко Борисов за конфликт на интереси в назначения в енергетиката. На пресконференция във Варна той посочи конфликтните имена - на председателя на борда на Българския енергиен холдинг Петър Илиев, който се явява сам контролиращ себе си, защото е изпълнителен директор и на НЕК и Петъо Иванов, който едновременно е председател на борда на „Булгаргаз“ и изпълнителен директор на БЕХ. „Въпросът е в България толкова ли няма кадри в енергетиката, че поставяме едни и същи хора на няколко места, да вземат по 5-6 хиляди лева месечни заплати и то в конфликт на интереси?“, коментира Петков.   Румен Петков се спря на лиценза за търсене на газ в акваторията на Галата около морската ни столица. Той каза, че загубите на държавата ни от неустойки за концесията на находището на природен газ в зоната от дванайсет мили в морето край Варна са от порядъка на 150 млн. щатски долара, в които се включват и невнесени концесионни такси към Министерството на енергетиката.   Според Петков, по предложение на народните представители Таско Ерменков и Жельо Бойчев, в парламента е била гласувана законодателна промяна за пълната либерализация на електроенергийния пазар, която е лобистка и в ущърб на държавния интерес що се отнася до добива на природен газ и режима на издаване на лицензии. Румен Петков обясни, че в случая издадената лицензия е единствено и само за добив на природен газ в икономическата зона на Черно море. Понастоящем концесионерът „Петрокелтик“, който е регистриран в офшорна зона - на Каймановите острови - е с неясна собственост на капитала.   „През ноември 2017 година, с писмо до Министерството на енергетиката, концесионерът е заявил, че не е в състояние да добива повече газ. С това всички съоръжения трябва да преминат безвъзмездно в управление на държавата“, категоричен е Румен Петков.   Той добави, че концесията се експлоатира по непрофесионален начин и това води до загуби на подземни богатства, включително и до преки щети, чрез неизпълнение на минималния годишен добив. „Концесионерът не спазва екологичните норми с изхвърляне на отпадните води със съдържание на цианид, кадмий, олово, арсен в икономическата зона на Черно море с всички последствия от това. Ние настояваме първо Министерството на околната среда да направи много сериозен анализ в какво се изразява промяната в закона“, каза още Румен Петков.   Петков коментира също, че председателят Държавната комисия за водно и енергийно регулиране Иван Иванов трябва да провери капитала на дружеството. Държавният орган трябва да констатира, че компанията не отговаря на изискванията за прозрачност на капитала, тя е с неясна собственост и не може да се гарантира състоянието на околната среда в района на нос Галата.   АБВ ще настоява Министерство на енергетиката незабавно да предприеме всички действия, за да може това газонаходище, на базата на преустановената концесия с „Петрокелтик“, да бъде прехвърлено на 100% на държавното дружество „Булгартрансгаз“. „Ако ние искаме действително като държава да покажем способност да изпълняваме предварително поети икономически ангажименти, които засягат голяма част от Европа, Министерство на енергетиката трябва да предприеме това действие незабавно“, категоричен е Румен Петков.", "date": "2018.08.09", "title": "Румен Петков: Петьо и Петър управляват енергетиката срещу няма и по 10 000 лева на месец"}
{"url": "http://epicenter.bg/article/Bryuksel--Uvelichava-se-vnosat-v-Evropeyskiya-sayuz-na-vtechnen-priroden-gaz-ot-SASht-/161012/4/0", "text": "От пристигането на първия танкер с втечнен природен газ (ВПГ) от САЩ в португалското пристанище Синеш през април 2016 г. до днес вносът в ЕС на американски втечнен природен газ е нараснал от 0 до 2,8 млрд. куб. м., съобщи пресслужбата на Европейската комисия, цитирана от Агенция \"Фокус\". За сравнение, това приблизително отговаря на годишната консумация на природен газ в България, която е около 2,86 млрд. куб. метра.  В съвместно изявление от 25 юли във Вашингтон председателят Юнкер и президентът Тръмп се споразумяха да укрепват стратегическото сътрудничество между ЕС и САЩ в областта на енергетиката. В този контекст Европейският съюз ще внася повече ВПГ от САЩ, за да диверсифицира енергийните си доставки и да повиши тяхната сигурност. Затова ЕС и САЩ ще работят за улесняване на търговията с втечнен природен газ.  ЕС е съфинансирал или е поел ангажимент да съфинансира инфраструктура за ВПГ по проекти на стойност над 638 млн. евро. В допълнение към съществуващия в ЕС свободен капацитет от 150 млрд. куб. м. Съюзът подкрепя 14 проекта за изграждане на инфраструктура за втечнен природен газ.  В момента законодателството на САЩ все още изисква предварително регулаторно одобрение на износа на ВПГ за Европа. САЩ трябва да вземат мерки във връзка с тези ограничения, така че техните правила да улесняват износа на ВПГ за ЕС.  ", "date": "2018.08.09", "title": "Брюксел: Увеличава се вносът в Европейския съюз на втечнен природен газ от САЩ "}
{"url": "http://epicenter.bg/article/Politsiyata-razsledva-ubiystvo-v-Lyaskovets--ima-zadarzhan-/160984/3/0", "text": "Служители на полицейското управление в Горна Оряховица разследват тежко криминално престъпление. Сигнал за случая е получен в 16,15 часа вчера, предава Дарик.  На адреса в Лясковец незабавно са били изпратени екипи на Спешна помощ и полицията. След пристигането на екипите на мястото е установен 63-годишен мъж от Лясковец в тежко състояние, с множество травми по тялото. Той незабавно е бил откаран в Спешна помощ в Горна Оряховица, където малко по-късно е починал.  Като съпричастен към извършеното деяние е задържан 76-годишен мъж от същия град. Образувано е досъдебно производство. Процесуално-следствените действия по случая продължават под ръководството на Окръжната прокуратура.   ", "date": "2018.08.09", "title": "Полицията разследва убийство в Лясковец, има задържан "}
{"url": "http://epicenter.bg/article/Svideteli-razkazvat-za-prestapnata-grupa-na-Mityo-Ochite-pred-sada-/160987/3/0", "text": "Апелативният специализиран съд започна заседанието по мярката за неотклонение на петимата от престъпната група на Митьо Очите, за която разследващи твърдят, че е рекетирала Южното Черноморие в продължение на години.  На заседанието присъстват само четирима - Радослав Николов, по прякор Рачо, Венцислав Христов-Лавацата, Иван Пишиев и Иван Найденов.  Йордан Въчев-Ларша е подал лична молба, че не желае да участва в производството пред Апелативния съд, вместо него на заседанието за гледане на мерките им се явява адвокатът му Димитър Марковски.  На 8 август в съда са постъпили нови материали и класифицирани материали, стана ясно в хода на заседанието.  Прокурорът от Апелативната специализирана прокуратура изнесе пледоария, в която посочи обвиненията срещу петимата от бургаския ъндърграунд. Съдът е установил, че са налице всички обстоятелства за най-тежката мярка за петимата задържани, за това сочат и всички доказателства.  Към групата са предявяват общи обвинения, а към някои от членовете и конкретни вторични престъпления – като рекет и изнудване.  Прокурорът обясни, че са се явили и разпитани анонимни и явни свидетели, извършени са експертизи, които разкриват структурата на престъпната група на Митьо Очите.  Свидетелите посочват, че Димитър Желязков – Очите е тарторът на групата, а Радослав Николов неговата дясна ръка. Вторият в йерархията е Венцислав Христов.  От разказите на свидетелите ставало ясно, че Николов и другият от бандата Иван Пишиев налагат монопол върху погребалния бизнес в Бургас, като придобиват погребални агенции и назначават техни хора да ги управляват.  С дилърите на наркотици се занимавал Венцислав – те се отчитали на него, той на Радослав, а Радослав на Очите. Палежите също преминавали през Радослав Николов, сочели разказите на свидетелите.  Иван Найденов получава обвинения за палеж.  Един от свидетелите по делото - жена, която има фирма в сферата на погребалния бизнес, разказва как е била заплашена, че ще бъде унищожена, лично от Иван Въчев.  Според прокурора за всеки от петимата е опасен за обществото, налице е опасност от извършване на друго престъпление. Прокурорът изтъкна, че едни от групата са били осъждани, други реабилитирани.  Адвокатът на Иван Пишиев - Емил Милиев, изтъкна в мотивите си пред съда, че за обвиняемия, когото защитава, няма доказателства да е опасен, свидетелските разкази срещу него не са доказани, има установен адрес и няма опасност да се укрие. Поради което иска различна мярка от задържане под стража.  ", "date": "2018.08.09", "title": "Свидетели разказват за престъпната група на Митьо Очите пред съда "}
{"url": "http://epicenter.bg/article/Shefat-na-zatvorite--Ivancheva-e-izvedena-ot-bolnitsa-bez-beleznitsi-/161004/3/0", "text": "„Десислава Иванчева е изведена от болницата днес без белезници. Снимката, която се показва, е стара”. Това каза временно изпълняващият длъжността директор на затворите ст. комисар Васил Миладинов, предаде бТВ.  Той даде извънредно изявление пред сградата на Софийския затвор, след като се вдигна шум около отстранения кмет на „Младост” и посещението ѝ за изследвания в „Майчин дом”.  По рано днес от екипа на Иванчева съобщиха във „Фейсбук”, че тя е изведена от болницата по-рано от очакваното. Към съобщението е прикрепена снимка, на която Иванчева пак е окована. В публикацията обаче изрично се подчертава, че снимката е от влизането на Иванчева в болницата на 1 август.  Довеждането в болница на бившата кметица на „Младост” с белезници на ръцете и краката предизвика скандал, като юристи коментираха, че в случая не става дума за специално отношение към нея, а за нарушаваща законите и Конституцията практика, прилагана спрямо всички арестанти, които се конвоират до лечебно заведение. Властите обаче обясниха действията си с множеството случаи на избягали лица.    Васил Миладинов обясни днес, че до края на седмицата ще бъдат изготвени нови правила за конвоирането на арестанти.  ", "date": "2018.08.09", "title": "Шефът на затворите: Иванчева е изведена от болница без белезници "}
{"url": "http://epicenter.bg/article/Sadat-ostavi-v-aresta-petimata-zadarzhani-ot-grupata-na-Mityo-Ochite-/161005/3/0", "text": "След открито заседание, което продължи близо два часа, Специализираният апелативен наказателен съд реши да остави в ареста петимата задържани от групата на Димитър Желязков – Очите, предаде репортер на Агенция „Фокус“.  Венцислав Христов, Радослав Николов, Йордан Въчев, Иван Найденов и Иван Пишиев са с най-тежка мярка „задържане под стража“. Аргументите на прокуратурата са, че ако обвиняемите бъдат освободени, за всеки един от тях съществува висок риск да се укрие или да извърши друго престъпление.  Спрямо Иван Найденов остава само обвинението за извършване на умишлен палеж на игрална зала в Слънчев бряг. Според съда нито един от разпитаните свидетели, даващи сведения за дейността на организираната престъпна група, не сочи сведения за дейност на обвиняемия Иван Найденов в нея. Другият аргумент на съда е, че през по-голямата част от времето, през което според прокуратурата Найденов е бил част от организираната престъпна група, той е бил в затвора.  По отношение на второто обвинение за умишлен палеж стана ясно, че според ДНК експертиза на черен текстилен ръкав на риза, иззет от мястото на произшествието, се установило, че по него има ДНК на Найденов. Тези доказателни източници заедно с анализа на телефонните разпечатки и показанията на свидетели съдът намира за достатъчни да обосноват съпричастност на Найденов към това престъпление.  В ареста е и шестият задържан – Калоян Колев. На 5 август той се завърна от Испания и се предаде на разследващите органи, след като беше обявен за международно издирване. Продължава издирването на общинския съветник от Несебър Пейко Янков.  Соченият за лидер на организираната престъпна група Димитър Желязков остава в ареста в Турция, като екстрадирането му трябва да се случи в срок до 30 дни след задържането.  ", "date": "2018.08.09", "title": "Съдът остави в ареста петимата задържани от групата на Митьо Очите "}
{"url": "http://epicenter.bg/article/Detsata--blasnati-ot-piyan-i-drogiran-shofyor-v-Kiten--oshte-sa-v-shok--VIDEO--/161014/3/0", "text": "Децата, прегазени от пиян и дрогиран шофьор в Китен, са в шок от случая. Четири от шестте момичета остават в болница за лечение, предава бТВ.  Децата били на десетдневна дълго чакана почивка на море. На втория ден отивали на концерт, когато били пометени на тротоара.  „Караше силно и излезе от завоя. Удари се в бордюра и после в нас. Каза: „Добре сте, нищо ви няма, ставайте ще се оправите”. Миришеше на алкохол, но не изглеждаше пиян”, разказа Надя, една от потърпевшите.  „Стана много бързо и просто се озовахме в тревата. Миналия вторник имах още една катастрофа и като цяло бях най-изплашена от всички. Добре, че беше една жена, която ми помогна и ме успокояваше”, заяви Янита Любенова.  Някои от децата са хвърчали по 3-4 метра и е късмет, че са паднали в тревата, която е омекотила ударите.  Родителите са благодарни на лекарите и на хората, оказали първа помощ, но не спират да се тревожат.  „Това са шест деца! Ако бяха загинали? Има ограничения за скорост, завоят е много остър, няма шанс да караш с голяма скорост, но под въздействието на алкохола и дрогата на него всичко му е било много лесно”, коментира Валентин Александров, баща на едно от пострадалите деца.  Родителите настояват за строго наказание на шофьора, а децата искат по-бързо да се оправят, за да се върнат на плажа.  ", "date": "2018.08.09", "title": "Децата, блъснати от пиян и дрогиран шофьор в Китен, още са в шок (ВИДЕО) "}
{"url": "http://epicenter.bg/article/Rayonniyat-savet-na-BSP-Krasna-polyana-osazhda-teroristichniya-akt-vav-Venetsuela-/160986/2/0", "text": "Районният съвет на БСП-Красна поляна осъжда терористичния акт във Венецуела. Това се посочва в декларация на партийната структура, изпратена от пресцентъра на ГС на БСП София.  „Районният съвет на БСП - Красна поляна категорично осъжда терористичния акт във Венецуела и опита за убийство на демократично избрания президент Николас Мадуро.  Атентатът в Каракас е акт на насилие срещу легитимно избрания от венецуелския народ държавен глава, срещу държавността, срещу свободата и демокрацията.  Венецуела избра пътят на социализма, свободата и демокрацията и ние сме убедени, че венецуелският народ ще продължи по този път, подкрепяйки политиката на Николас Мадуро.  Убедени сме, че Венецуела ще победи тероризма и венецуелската демокрация ще надмогне опитите за търсене на политически решения с насилие.  Призоваваме всички демократични държави в света да подкрепят венецуелския народ и Николас Мадуро в борбата за мир, свобода и демокрация, да уважат демократичното решение на гражданите на Венецуела да вървят по пътя на социализма и да приемат протегнатата ръка за мир, сътрудничество и взаимноизгодни икономически отношения.  Венецуела ще продължи да бъде пример за демократично социалистическо развитие, за което мечтаят и другите народи в Латинска Америка.  Декларацията е подкрепена от народните представители от „БСП за България“, които са членове на Групата за приятелство България – Венецуела в 44-тото НС и от Комунистическата партия на България с първи секретар Александър Паунов.“.  ", "date": "2018.08.09", "title": "Районният съвет на БСП-Красна поляна осъжда терористичния акт във Венецуела "}
{"url": "http://epicenter.bg/article/Remontite-v-Sofiya-prodalzhavat--Zatvaryat-chast-ot-bul---Balgariya--v-ponedelnik--no-puskat-tramvay--7/160988/2/0", "text": "Летните ремонти в София продължават. До първия учебен ден ще бъде готово новото споделено трамвайно и автобусно трасе по бул. \"Константин Величков\". През почивните дни изцяло ще бъде затворено за преасфалтиране кръстовището пред Софийския университет. А от понеделник бул. \"България\" ще бъде затворен в посока Бояна и движението ще се извършва двупосочно в другото платно.   На бул. \"Константин Величков\" се изгражда първото споделено трасе, по което ще вървят едновременно трамваите и автобусите. Това ще направи градския транспорт много по-бърз и предпочитан за гражданите. А, за да не се нарушава автомобилният трафик, в момента се изгражда втора допълнителна лента за колите, съобщи БНТ.   В събота и неделя ще бъде изцяло затворено кръстовището при Софийския университет. Гражданите трябва да използват обходни маршрути. Подходящи улици са \"Раковска\", бул. \"Дондуков\" и ул. \"Гурко\". След като се преасфалтира кръстовището пред Софийския университет, преасфалтирането ще продължи към паметника Левски.   Неудобството за софиянци е, че от понеделник затварят за преасфалтиране бул. \"България\", но ще бъде пуснат трамвай номер 7.   „Планираме от понеделник да се започне същинската работа по платното в посока Бояна, между бул. \"Иван Гешов\" и бул. \"Гоце Делчев\". Платното ще бъде затворено изцяло. Съответно движението ще се осъществява двупосочно в другото платно. Ще има по една лента за движение, така че очакваме изключително затруднен трафик. Призоваваме хората за използват алтернативни маршрути като най-близките са \"Цар Борис III\" и \"Черни връх\". Съответно ще бъде пусната и трамвайна линия номер 7. Бул. \"България\" понася много сериозен трафик. Нашите анализи показват, че нашето време за работа е само през август. И в тази връзка ще направим всичко възможно най-късно в първите дни на септември булевардът да бъде отворен за движение.“, заяви Евгени Крусев, заместник-кмет по направление \"Транспорт и транспортни комуникации\".   През месец август ще бъдат преасфалтирани и голяма част от кварталните малки улици, за които районните кметове са подали сигнали, че са в лошо състояние. От общината се извиняват на гражданите за всички неудобства. Ако времето се задържи без валежи, би трябвало всички големи ремонти да приключат до 15 септември.  ", "date": "2018.08.09", "title": "Ремонтите в София продължават! Кошмарен трафик от понеделник - затварят част от бул. „България“"}
{"url": "http://epicenter.bg/article/Festival-na-solta-zapochva-utre-kray-Atanasovskoto-ezero/160993/2/0", "text": "За шести пореден път, на 10 август, Атанасовското езеро ще бъде домакин на еднодневен фестивал, посветен на солта, съобщи БНР. Всяка година организаторите от фондация „Биоразнообразие“ заедно с Българското дружество за защита на птиците и „Черноморски солници“ АД задават различна тема, като тазгодишното издание ще премине под наслов „Солта на живота“.   Ето програмата на феситвала:   16.00 часа - \"Солта на живота\" - репортажна изложба на проекта 2012-2018 (откриване) / Хале на солниците;   16-17 часа - Да играем с Атанас - детски образователни игри / \"симБиотично\";   16-18 часа - Видео прожекции - Всичко за Солта на живота / \"симБиотично\";   16-19 часа - Стари снимки с нови хора - арт ателие с център АЛОС / Хале на солниците;   16-20 часа - Инфо пункт за Фестивала / \"симБиотично\";   16-20 часа - Базар на солта - сол и продукти със сол, авторски бижута, храна, напитки, сувенири и др. / Хале на солниците;   16-20 часа - Познаваш ли Атанасовско езеро? Открий, научи, спечели! - игра по случай 38-ия рожден ден на резервата / Из цялата фестивална територия;   16-20 часа - Хамаци зона / \"симБиотично\";   16-20 часа - Разходка с влакчето на солта (на всеки 20 минути) от Басейните с луга до \"симБиотично\" и Халето (и обратно);   16-21 часа - Солничар за един ден / Хале на солниците;   16-22 часа - Конкурс за видеоклип \"Фестивал на солта\"- снимай и изпрати до 13 август на saltoflife @biodiversity.bg;   16-22 часа - Къпане в лугата и мазане с кал / Басейните с луга и кал;   16-22 часа - Пъзел на Атанасовско езеро / Хале на солниците;   17.00 часа - Изложба \"Оранжево и синьо\" - автор Сияна Георгиева / Хале на солниците;   17-18 часа - Ателие \"Солта на живота\" - рисуване с акварел и сол * / Хале на солниците;   17.30 - 18.00 часа - Солничките на живота - конкурс за стари и нови солници / \"симБиотично\";   17.30 - 19.00 часа - / Арт ателие \"Мисли на криле\" - изработване на фигури с тел и хартия * / Хале на солниците;   17.30 - 19.00 часа - Спортен триатлон със Зелена Странджа / до \"симБиотично\";   18-18.30 часа - Шоколад с морска сол - дегустация на \"Гайо Шоколад\" / \"симБиотично\";   18-19 часа - Ателие \"Сапуни със сол\" - изработване на сапуни * / Хале на солниците; 18.30 - 19.30 часа - Йога карти Лийла с демонстрация / Хале на солниците;   18.30 - 19.30 часа - Здравe от езерото - лекция на доц. Тепавичарова от ИОНХ при БАН / \"симБиотично\";   19.00 часа - Изложба \"Чайки\" - илюстрации на \"ДАФНИ\" (откриване) / Хале на солниците;   19.00 часа - Изложба \"Пернати фотострации\" на студио Павилион (откриване) / Хале на солниците;   19.30 часа - Мис и Мистър Солена кал - конкурс за най-атрактивен участник / Близо до Басейните с луга и кал;   20.30 часа - Езерото - съвременен танц на балет ДЮН / Хале на солниците;   20.30 - 21.30 часа - Концерт на тъмно - кой ще е музикалната изненада на Фестивала? / Хале на солниците;   20.30 - 22.30 часа - Светлини около хората - фото-арт ателие на център АЛОС / Хале на солниците;   22.00 часа - Голяма торта по случай рождения ден на езерото със стопаните на резервата РИОСВ-Бургас / Хале на солниците.   Фестивалът на солта се организира в рамките на проект \"Солта на живота\", изпълняван от Българска фондация Биоразнообразие, БДЗП и Черноморски солници АД, с финансовата подкрепа на ЕК чрез програма LIFE+.    Причините за това са различни, но основните са няколко. Първата е свързана с  и с лечебните свойства на лугата и калта, които се добиват в района по природосъобразен начин. Лечението с тях оказва благоприятно въздействие върху периферната нервна система и опорно-двигателния апарат, помагат при зарастването на различни рани и подпомагат обменните и регенерационни процеси в организма.    Фактът, че езерото е предпочитано място за отдих, гнездене и презимуване на внушителен брой птици - над 330 вида, също привлича немалко внимание. За да си представите мащабите на това орнитоложко богатство, ще споменем, че общият брой на видовете, срещащи се у нас е 420.   Третата причина за интереса към Атанасовското езеро е възможността да се види   По тази причина тя е обявена за  каквато всъщност е и цялото езеро, тъй като то е част от мрежата на Натура 2000.    Червеният цвят се дължи на голямото количество магнезий, което се съдържа във водите му, както и на едно водорасло, виреещо в много солени води. Смяната и пъстротата им се дължат на солодобива, а най-наситени са именно сега в периода август-септември.    пък проследява всичко, което съвместният екип е постигнал по отношение на опазването на местообитанията на животните и птиците, както и решаването на проблема с качеството на водата в лагуната и опасността от наводнения.   Ако всичко това ви се струва малко, но и сте достатъчно смели да се поизцапате, можете да участвате и в конкурса  . Ограничения за възрастта на участниците няма, но условието е те да дефилират атрактивно и да покажат харизма на импровизираната сцена.", "date": "2018.08.09", "title": "Фестивал на солта започва утре край Атанасовското езеро"}
{"url": "http://epicenter.bg/article/Rumen-Petkov--Imame-palni-osnovaniya-da-sprem-pregovorniya-protses-na-Makedoniya-s-ES-i-NATO/160995/2/48", "text": "Трябват политически преговори на най-високо ниво - да се каже институционално, че непризнаването на българското участие в Илинденско-Преображенското въстание е посегателство върху нашата история и в средносрочна перспектива е предпоставка за териториални претенции. Това каза на пресконференция във Варна лидерът на ПП АБВ Румен Петков, предаде радио „Фокус“ - Варна.   Петков коментира, че в момента явно има стремеж Сърбия да бъде „закопчана отвсякъде“ със страни-членки на НАТО. Неглижирането на българската история от страна на Македония обаче ще даде пълни основания на страната ни да спрем преговорния процес с Европейския съюз и НАТО. „Министерството на външните работи и парламентът трябва да се свържат незабавно с посланика на Македония у нас и да заявят, че се нарушава договора за междусъседство“, добави той. Според Румен Петков втората важна стъпка е съставът на т. нар. Мултидисциплинарна комисия да бъде сменен с хора, които имат обективно отношение към историята, патриоти, хора, които ще се борят за българския национален интерес. Лидерът на АБВ припомни, че по време на тържествата за Илинден миналата година, единствено партията му е алармирала, че министър-председателят и председателят на парламента на Македония са постъпили изключително цинично спрямо историята на България.   „За тях няма Илинденско-Преображенско въстание, а само Илинденско, в което са участвали македонци, турци, гърци, албанци, власи, но не и българи. Тогава всички политически партии и държавни институции си замълчаха. Когато преди два месеца се обяви намерението да се търси името Илинденска Македония, в България реагира единствено политическа партия АБВ“, каза още Петков.   „Ние от АБВ твърдим, че е изключително груба грешка България да не участва в разговорите с Македония за името на държавата. Т.е. да си останат разговорите единствено между Гърция и Македония. Когато излезе вторият вариант със Северна Македония ние предупредихме, че това е предпоставка за посегателство срещу нашата история и бъдещи териториални претенции“, добави той. Лидерът на АБВ отбеляза още, че от БСП енергично са подкрепили идеята за Северна Македония, ВМРО и ГЕРБ също, а вчера и Корнелия Нинова, и Красимир Каракачанов са преповтаряли аргументите, които партията е изложила преди един месец.", "date": "2018.08.09", "title": "Румен Петков: Имаме пълни основания да спрем Македония за ЕС и НАТО"}
{"url": "http://epicenter.bg/article/Ot-ABV-dade-na-prokuraturata-fotovoltaichen-park-na-tasta-na-kmeta-na-Devnya/160996/2/0", "text": "АБВ ще внесе сигнал до Специализираната прокуратура заради фрапантни нарушения и лично облагодетелстване, свързани с отдаване на безценица на 4000 декара земя на фирма, свързана с тъста на кмета на Девня. Това каза на пресконференция днес председателят на областната структура на организацията доц. Георги Кючуков, предаде радио „Фокус“ - Варна.   Присъствалият на брифинга лидер на АБВ Румен Петков настоя до изясняване на случая кметът Свилен Шитов да бъде отстранен по най-бързия начин от поста си, за да не възпрепятства работата на компетентните органи. По информация на доц. Кючуков нарушенията в Девня са фрапантни.   Става въпрос за отдаване под наем на земята срещу 53 стотинки годишно за срок от 50 години на фирма, придобита от тъста на Свилен Шитов. По думите на доц. Кючуков сагата започва още през 2009 година, когато фирма „Хаос инвест 2“ подава молба да ползва територия от 4000 декара в Девня за строителството на фотоволтаичен парк. Тогавашният кмет прави обществено обсъждане и допитване до населението, но хората категорично се противопоставят, а основният мотив е, че това ще унищожи възможността за развиване на животновъдство, тъй като земята се състои от пасища.   Осем години по-късно, когато Свилен Шитов става кмет, фирмата „4Б СОЛАР“ подава молба за същото разрешение. Кметът я представя пред Общинския съвет с мотива, че трябва да се разреши, тъй като дружеството има богат опит в изграждането на фотоволтаични централи. Според проверка на АБВ обаче, фирмата е регистрирана два месеца преди това с уставен капитал от два лева. „Трудно може да се прецени къде е добил този богат опит за фотоволтаици“, коментира доц. Кючуков.   По думите му тогава се предлага тези 4000 декара да бъдат дадени за безвъзмездно ползване за неопределен срок с цена 53 400 лева. Общинският съвет след обсъждане, решава да го даде за 50 години при двойно по-висока цена или за 53 стотинки за декар на година.   Подписан е договор в края на миналата година и в началото на тази година първоначалната фирма, която е собственост на тъста на Шитов „Хаос инвест 2“ изкупува всички акции на „4Б СОЛАР“ и става едноличен собственик. „За да няма забавяне пускат се веднага четири искания за утвърждаване на Подробен устройствен план и право на застрояване. Тези заявления са одобрени на извънредно заседание на Общинския съвет без заинтересованите лица да могат да обжалват в едномесечен срок“, допълни той.   Кючюков коментира още, че кметът Свилен Шитов е предложил Общинският съвет в Девня да отмени сделката, което е станало на 20 юли тази година, но решението е отменено от областния управител като незаконосъобразно.", "date": "2018.08.09", "title": "АБВ даде на прокуратурата фотоволтаичен парк на тъста на кмета на Девня"}
{"url": "http://epicenter.bg/article/Valeri-Simeonov--Malshans-e-da-vidite-kak-me-yadat-ribite-i-ratsite-pod-burgaskiya-most/161001/2/0", "text": "\"Всичко, което не трябва да бъде направено, е направено. Малшанс е да ме видите как ме ядат рибите и раците под бургаския мост\", заяви пред \"Сега\" вицепремиерът Валери Симеонов.     Проверка в деловодството на ВАС показа, че в ранния следобяд на четвъртък все още не са внесени документите за обжалване на решението на първата инстанция.  Крайният срок все пак е петък.    Тричленният състав на ВАС отмени решението на кабинета от края на миналата година, когато бяха одобрени промени в действащия план за управление на национален парк \"Пирин\". Поправките бяха подкрепени без екооценка и отвориха възможност за сечи и строителство в границите на защитените територии на парка. Последваха масови граждански протести и искания за оставката на екомистъра Нено Димов.   А по време на поредната кулминация на дрязгите в \"Обединените патриоти\" лидерът на \"Атака\" обвини вицперемиерът Валери Симеонов в лобизъм в полза на концесионера на ски-пистата в Банско.   \"Бяхме обвинени, че сме някаква комбина за спасяване на \"редник Киро\". Но много добре си спомням операцията по спасяването на \"редник Цеко\", когато в навечерието на Нова година Симеонов изнуди правителството - или пада правителството, или се приема концесията за Банско. В резултат правителството я прие\", каза тогава Сидеров.", "date": "2018.08.09", "title": "Валери Симеонов: Малшанс е да видите как ме ядат рибите и раците под бургаския мост"}
{"url": "http://epicenter.bg/article/Atanas-Zafirov--Predvidili-sme-kontseptsiya-za-tsyalostno-razvitie-na-vaorazhenite-sili-i-otbranata/161003/2/0", "text": "\"Във „Визия за България“ сме предвидили концепция за цялостно развитие на българските въоръжени сили и отбрана\". Това каза Атанас Зафиров, член на Изпълнителното бюро на БСП, на пресконференция след среща с ръководството на Конфедерацията на обществените организации от сигурността и отбрана по проекта „Визия за България“, съобщиха от пресцентъра на социалистическата партия.  „Днешната среща е в продължение на усилията на БСП за популяризиране на стратегическия документ „Визия за България“, който беше приет буквално преди дни\", допълни Зафиров. Той поясни, че „Визия за България“ е надпартиен документ. По думите му акцентите в нея са пет: икономика и доходи, регионално развитие, образование и здравеопазване. „Това по никакъв начин не означава, че БСП няма своите подробно разписани намерения и виждания във всички останали сектори на страната“, каза Зафиров.  „Визия за България“ на БСП е актуален документ. Той се приема в изключително подходящ момент“.Това заяви полк. Иван Иванов - председател на Конфедерацията на обществените организации от сигурността и отбрана на пресконференция след среща с представители на БСП по проекта „Визия за България“. Според него основните заключения в проекта са, че неолибералният модел е изчерпал своя потенциал и че светът е пред прага на доста голяма промяна. „Ние сме напълно съгласни с този извод. Съгласни сме с извода, че не може да има една група хора, които имат сериозен икономически потенциал и те правят или конституират политическа система, която не обслужва съответната маса или народ, а своите собствени икономически интереси. В тази връзка считаме, че основните изводи, които се правят във Визията, са абсолютно правилни“, изтъкна полк. Иванов. Той добави, че по време на срещата от КООСО са поставили редица въпроси, които трябва да бъдат обсъдени. По думите му по отношение на сектор „Отбрана“ основните параметри във Визията са актуални. „Считаме, че и ръководството на БСП споделя мнението на ръководството на КООСО, че Българската армия в момента е в изключително тежко състояние и с голямо затруднение би изпълнила своята най-голяма мисия“, допълни още полк. Иванов.    \"С „Визия за България“ искаме да дадем ново начало на държавата за дълъг период напред\". Това каза по време на брифинг народният представител и зам.-председател на Комисията по отбрана към Народното събрание Николай Цонков. „Сигурността и отбраната са изключително важни за България, разбира се, без да подценяваме системи като образование и здравеопазване. Тук сме се събрали да разговаряме, както за цялостната „Визия за България“, за мерките, приоритетите, така и за визията за изграждане на една боеспособна и модерна Българска армия“, допълни Цонков.  \"Окончателният вариант на „Визия за България“ може да бъде само дело на различни среди, които да допринесат България да получи нов тласък в развитието си\". Това каза народният представител от ПГ на „БСП за България“ и член на ИБ на партията Валери Жаблянов. „Обща е констатацията, че обстановката в Европа и света се променя бързо и драматично и тя представлява провокация към българската политическа, военна и като цяло стратегическа мисъл. Към възможността българската нация да се мобилизира в такива моменти и с всички скромни ресурси, с които разполага, да намери брод към новото състояние, към което се придвижва и световната система за сигурност и ЕС“, добави той. Жаблянов изтъкна, че е впечатлен от една от препоръките на КООСО, че е крайно време да бъдат разделени \"Сигурността\" и \"Отбраната\". \"Смесването на тези две сфери понякога води до подценяване и неяснота относно мерките и политиките, които се предприемат в тези области\", допълни той.  На срещата присъстваха ген.м-р о.р. Стоимен Стоименов, полк. о. р. Иван Иванов, полк. о. р. Георги Цветков, полк. о. р. Захари Марков, полк. о. р.Цонко Цонков, полк. о. р.Иван Йорданов, полк. о. р. Атанас Начев, полк. о. р. Пламен Хинков и др.  В КООСО членуват: Алианс Български командоси, Асоциация на завършилите академия на ГЩ на Руската федерация (АЗАГЩРФ), Асоциация на завършилите Колежа по отбраната на НАТО в Рим (АЗКОН), Асоциация на Сухопътните войски на България (АСВБ), Асоциация на учените в областта на сигурността и отбраната, Българско бюро за разузнаване (ББР), Независим национален съюз на офицерите в България (ННСОБ), Сговор за демократична алтернатива (СДА), Сдружение на офицерите от резерва и запаса клуб 199, Център за изследване на асиметричните рискове и заплахи за сигурността в Югоизточна Европа и Черноморския регион (ЦИАРЗС в ЮЕ и ЧР), Асоциация Колеж по отбраната на НАТО - България - област Бургас, Асоциация Ренесанс за България, Сдружение Съюз на офицерите от резерва СИОР България, Фондация Български криле и Център за изследване на политиките в сигурността и отбраната (ЦИПСО)  ", "date": "2018.08.09", "title": "Атанас Зафиров: Предвидили сме концепция за цялостно развитие на въоръжените сили и отбраната"}
{"url": "http://epicenter.bg/article/Ninova--Borisov-zamete-skandala-sas-Zaev--Karakachanov-izvednazh-se-seti--che-e--patriot-/161006/2/0", "text": "Лидерът на БСП Корнелия Нинова коментира разнопосочните сигнали на официалните български власти по повод провокацията на македонския премиер Зоран Заев, който преди дни обяви, че Илинденското въстание е македонско.     „Вчера призовах държавните институции да изразят позиция по изказването на Зоран Заев, че Илинденското въстание е македонско и настъпи голямо объркване в главите на управляващата коалиция.   Вицепремиерът Каракачанов изведнъж се сети, че е \"патриот\" и поиска от другия вицепремиер Захариева веднага да реагира. Тя пък, вместо да го послуша, нападна БКП и Титова Югославия. И патриотът се спихна.   Като капак на всичко това днес премиерът Борисов замете темата, казвайки, че когато дойде време да приемаме Македония в ЕС, ще се сети за тези думи и ще взема решение - бъдещо несигурно събитие. Бъдещо, защото поканата за Македония предстои, а несигурно, защото не се знае дотогава какъв акъл ще му дойде на премиера.   Толкова ли е трудно да се намери един български държавник, който прямо и отговорно да заяви: искаме мир и добросъседство на Балканите, но не пренаписвайте историята и не си решавайте вътрешните проблеми за сметка на нашата държава България.", "date": "2018.08.09", "title": "Нинова: Борисов замете скандала със Заев, Каракачанов изведнъж се сети, че е „патриот“"}
{"url": "http://epicenter.bg/article/Biser-Petkov--Parvite--koito-shte-poluchat-vtora-pensiya--shte-se-pensionirat-prez-2012-godina/161007/2/0", "text": "Има съгласие по новите текстове за допълнителното пенсионно осигуряване. Това каза министърът на труда и социалната политика Бисер Петков, предаде БГНЕС.   Министър Петков проведе среща с работната група за усъвършенстване на законодателството, регламентиращо фазата на плащане на пенсии от допълнителното задължително пенсионно осигуряване.  . Правото на допълнителна пожизнена пенсия за старост се придобива при навършване на пенсионната възраст на лицето, която е индивидуална.    „ “, отбеляза министър Петков.   Допълнителната пожизнена пенсия за старост представлява месечно плащане на предвидена в пенсионния договор сума, дължима на пенсионера от определена дата до неговата смърт, чийто  .   Министър Петков обясни, че допълнителната пожизнена пенсия за старост  .   „Нещо много съществено, което беше предложение на пенсионноосигурителните дружества и беше подкрепено от всички участници, е  “, допълни социалният министър.   Гарантираният размер не може да бъде по-малък от този, изчислен от сумата на брутния размер на преведените от Националната агенция за приходите осигурителни вноски за осигуреното лице.   , изчислена на база натрупаните средства по индивидуалната партида. ", "date": "2018.08.09", "title": "Бисер Петков: Първите, които ще получат втора пенсия, ще се пенсионират през 2021 година"}
{"url": "http://epicenter.bg/article/Petar-Volgin--I-nakraya-Zaev-ni-se-izplyu-v-litseto-/161013/2/0", "text": "    Крайно унизително е мълчанието на българските институции, както и на премиера Борисов, по повод репликата на \"големия приятел на България\" Зоран Заев, че \"Илинденското въстание е македонско\".   Това всъщност е логичният резултат от крайно тъпата ни \"македонолюбива\" политика в последно време. Какво ли не направихме за \"братята-македонци\" - подписахме договор, сдобрявахме ги с Гърция, постоянно им премитахме пътя към ЕС и НАТО....И накрая Заев ни се изплю в лицето...   Честно казано, дори не бива да му се сърдим особено много....Вината за създалата се ситуация е изцяло на нашите управляващи, които правят външната ни политика, според спуснатите от Вашингтон опорки. Просто раболепието за пореден път изгони разума...    ", "date": "2018.08.09", "title": "Петър Волгин: И накрая Заев ни се изплю в лицето..."}
