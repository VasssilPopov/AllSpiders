{"url": "http://epicenter.bg/article/Siderov-iska-chovek-na--Ataka--da-oglavi-MVR/165272/2/0", "text": "Лидерът на „Атака“ Волен Сидеров поиска негов човек да оглави МВР. В емоционално интервю за телевизия „Европа“ след инцидента със съпругата му Деница той остро разкритикува новия министър Младен Маринов.   „Аз съм против да се налива милиард в една прогнила система и ще настоявам от квотата на Патриотите човек на \"Атака\" да оглави МВР като министър. Единствено тогава може да се гарантира, че в тази система може да тръгне да се поставя някакъв ред. Имам и кандидатура, имам и хора, които ще застанат като екип. Имам готовност, имам и концепция. Аз ще поставя въпроса пред премиера\", каза лидерът на \"Атака\".   Той допълни, че ще поиска вътрешното министерство да бъде от квотата на „Обединени патриоти“. „ Аз смятам, че трябва да бъде. Защото в момента от моите коалиционни партньори Красимир Каракачанов е вицепремиер по обществения ред, силовите министерства, т.е. той надзирава МВР. Той до момента не се е обадил. Не става въпрос за махане на един човек, а става дума за смяна на концепцията. Ние си унищожихме армията. Имаме над 65 000 служещи в полицията\", добави Волен Сидеров.   Той не скри, че е разочарован от министър-председателя, вицепремиера по сигурността Красимир Каракачанов и от Валери Симеонов, защото нито един от тримата не го е потърсил след случилия се в петък инцидента с съпругата на Сидеров. И допълни, че ще постави пред Бойко Борисов въпроса за смяната на Младен Маринов, който не си вършел качествено работата.   Инцидентът, за който става дума е станал на 5-ти октомври вечерта близо до Симеоновоско шосе, в квартал Витоша. Колата на съпругата на Волен Сидеров (Деница Гаджева) е била блъсната от автомобил, управляван от судански гражданин.   От МВР потвърдиха, че  мъжът е 40-годишен  судански гражданин. Той е  задържан за агресивно поведение на пътя. Според полицията, след леко пътнотранспортно произшествие между двата джипа суданецът  започнал да обижда шофьорката на другия автомобил. Жената успяла да се оттегли. Но в района на бул. „Г.М.Димитров\" тя била застигната от мъжа, който я принудил да спре, излязъл от джипа си и насочил словесната си агресия към нея.   Според версията на Сидеров това е било опит той да бъде сплашен, но нападателите са объркали колите и вместо на него са попаднали на жена му.Лидерът на \"Атака\" е крайно разгневен от случилото се, като по думите му служителите на МВР лъжат за ситуацията.   Всичко това според Сидеров ясно показва, че МВР е изцяло прогнила система, която се нуждае от цялостна трансформация. Властите информират, че суданският гражданин, пребиваващ в България, е бил задържан, като по случая е образувана преписка за хулиганство.", "date": "2018.10.07", "title": "Сидеров иска човек на „Атака“ да оглави МВР"}
{"url": "http://epicenter.bg/article/D-r-Miroslav-Nenkov--Karlezhite-trudno-shte-badat-iztragnati-ot-zdravnata-sistema/165241/2/0", "text": "Трудно ще бъдат изтръгнати кърлежите от здравната система, те са много мощни. Това обяви пред БТВ анестезиологът д-р Мирослав Ненков относно поредния опит за реформа в системата.   Той уточни, че знае имената на „кърлежите”, някои лично познава, но няма да ги назове, защото те най-вероятно ще успеят да го съдят за нематериални щети. Това, с което се е захванало Министерството на здравеопазването е много смело, да видим какво ще стане, допълни лекарят.     Според д-р Ненков основната разлика между западните системи и нашата е в отношението към пациента – при нас той е на второ и трето място. Отношението към пациента трябва да се възпитава у студентите по медицина, смята известният анестезиолог.   Относно арестите в две болници заради търговия на черно с лекарства за онкоболни д-р Мирослав Ненков призова да се изчакат присъдите.   По думите му не е работа на един зам.-главен прокурор да произнася присъди (зам.-главният прокурор Иван Гешев нарече задържаните „търговци със смърт), а неговата работа е да събере доказателства, за да бъде произнесена присъда.", "date": "2018.10.07", "title": "Д-р Мирослав Ненков: Кърлежите трудно ще бъдат изтръгнати от здравната система"}
{"url": "http://epicenter.bg/article/Eto-pozitsiyata-na-Stolichna-obshtina-za-remonta-na--quot-Graf-Ignatiev-quot-/165242/2/0", "text": "Ремонтите на ул. \"Граф Игнатиев\" и градинката пред църквата \"Св. Седмочисленици\" в столицата предизвикаха разгорещен обществен дебат. Последваха спорове, протести, подигравки и дори искания за кметска оставка. Според критиците на ремонтите те са извършени некачествено и без зачитане на околната среда.   \"Това е втората най-натоварена пешеходна улица в София. Важно е да има обществено мнение, защото то държи под напрежение всички участници в процеса. Това напрежение трябва да доведе до един качествен краен резултат и една променена градска среда, каквато не е имало в този район от 40 години\", заяви за \"Събуди се\" общинският съветник от ГЕРБ Николай Стойнев.   Заместник-председателят на Столичния общински съвет Милка Христова от БСП беше категорична, че това, което се получава като визуален ефект в момента, не й харесва. По нейни думи концепцията на автора не се вписва в средата.    \"Стигнахме до тук поради липсата на достатъчно прозрачност\", категорична беше Христова.\"Гражданите бяха шокирани и изненадани поради простата причина, че когато се правиха обществените обсъждания на проекта и това което е качено на страницата на столична община и на НАГ и е достъпно до гражданите няма тази визия, която имаме в момента\", допълни тя.   \"Към момента е трудно да се направи оценка на ремонта по \"Граф Игнатиев\" и да се каже, че има дефекти\", заяви Стойнев.", "date": "2018.10.07", "title": "Ето позицията на Столична община за ремонта на \"Граф Игнатиев\""}
{"url": "http://epicenter.bg/article/Hasan-Ademov--DPS-vinagi-vliza-vav-vlastta-prez-paradniya-vhod-i-sled-izbori/165243/2/0", "text": "На семинара на ДПС обсъдихме сегашната ситуация в България и в Европа в контекста на подготовката на многогодишната финансова рамка за следващия програмен период, както и проектоманифеста на АЛДЕ. Идеята беше да се опитаме да подготвим една програма за ускорено развитие на страната от гледна точка на ценности. Според нас аритметични мнозинства в НС, които не са стъпили на ценностна основа, водят до един и същи край. Предстои да обобщим обсъденото в следващите седмици.   Това каза пред БНР д-р Хасан Адемов - депутат от ДПС и председател на Комисията по труда и социалната политика в НС. Той отрече твърденията че Програмата за ускорено развитие е опит на ДПС да заеме мястото на някой от партньорите в управляващата коалиция: „ДПС, когато е участвало във властта, винаги това се е случвало през парадния вход, след парламентарните избори, след спечелване на доверието на българския избирател!“   Програмата за ускорено развитие категорично не прилича на социалистическата „Визия за България“, допълни той.   „След година и половина управление, в което участват от националисти и националпопулисти, бих казал, можем да стигнем до извода, че е необходима коренна промяна в идеите за икономическо развитие на страната“.   „Сега говорим за алтернативни политики, за това в каква посока трябва да се движи България, какви цели да има… Това, че нашият почетен председател е казал  че ГЕРБ няма алтернатива, към онази дата (декември 2017 г. б.р.) звучи по един начин, но  след близо година вече нещата в България не са абсолютно същите. Това че е заявил, че няма алтернатива не може да се отнася за пример за няколко години напред. Истината е, че не трябва да разчитаме единствено и само на аритметични мнозинства“.   Според Адемов, старите стереотипи са неефективни пред предизвикателствата в ерата на четвърта дигитална революция, когато пазарът на труда се променя: „Затова предлагаме програма, около която да търсим подкрепа от обществото и от политически партии“.   Адемов коментира и предлаганите промени във финансирането на здравноосигурителния модел: „Нашата категорична позиция е, че сме за това да има демонополизация на НЗОК и тя да бъде поставена в конкуренция. Единият от моделите, които предлага сега министър Ананиев, прилича на това, на което ние сме държали през годините, но има и други предложения, които на практика предизвикват напрежение като например включването на застрахователите и идеята за доплащане или по-скоро за легализиране на доплащането. Включването на застрахователи в системата на здравеопазването в година, в която има заличен лиценз на застрахователна компания, според мен, е недостатъчно далновиден ход, защото българинът е особено чувствителен на тема фалит и на идеята да доплащане нещо по-различно от това, което плаща в рамките на здравната осигурителна вноска….   Нов осигурителен модел е изключително претенциозна квалификация на това, което се предлага. Според мен, това е един нов начин на финансиране. Имаме изключително сериозни критики към това, което е предложено. За нас е изключително странно двама министри, ключови в тази сфера - Алиев и Горанов – да имат различни позиции – единият подкрепя единия модел, а другият – другия, което означава, че на този етап няма идея да се случи нито единия, нито другия модел, а просто се върви към една дискусия“.   ДПС иска да се запознае с мотивите за искането за вот на недоверие, което ще внесе следващата седмица БСП преди да реши дали да го подкрепи: „ДПС в 44-ото НС категорично е заявило, че е опозиция на това управление и това  предопределя по някакъв начин нашето поведение, но нека да видим мотивите и тогава, с решение на парламентарната група, ще бъде определено. Притеснението ни е, че усещането за самодостатъчност на колегите от БСП за България може да им изиграе лоша шега. Самостоятелните акции в сферата на здравеопазването винаги са водили до един край“   Адемов обвърза щедрите социални обещания на премиера за Бюджет 2019 с предстоящите европейски и местни избори, но подчерта: „За мен винаги е била важна темата не кой, как, по колко и на кого раздава, а темата кой и как събира осигурителни вноски и данъци, за да има какво да се раздава. Радостно би било, ако всичко това се случва през разходните политики на бюджета, а не по някакъв друг начин“.   Политикът се обяви за диференциран подход при увеличението на заплатите в бюджетната сфера и определи като „страхлив и предпазлив“ ход вдигането на тавана на пенсиите, тъй като се ощетяват хората, които са отложили своето пенсиониране, за да се възползват от предвидените в закона предимства.   „В тази система трябва да има доверие, да има предвидимост, за да може гражданите, които сега стартират осигурителния си път, да имат доверие и да се осигуряват върху реални доходи, а не политически и конюнктурни аргументи, които се разминават с експертните, да аргументи заблуждават българските граждани“.   По отношение на законодателството за хората с увреждания, Адемов е убеден, че има „светлина в тунела“ след срещата в петък при министъра на труда и социалната политика, на която са присъствали представители на Министерството на финансите,  на Националния съвет за интеграция на хората с увреждания и омбудсманът Мая Манолова: „Това, което аз знам, е че финансовата рамка по Закона за хората с уврежданията е коректно разписана със съгласието на всички заинтересовани страни. Остават обаче проблемите около Закона за личната помощ, който нашата парламентарна група ще подкрепи, когато влезе в НС на първо четене. Доколкото съм информиран още следващата седмица продължават срещите и разговорите по темата Закон за личната помощ“.", "date": "2018.10.07", "title": "Хасан Адемов: ДПС винаги влиза във властта през парадния вход и след избори"}
{"url": "http://epicenter.bg/article/Georgi-Yordanov--GERB-barkat-v-dzhoba-na-grazhdanite--bez-da-im-davat-kachestveno-zdraveopazvane/165245/2/0", "text": "„ Управляващите нямат идея за реформа в здравеопазването. Вече 9 години чакаме да се случи нещо“. Това заяви народният представител от ПГ на „БСП за България“ д-р Георги Йорданов пред БНР.    „ Ние имаме друга визия и я представяме в страната пред хората. Тя постоянно се допълва и развива“, каза още той. Като пример посочи предложение на БСП да не се увеличава здравноосигурителната вноска от 8%. „Парите са достатъчни, просто трябва да се използват по-ефективно и да бъдат по-добре контролирани“, допълни депутатът от левицата.    Йорданов подчерта, че от здравеопазването не са доволни не само пациентите, а и самите медици. „Трябва да говорим какво реално може да се направи, защото сме свидетели на реалното открадване от резерва на НЗОК на 1.5 млрд. лв от правителството „Борисов-1“. Свидетели сме на пръстови отпечатъци на министър Москов в правителството „Борисов-2“. Свидетели сме на нищоправенето на няколко здравни министри в кабинетите на Борисов, за да стигнем до кабинета „Борисов-3“, където първият здравен министър проф. Петров декларира публично, че системата на обществено здравеопазване в България е изчерпана и тя трябва радикално да се реформира. По неясни причини, той беше отстранен“, припомни народният представител.   Той обясни, че БСП е предизвикала дискусия през февруари по темата и е взето решение, с което парламентът задължава министър Ананиев в едномесечен срок да предложи решение за стабилизиране на общинските болници и перспективите за тяхното развитие. „Вече 7 месеца това решение не е изпълнено“, каза още той. Народният представител припомни и за втора дискусия в парламента, след която НС излезе с решение да задължи министъра да представи стратегия за реформа в здравеопазването.    „ Очаквахме да видим предложения за здравна реформа – важен е моделът на структуриране на медицинска помощ, на достъпност, качеството. Станахме свидетели на представяне на два модела, като вторият води до вкарване на частен застраховател. Вероятно трябва да се покрие една дупка в бюджета на НЗОК от около 1 млрд.лв“, коментира депутатът. Той уточни, че тези пари ще дойдат от джоба на българския гражданин и попита каква част от хората, особено пенсионерите, могат да си позволят да доплащат 100 лв. за здраве месечно.    Според него предложенията за промени на министър Ананиев ще доведат и до затваряне на болници.  „Без съвременна информационна система, не може да се направи никаква реформа, в която и да е област на обществото“, категоричен е Йорданов. По неговите думи преди няколко дни изненадващо Министерството на здравеопазването е прекратило обществената поръчка за информационна система, но не е казало кога отново ще я стартира. „Без тази система, нищо не може да се случи“, подчерта той.   Според него клиничните пътеки не би трябвало да касаят финансирането, защото то се определя от реалната цена на медицинските дейности. „В модела на Ананиев това не се споменава – нещо, без което не може да има истинска реформа. От години Българският лекарски съюз и Българският стоматологичен съюз настояват, че трябва да имаме реално остойностяване в сектора, за да се види кое колко струва, кой източва системата и защо става това“, заяви Георги Йорданов.", "date": "2018.10.07", "title": "Георги Йорданов: ГЕРБ бъркат в джоба на гражданите, без да им дават качествено здравеопазване"}
{"url": "http://epicenter.bg/article/Emil-Dimitrov--Uspehite-v-borbata-s-kontrabandata-sa-fakt/165248/2/0", "text": "Темата за битката с контрабандата не е нова, тя е вечна. Резултатът обаче е по-различен от преди, каза пред БНТ депутатът от \"Обединени патриоти\" Емил Димитров-Ревизоро. През последната година започна много сериозно да се работи срещу контрабандата на цигари, алкохол, горива, добави той.   Резултатите мен лично не ме устройват, за мен това е добро начало. Но не може да отречеш успехите - 16 разбити фабрики в чужбина... Имаме реализации в чужбина, имаме и в страната, каза още Димитров.   По думите му България е \"една от основните заплахи за Европа по отношение на износ на машини за цигари, както и на персонал, който да работи с тези машини и да произвежда контрабандни цигари\".   Законодателната инициатива на управляващото мнозинство - поправки в НК, има за цел и приготовлението, и самото разпространение на цигари и други акцизни стоки да бъдат регистрирани, подчерта Димитров и добави, че приемането на тези изменения ще доведе до промяна в Закона за акциза и данъчните складове, за тютюна и свързаните с него изделия.   На първо място по контрабанда са горивата, но цигарите са с по-голям относителен дял на приходи. На всяка кутия държавата взима по 4 лева, а от горивата - на всеки литър по лев. За съжаление, все още в България приходите от цигари са повече от горивата. Трябва да се обръща внимание и на алкохола, който е с много малък относителен дял. Между другото това вече се прави от година и половина, подчерта депутатът от \"Обединени патриоти\".", "date": "2018.10.07", "title": "Емил Димитров: Успехите в борбата с контрабандата са факт"}
{"url": "http://epicenter.bg/article/Yotova--Imam-nadezhdi--che-do-kraya-na-2018-g--shte-ima-promeni--oblekchavashti-poluchavaneto-na-grazhdanstvo/165253/2/0", "text": "Облекчаването на процедурата по получаване на българско гражданство не зависи само от мен, но имам големи надежди до края на годината да се направят конкретни законодателни промени.  Моята информация е, че в момента Министерството на правосъдието и останалите институтции, които имат отношение към законодателната дейност в държавата, правят своите предложения и анализи. Българските институции също имат аргументи „за“ облекчаване на тази процедура.   Това пред БНР вицепрезидентът Илияна Йотова, която посети Украйна през изминалата седмица: „За тях България наистина е голямата мечта. Те много често казват „Българията“. За първи път чувам някой да членува така страна – сякаш стои на едно много далечно място, непостижима мечта“.   Визитата на Йотова съвпадна с тази на министър-председателя Бойко Борисов и двамата се срещнаха на тържеството в Болгпадската гимназия.   Йотова обаче отчете, че двете посещения са уговаряни в различни периоди: „Хубаво беше, че българската държава се събра на този голям празник. Българските общности бяха буквално окрилени. Те за първи път казаха: \"Видяхме на живо как България стои зад нас“.  Освен поздравителните адреси,  многото песни и танци, отдолу проблемите си остават. Всъщност, най-голямото желание на нашите общности е да се запазят и да съхранят езика си. Дават се гаранции, безспорно, от украинска страна, но аз имам своите тревоги - самата административна реформа, която се извършва в момента в Украйна, желанието да се направят така наречените грамади – обединения, които в някои случаи ще обединят места с компактно население от български произход с други националности, с други етнически общности, означава процентът вътре на българите да бъде минимален, защото, то е исторически предопределено, естествено е, че ще има много повече руснаци, украинци. Когато под въпрос се поставя изучаването на майчиния език и когато хорариумът на часовете е един и същ, схващаме много лесно, че българският език винаги ще остане, в най-добрия случай, свободноизбираем, а за някои училища преподавателите не криеха своите страхове, че направо ще отпадне. В този момент има една добра новина - в Болград, на честването на гимназията, министър-председателят заяви, че вече има договорка с президента Порошенко да бъде открито в Одеса изцяло българско училище от първи до 11-ти клас и всички предмети да бъдат на български език. Министър-председателят на България постави конкретни срокове и ние много стриктно ще видим дали тези срокове ще бъдат изпълнени от украинска страна.   Вторият проблем на българите в Украйна е обучението в България. Българската държава е завишила почти двойно за тази учебна година квотата за млади хора от Украйна, които идват да учат в български ВУЗ. Руски, румънски и украински университети обаче също се опитват да привлекат младежите с българско самосъзнание, отчете тя.   Къщата, в която Христо Ботев е учителствал във с. Задунаевка е възстановена от местните хора, но стои празна, въпреки молбите до Министерството на културата да се направи музей. Йотова се ангажира да проведе среща с вицепремиера Валери Симеонов, други заинтересовани и с музеите в Калофер, за да се обсъди дали е възможно къщата да бъде оборудвана: „В крайна сметка, ние се опитваме по всякакъв начин да се договаря на различни нива с украинската държава запазването на компактния характер на нашата общност и на тези български села, на българския език, а в един момент българската държава какво демонстрира по този начин?“   В Задунаевка все още има българско училище, макар само 7 деца да са първи клас, сподели тя.   Дискусията, която се е провела след обръщението на президента, не е била за единението, а за и против Румен Радев като президент на Република България, заяви Йотова: „Ако тук има някаква политическа злоба на деня и ние сме свикнали за последните 30 години, бях наистина втрещена и много изненадана от факта, че хората, които се свързват с този комитет „Единение“, от това което излезе в пресата, защото и аз нямам друга информация, в моите очи са видни хора и общественици. Вижте какъв е парадокса - ние можем да ръкопляскаме дълго в залите на един Васил Михайлов, който и блестящ актьор, на една Цветана Манева, да четем и да се учим от книгите на академик Марков, но когато те заемат някаква публична обществена позиция, изведнъж върху тях се излива толкова много злоба. За мен е абсолютно необяснимо! Те са български граждани, могат да се сдружават както искат, да си казват мнението и да искат среща с когото искат“.   Йотова заяви, че е „направила много отдавна“ своя избор за партия и коментира, че за да има единение, на масата трябва да бъдат поставени поне три важни теми - как да запазим младите хора в България, как да оцелеем като народ и какво искаме да направим в следващите 10-15 години.   „Направихме едно добро председателство на Европейския съюз, но сега сме на път да го пропилеем. Авторитетът, който си извоюва България навън с много сложни теми - за Западни балкани, за отношенията Централна Европа - Западна Европа, Централна Европа - Южна Европа, темата за миграцията -  всички тези актуални и изключително сложни теми, които са днес на масата, ние се опитахме да им дадем един отговор… Темата за Западните Балкани трябваше да бъде на европейската маса за преговори, за политики, но това е един много дългосрочен процес. Това, което аз виждам в момента в Австрийското председателство, за съжаление, е крачка назад. Западните балкани, след нашето председателство, отстъпиха и ги няма вече в приоритетите на Европейския съюз. Това още веднъж доказва, че ако не беше България, никой нямаше да обърне внимание въобще върху тази част на Европа, но за съжаление нашите сили не стигат, за да се подклажда и темата да бъде непрекъснато гореща в европейските политики. Аз съм песимист и в председателството на Румъния. Румъния винаги се е стремяла към политиките за Средна и Западна Европа и едва ли ще се подновят тези процеси. Нека да не бъдем песимисти, важно е България да продължи да играе тази роля, но в общ план, след едно успешно председателство, някак си като че ли пак се оттегляме в периферията\".   Една от най-лошите идеологеми за страната ни - че няма подготвена администрация на европейско ниво е отпаднала след европредседателството, но в момента капацитета ѝ не се ползва, отчете Йотова. „За шест месеца като председател на ЕС ние показахме най-малкото, че можем. Ами, хайде да продължим напред“. Според Йотова, във \"Визия на България“ на БСП \"има много ценни идеи, които можеха да бъдат елементи или поне аргумент за дискусия, а да не бъдат отхвърлени, просто защото една политическа партия ги предлага“.", "date": "2018.10.07", "title": "Йотова: Имам надежди, че до края на 2018 г. ще има промени, облекчаващи получаването на гражданство"}
{"url": "http://epicenter.bg/article/Mahat-sivite-plochki-pred-tsarkvata--Sveti-sedmochislenitsi-/165254/2/0", "text": "Махат ли плочките пред църквата „Свети Седмочисленици” – кадри, които създават това впечатление, бяха публикувани в социалните мрежи по-рано днес.   „Ремонтът се превръща в пълен фарс – никой май вече не знае какво се прави – пренареждат ли се, махат ли се, с какво ще бъдат заменени?”, написаха от неправителствената организация „Спаси София” във „Фейсбук”.             На запитване на БТВ от Столична община отговориха, че в градинката около църквата все още продължават дейностите по поставяне на настилката, изграждането на осветлението, поливната система, водопровода и канализацията, изграждането на детската площадка, както и участъци, които са върнати на възложителя.   От общината не посочват кои участъци са върнати на възложителя.", "date": "2018.10.07", "title": "Махат сивите плочки пред църквата „Свети седмочисленици“?"}
{"url": "http://epicenter.bg/article/Boyko-Borisov-e-pokanen-na-saveshtanieto-na-MVR-dnes/165255/2/0", "text": "Национално съвещание на ръководството на МВР е насрочено за 16 часа днес в сградата на дирекция \"Жандармерия”.    Поканени са да присъстват премиерът Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев.   Ръководството на МВР организира церемония за връчване на 341 нови автомобила, предназначени за няколко областни полицейски дирекции.", "date": "2018.10.07", "title": "Бойко Борисов е поканен на съвещанието на МВР днес"}
{"url": "http://epicenter.bg/article/Vatreshniyat-ministar-Mladen-Marinov-svikva-Natsionalno-saveshtanie-na-MVR/165232/3/0", "text": "Националното съвещание на ръководството на Министерството на вътрешните работи ще се проведе в сградата на Дирекция „Жандармерия“ на ул. „Патриарх Герман“ 202. Това съобщиха от пресцентъра на МВР.   Поканени са да присъстват министър-председателят Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев.    Първият работен панел – от 16.00 часа до 16.30 часа, ще бъде открит. Той ще бъде последван от церемония за връчване на 341 нови служебни автомобила, предназначени за няколко областни дирекции на МВР.   Джиповете (VW Tiguan и Great Wall Hover) са доставени в изпълнение на проект по Фонд „Вътрешна сигурност“ на ЕС Подкрепа за справянето с миграционния натиск по българските външни граници, като част от средствата за спешно подпомагане в размер на 160 млн., които ЕС отпусна на Р България през есента на 2016 г. ", "date": "2018.10.07", "title": "Вътрешният министър Младен Маринов свиква Национално съвещание на МВР"}
{"url": "http://epicenter.bg/article/Politsiyata-v-Ruse-razsledva-brutalno-ubiystvo-na-shefka-na-mestna-televiziya/165240/3/0", "text": "Полицията в Русе разследва брутално убийство на 30-годишна бизнес дама, съобщи bTV в региона.   Жертвата е Виктория Маринова, административен директор на местна телевизия.   По първоначална информация престъплението е извършено вчера през деня на кея в Русе. Сигналът е подаден около 14:20 часа вчера.   Преди да бъде убита, жената е била жестоко пребита и изнасилена.   Според източници на Нова телевизия тялото е открито в събота в труднодостъпен район. Намерено е в храсти, близо до река Дунав. Разпознаването на жертвата е станало късно снощи.   Криминалисти с дълъг стаж казват, че не помнят в Русе да е имало такова брутално престъпление. Полицията работи по няколко версии, но няма данни убийството да е свързано с работата на Маринова.   В 13 часа днес окръжният прокурор Георги Георгиев и зам.-директорът на полицията Илиян Енчев ще дадат подробности по случая.   Виктория Маринова бе водеща бе на предаването „Подиум“, а от края на септември и на програмата „Детектор“, съобщават местни медии.   Младата жена е майка на 7-годишна дъщеричка.", "date": "2018.10.07", "title": "Тв водеща е жестоко убита в Русе"}
{"url": "http://epicenter.bg/article/Boyan-Chukov--Naglostta-na-Zoran-Zaev-nyama-granitsi--Iska-da-rezhe-parche-ot-nashata-istoriya/165250/11/0", "text": "Боян Чуков Фейсбук   Самуиловата държава е първа за ревизия в учебниците по история в Македония и България\". Наглостта на Зоран Заев и хората около него нямат граници. Цар Самуил умира на 6 октомври 1014 г., вероятно от сърдечен удар, който получава при вида на войниците си, ослепени след битката при Беласица. Този, който ослепява българските войници гърците го наричат Василий II Българоубиец (на гръцки: Βασίλειος Β΄ Βουλγαροκτόνος). БЪЛГАРОУБИЕЦ!!!   Зоран Заев  иска да реже парче от нашата история. Какво ще ревизираме на Самуиловата България?  Сега тези в София, които се прегръщаха със Зоран Заев да отговорят публично, защо позволяват въобще да се пренаписва и адаптира нашата история към конюнктурния момент.  История, която е неразделно свързана с националната ни идентичност? Ще се откажем ли след време да се наречем българи?  Сега става ли ясно защо гърците скачат по площадите на Атина и Солун по проблемите с Македония?", "date": "2018.10.07", "title": "Боян Чуков: Наглостта на Зоран Заев няма граници! Иска да реже парче от нашата история"}
{"url": "http://epicenter.bg/article/Eto-koya-e-ubitata-zhurnalistka-ot-Ruse--snimki-/165244/3/0", "text": "Убитата по жесток начин в Русе тв шефка Виктория Маринова е била сред изявените в града в социалните дейности. Младата жена от години се занимавала с благотворителни каузи, насочени към деца от социално слаби семейства, за които събирала пари, учебници и дрехи.   Колегите й русенската телевизия TVN недоумяват кой би посегнал на Виктория, която винаги била усмихната и позитивна. От скоро тя е водила и разследващо предаване в медията, от което е качила клипове в профила си във Фейсбук. Едно от хитовите й интервюта е с арестуваните журналисти Димитър Стоянов и Атила Биро.   От профила на жената във фейсбук стана ясно, че освен каузите тя имала и екстремно хоби - парапланеризъм. В страницата й опечалени нейни близки вече пишат тъжни послания във връзка с ужасната й смърт.   Припомняме, че 30-годишната жена е била убита вчера в Русе. Това съобщиха от пресцентъра на МВР. Повече информация за случая се очаква да бъде съобщена на брифинг в Русе по-късно през деня.   Убийството е станало вчера през деня на кея в Русе. За случая потвърди комисар Теодор Атанасов – директор на ОД на МВР в Русе. Сигналът е подаден около 14.20 във Второ РПУ в Русе.   Убийството е придружено с изнасилване и жесток побой, вследствие на който жената е обезобразена и задушена.", "date": "2018.10.07", "title": "Ето коя е убитата журналистка от Русе (снимки)"}
{"url": "http://epicenter.bg/article/Amerikanskata-voenna-industriya-zakasa-za-resursi/165237/7/0", "text": "Военно-промишленият комплекс на САЩ има 300 уязвими места и позиции, което се отразява негативно върху въоръжените сили на страната, предава БГНЕС. Това се посочвало в доклад на Министерството на отбраната, подготвен по разпореждане на президента Доналд Тръмп. Документът бе представен на държавния глава от зам-министъра на отбраната Патрик Шанахан, съобщава пресслужбата на Белия дом.   Пълният списък на 300-те уязвими места с конкретни детайли има само в засекретеното приложение към доклада. В незасекретената част на документа се изброени проблемите за недостига на надеждни източници на редки метали, необходими за производства военно оборудване като радари, а също ограничени ресурси от материали за военните униформи и военни палатки. Авторите на документа посочиха, че компаниите на американския ВПК се „сблъскват с невиждан набор от предизвикателства”, които ограничават способностите им бързо да произвеждат самолети, резервни части и друга военна техника. Този аспект има принципно значение за противодействие срещу \"агресивната промишлена политика\" на конкурентните държави.   Сред тези държави особено място в доклада се отделя на Китай. В Пентагона смятат, че китайското правителство провежда \"агресивна икономическа политика\", използвайки монопола си върху някои ключови природни ресурси като редките метали. Освен това заплаха представлява прехвърлянето на производството от САЩ в държави с по-ниско заплащане на труда, „такива като Индия и Китай\".   \"В рамките на своята политика на промишлена агресия Китай принуди много американски компании да преместят своите подразделения, занимаващи се научно-изследователски и опитно-конструкторски работи, в замяна на достъпа до китайския пазар. Когато развитието на технологичните иновации се премества в чужбина, се променят правила на интелектуалната собственост, а това ще пречи на достъпа на САЩ до „напредничави технологии на производство и като цяло ще понижи нашата конкурентоспособност. Застрашено е лидерството на САЩ в такива отрасли на промишлеността на бъдещето като разработки в сферата на изкуствения интелект, квантовите компютри и робототехниката\", казва се в документа.", "date": "2018.10.07", "title": "Американската военна индустрия закъса за ресурси"}
{"url": "http://epicenter.bg/article/Putin-na-66--Kuchentse--5-etazhen-burger-i-pitsa--Goreshta-kato-Putin--e-poluchaval-za-rozhdenite-si-dni/165238/7/97", "text": "Президентът Владимир Путин навършва днес 66 години. Очаква се той да прекара този ден със семейство, роднини и приятели, заяви прессекретарят Дмитрий Песков, цитиран от световните осведомителни агенции.     Рожденият ден на Путин, както при много от останалите хора, не попада сред официалните празници. Нито важната лично за него дата, нито неделята са причина за президента да отложи \"за утре\" въпросите, свързани с управлението на страната. В този смисъл държавният глава не може да се отдаде на празнуване, въпреки че понякога намира няколко дни за почивка.   Неотдавна, например, президентът прекара съботния следобед на почивка в хакаската тайга. Путин, който заема най-високата държавна длъжност, просто няма от кого да поиска отпуск. Със сигурност и той има нужда да се откъсне от ситуациите в страната и по света, да избере ден за отдих на открито или в кръг от близки хора. Миналата година държавните дела го принудиха да прекара част от своя рожден ден на работно място далеч от Москва. Във въпросната събота той проведе оперативна среща с постоянните членове на руския Съвет за сигурност в Сочи.     В този ден Путин говори много с лидерите на други държави по телефона, приемайки поздравления. Тези разговори не са дълги и в тях не се обсъждат \"възлови въпроси\", но както и останалите телефонни обаждания, са част от работния график на държавния глава. През 2016 г. Путин нямаше публични мероприятия в този ден. Година по-рано той отиде на мач на нощната хокейна лига, а през 2014 г. официално си взе почивка и отлетя, за да посрещне рождения си ден далеч от цивилизацията, в сибирската тайга. Няколко пъти на тази дата по щастливо стечение на обстоятелствата отпадаха големи международни събития с участието на президента на Руската федерация. Според Песков, като цяло държавният глава често празнува своя рожден ден със семейство и приятели, а понякога и с колеги.     Списъкът на тези, които успяват да поздравят президента в този ден, ще отнеме не една страница. Не по-малко внушителен е и списъкът от подаръци за държавния глава, дори ако говорим само за онези от тях, с които широката общественост е запозната. Някои от подаръците за руския президент са от колегите му - лидерите на други държави. Например преди година президентът на Туркменистан Гурбангули Бердимухамедов подари на Путин куче порода алабай, наречено \"Верният\". Тази година един от първите, поздравили публично руския президент беше управляващия лидер на Република Сръбска Милорад Додик. На среща с Путин в Сочи преди седмица той ловко поведе разговора към изборите в страната си, насрочени за 7 октомври. Додик припомни, че в този ден има и друго важно събитие - рожденият ден на президента на Русия.   Той поздрави Путин за предстоящия празник и свали от ревера на сакото си значка със знамето на Република Сръбска, след което го даде на руския лидер. Връчвайки подаръка си, Додик забеляза, че това знаме е \"всъщност обърнато знаме на Русия\". Не по-малко оригинални са и подаръците на обикновените хора,при това далеч не само руснаци. Търговски мрежи, ресторанти, обществени организации и лица от цял свят често организират акции или се стараят да поздравят Путин в този ден по всевъзможен оригинален начин.   Миналата година, когато руският президент отпразнува 65-годишния си рожден ден, германски бизнесмени му подадоха фланелка на националния отбор на Германия и статуетка на Лев Яшин, а във Вашингтон един от ресторантите приготви пица Hot Like Putin (Гореща като Путин), с която цял ден угощаваше своите клиенти. В Ню Йорк пък друг ресторант направи специален \"пететажен\" бургер. Европейците поздравиха руския президент не по-малко изкусно: по улиците на Париж и Берлин се появиха графити с топли думи по негов адрес в този ден. А британецът Андрю Картрайт публикува поздравлението си във вид на реклама в „Дейли Телеграф“.   Оригинални акции се провеждат и в Русия. Например през цялата година Общоруският народен фронт (ОНФ) събираше \"видеопоздравления на различни хора\", от което направи невероятно оригинален колаж. А младежкият ОНФ на този ден ще проведе кампания \"Пощенска картичка за президента\", събирайки писмени поздравления към Путин от жителите на руските градове. Най-добрите пощенски картички, постъпили в ОНФ, те обещаха да предадат лично на Путин.     Основните поздравления към президента, разбира се, ще бъдат получени днес от неговите близки. За тях не се знае много. На въпроса \"Защо?\" Путин вече отговори на една от пресконференциите. Двамата внука, които държавният глава вече има, не трябва да растат, по неговите думи, като „принцове със синя кръв“. Що се отнася до дъщерите, президентът само уточни, че живеят в Москва и се занимават с наука и образование. Той се вижда с тях и техните съпрузи, но съжалява, че много рядко му се удава възможност да поиграе с внуците си.  ", "date": "2018.10.07", "title": "Путин на 66: Кученце, 5-етажен бургер и пица „Гореща като Путин“ е получавал за рождените си дни"}
{"url": "http://epicenter.bg/article/Predstoi-nay-kritichnata-sedmitsa-za-mesets-oktomvri/165264/10/101", "text": "Предстои да преживеем най-критичната седмица за месец октомври. Периода започва с аспект за взаимопомощ, обмен на информация и завършва с критичен ден, който може да доведе до загуби и влошаване на ситуация. През три от дните ще имате възможност да доведете нещата до успешен край. През останалите четири дни бъдете разумни, предпазливи и не дърпайте ,,конците‘‘ само към себе си.   Дневно предназначение: Днес успеха ще се прояви чрез добра комуникация, търговия, изнасяне на лекции, както и правилен обмен на информация и общуване.  Дневната нумерологична карта активира образуване на поток, чрез който да дадете или получите помощ. Бъдете подготвени, че в резултат от вашата работа, някой друг може да получи дивиденти.   Основна цифрова характеристика – 1, 2, 3, 7, 8 : Със започването на деня акцента ще бъде семейството и мисълта за това, колко много задачи имате да свършите. Не бъдете максималисти и приемете, че не е лошо и някой друг да има полза от вас. Часова характеристика: 00.00 – 6.00 ч. – Денят започва с много задачи и правене на списък. \r\n 6.00 – 12.00 ч. – Сутринта се налага да свършите всичко сами и да носите отговорност за действията си. \r\n \r\n 12.00 – 18.00 ч. –В тези часове е подходящо да водите разговори и да избирате от две възможности. Друг човек ще се намеси в делата ви и ще определи правилата. \r\n \r\n 18.00 – 24.00 ч.- Време за семейство, родни и спазване на обещаното. \r\n   Съдбовно правило : Помагайки на другите, помагам и на себе си! Мото : Работя любимата си работа и чрез нея помагам на обществото! ! Позитивно утвърждение : Живея смело, устремно и щастливо!      Дневно предназначение: Ден, предназначен за успешно случване на нещата, напасване и уреждане. Късметът ще е на ваша страна. Възползвайте се за да канализирате всичко. Денят ще предложи благоприятни възможности за уреждане на документи и отношения, при нужда ще намерате съдействие. Дневната нумерологична карта благославя издаване на лични документи, както и успешно приключване на дейност,ситуация, разговор.   Основна цифрова характеристика – 1, 2, 3, 8, 9 Планувайте максимално добре деня си, за да можете да получите нужното ви за момента. Шанса и късмета са на ваша страна. Часова характериатика : 00.00 – 06.00 ч. – Денят започва трудно но в крайна сметка всичко се подрежда. \r\n 6.00 – 12.00 ч. – Успешна сутрин, всичко в работата започва да се нарежда. Подходящ период да уредите нещо свързано с документи, скициране на дом или офис. \r\n \r\n 12.00 – 18.00 ч. Време за срещи, говорене и търговски договорки. \r\n \r\n 18.00 – 24.00 ч. – Спокойна и уютна вечер с възможност за преживяване на удовлетворение, хармония и баланс. \r\n     Съдбовно правило: Истината е най-важния ми спътник ! Мото:  Днес получавам шанс и намирам вярното решение ! Положително утвърждение: Правя място за новите възможности, които навлизат в живота ми!      Дневно предназначение: Днес , дори и да не искате ще се наложи да се справяте сами. Ще бъдат подложени на проверка индивидуалните ви възможности, отношения и здравословно състояние. Не се преуморявайте и мислете за себе си. Дневната нумерологична карта активира недостиг, повреда в дома или извършване на ремонт, желание за чистене, миене, подреждане. Момента е добър за гладуване или започване начало на лечение.   Основна цифрова характеристика – 1, 2, 3, 4, 8 Денят ще започне бодро и ще завърши с умора. Препоръчват се релаксиращи процедури, спа, сауна, джакузи. Възможно е техниката ви да се повреди. Всичко свързано с чистота и ремонт на сгради ще бъде активно днес.   Часова характеристика:00.00 – 6.00 ч. – Денят започва спокойно, балансирано и хармонично.   \r\n 6.00 – 12.00 ч.- Сутринта ще е активна, с възможност за неочаквани новости и запознанства. \r\n \r\n 12.00 – 18.00 ч. – Може да се възползвате от помощта на втори човек, съобразете се и обсъдете всичко, което искате да направите. Бъдете внимателни относно емоциите си в любовта и знайте, че сега не е точния момент за изглаждане на взаимоотношенията. \r\n \r\n 18.00 – 24.00 ч. – Вечер за партньорство, проява на мнителност и правене на уговорки. \r\n   Съдбовно правило: Често трудните пътища водят до красиви дестинации! Мото: Вярвам в себе си ! Позитивно утвърждение: Заслужавам да изпитвам щастие !     Дневно предназначение: Днес ще получите порив и амбиция да подредите домашните и семейни дела. Денят е с активна карта и добри възможности за действие. Всичко ще се прави защото трябва, а не защото някой го желае. Спазвайте правилата, реда и закона за да не бъдете глобени. Възникват спорове на място, наложителни пътувания и уреждане на реда.   Основна цифрова характеристика –1, 2, 3, 4, 5, 8 Ако желаете да съхраните себе си, бъдете изрядни в дейности свързани с точно определени правила. Денят започва с обсъждане и обвинения и свършва добре, с възможност за намиране на баланс. Часова характериатика : 00.00 – 06.00 ч. – Преживяване на неодобрение, критика и обвинения. \r\n 6.00 – 12.00 ч. – Активна и успешна сутрин, нови преживявания свързани с втори човек, който диктува ситуацията. \r\n \r\n 12.00 – 18.00 ч. – Момент за манипулация, срещи и търговски сделки. \r\n \r\n 18.00 – 24.00 ч. – Спазване на  правила, баланс и справедлив тон. Момента е благоприятен за пътуване и обмен на информация. \r\n   Съдбовно правило: Желая да се развивам и променям ! Мото: Ценя и обичам живота ! Положително утвърждение:  Чувствам се благодарен за нещата, които имам !     Дневно предназначение:   Днес е първият критичен ден от три поредни. Дневната нумерологична карта активира интриги в нечии други взаимоотношения, емоционална криза, избухване на пожар, война комфликт. Бъдете внимателни по пътищата- има възможност за катастрофа. Деня е силен и освен ядове и кризи, може да ви донесе неподходящ флирт или свалка, който няма да приключи добре във времето. Момента не е подходящ за подписване на договори, важни дела, покупко- продажби на коли , апартаменти, техника.   Основна цифрова характеристика – 1, 2, 3, 4, 5, 6, 8 Силен и специален ден, предназначен за пренареждане на любовта и взаимоотношенията. Активират се проблеми със сърце и кръвно налягане. Хронично болните да извършат профилактика. Часова характеристика:00.00 – 6.00 ч. – Денят започва спокойно, балансирано и хармонично. \r\n 6.00 – 12.00 ч.- Сутринта ще е активна, с възможност за неочаквани новости и запознанства. \r\n \r\n 12.00 – 18.00 ч. – Може да се възползвате от помощта на втори човек, съобразете се и обсъдете всичко, което искате да направите. Бъдете внимателни относно емоциите си в любовта и знайте, че сега не е точния момент за изглаждане на взаимоотношенията. \r\n \r\n 18.00 – 24.00 ч. – Вечер на страстта, забавленията и купона. Бъдете по-обрани в случай, че не желаете да станете обект на обсъждания, клюки и интриги. \r\n   Съдбовно правило: Благодаря за всичко в живота си! Мото: Справям се успешно с предизвикателствата на деня ! Положително утвърждение: Аз съм способен и талантлив !   Дневно предназначение: Критичен ден, с възможност за простуда изпадане в крайност и идейно разочарование. Твърде възможно е да се подлъжете или предоверите в ситуация, която ще ви служи като поука. Избягвайте риск и конфликти. Нещата могат да излязат извън контрол. Всичко свързано с качество ще е подложено на проверка. В случай на неуспех въпроса ще бъде ,, Защо ми трябваше да кажа или направя това“. Внимавайте, има опасност от прецакане. Основна цифрова характеристика – 1, 2, 3, 4, 5, 6, 7, 8 Случващото се днес ще има за цел вашето самовъзпитание. Часова характеристика:00.00 – 6.00 ч. –Със започване на деня, вярата ви ще бъде подложена на изпитание. \r\n 6.00 – 12.00 ч. – В тази част на деня разчитайте само и единственно на себе си. \r\n \r\n 12.00 – 18.00 ч.- Бъдете внимателни във взаимоотношенията с другите, защото е възможно да възникне проблем. \r\n \r\n 18.00 – 00.00 ч. – Отдайте се на уединение със себе си. Това е момент, в който да останете сами и да работите върху самовъзпитанието си. \r\n   Съдбовно правило: Моята вяра е моето лечение ! Мото: Вярвам на мъдростта в себе си ! Положително утвърждение: Искам да се променям и израствам !      Дневно предназначение: Завършваме седмицата с трети по ред критичен ден. И днес бъдете внимателни, предпазливи и не предизвиквайте умишлено неблагоприятни действия и емоции. Денят е опасен и критичен за скъсване, загуби, влошаване на ситуация и недовършване на започнатото. Всичко важно, което правите ще доведе до тотална загуба днес или в бъдеще. Има опасност от влошаване на здраве, болести свързани с полова система, памет и репродуктивна система.   Основна цифрова характеристика -1, 2, 3, 4, 5, 6, 7, 8 Социален ден, който може да влезе в историята чрез събитията в него. Насочен към семейството и акцент в битовизмите. Часова характеристика:00.00 – 6.00 ч. – Активно време за срещи и пътуване. \r\n 6.00 – 12.00 ч. – Самостоятелни дейности свързани с бита и семейството. \r\n \r\n 12.00 – 18.00 ч. –Време за срещи, разговори и комуникация. \r\n \r\n 18.00 – 00.00 ч. Вечер насочена към парични вложения, семейство и роднини. \r\n   Мото: Обичам и уважавам близките си ! Позитивно утвърждение: Отказвам се от всякакви очаквания !  ", "date": "2018.10.07", "title": "Предстои  най-критичната седмица за месец октомври"}
{"url": "http://epicenter.bg/article/Skandalniyat-Bret-Kavano-stana-sadiya-vav-Varhovniya-sad/165247/7/0", "text": "Сенатът на САЩ е утвърдил Брет Кавано за върховен съдия, предаде Франс Прес. Припомняме, че Кавано бе предложен от президента Доналд Тръмп, но избирането му бе съпроводено от скандали, протести и искания кандидатурата му да бъде оттеглена. Кавано е одобрен с 50 срещу 48 гласа, което е най-оспорваното гласуване за върховен съдия в американския Сенат за повече от 100 години.   Гласуването на сенаторите беше съпроводено от улични протести. То беше предшествано от нови свидетелства за сексуални посегателства и непристойно поведение от страна на Кавано през студентските му години.   През изминалата седмица ФБР проведе разследване по обвиненията срещу него, при което бяха проверени данни, свързани с биографията му, напомня Би Би Си. Докладът на ФБР, който беше завършен на 3 октомври, беше изпратен в сената. Сенаторите обаче нямаха възможност да го четат свободно, тъй като документът беше предоставен само в един екземпляр, а копирането му беше забранено. Поради това се наложи той да бъде прочетен пред членовете на сената. До момента Кавано беше съдия в Апелационния съд на окръг Колумбия. Продължилата повече от месец битка за номинацията разтърси американските страсти - гласуването беше прекъсвано многократно от гневни протести в галерията с публика, но осигури на Тръмп една от най-големите победи на неговото президентство, коментира Франс прес. Номинацията на Кавано бе помрачена от свидетелски показания от една жена, която казва, че Кавано се опитал да я изнасили, когато са били тийнейджъри и ще се запомни с неговата защита. Разликата от само два гласа го направи най-близкото потвърждаващо гласуване от 1881 г. Потвърждението означава, че Тръмп е успял да прокара и двете си номинации във Върховния съд, с което да го наклони към Републиканската партия през първата половина на своя мандат.", "date": "2018.10.07", "title": "Скандалният Брет Кавано стана съдия във Върховния съд"}
{"url": "http://epicenter.bg/article/Gratski-istorik--Balgarite-shte-se-usmihnat--a-turtsite-shte-spechelyat--ako-dogovorat-ot-Prespa-se-provali/165256/7/0", "text": "Ако Зоран Заев успее да премине Голготата на конституционните промени, а ратификацията на Договора от Преспа се провали в Гърция, българите ще се усмихнат, а турците ще спечелят. Това пише в анализа си \"За референдумите и идентичностите“ в седмичното издание „Neos Kosmos“ професорът по съвременна балканска история в Аристотеловия университет в Солун, Спиридон Светас.   В анализа се твърди, че Гърция не може да си позволи да допусне стратегическа грешка, като не се интересува от процесите, които текат в БЮРМ (в Гърция - официалното име на Република Македония) или се преструва, че не вижда интересите на Русия и Турция в така създалата се ситуация.   \"Ниският относителен дял на участие в референдума (666 743) в БЮРМ не прави референдума невалиден, тъй като от самото начало беше ясно, че той е консултативен и че въпросът за ратифицирането на Договора от Преспа ще бъде гласуван в парламента. Но е факт, че колкото по-голяма беше активността, толкова повече депутати от опозицията можеха да гласуват за необходимите конституционни промени“, пише професор Светас.   Според него правителството и опозицията могат да тълкуват гласуването като победа, въпреки че \"правителството е очаквало да постигне 41-42 % активност, вместо 36,8 %“, но за сметка на това е получило \"одобрение от 91%, вместо 70-71%“.   Професорът смята, че ниската активност се дължи на цял комплекс от причини: \"страхът на хората от подкопаването на тяхната идентичност, постоянните бомбардировки от страна на президента Иванов, обясненията на опозицията, че става дума за унизителен и заробващ договор с Гърция, за създаване на нова държава и нова нация, които елиминират цялата \"македонска“ история“. В този контекст, според него, \"намесата на европейските политици е засилила представата за голямата жертва, която се прави от гражданите на БЮРМ“.   Според анализа премиерът Зоран Заев ще продължи да се бори за ратифицирането на Договора от Преспа, за което е необходимо най-напред да си осигури гласовете на поне 9 депутати от опозицията, а след това и подкрепата от страна на Гърция. Ако ратификацията не премине през парламента в Скопие, страната отива на предсрочни избори в края на ноември.  Специално внимание анализаторът обръща и на поведението на Гърция. Според него \"илюзия е да се мисли, че може да се постигне по-добър договор от настоящия, ако в Скопие се върнат на власт националистите от ВМРО-ДПМНЕ“.   Професор Светас твърди, че досегашното име \"Република Македония“, под което БЮРМ (Бивша югославска република Македония - бел. ред.) е била призната от редица страни, е \"неприемливо за Гърция, тъй като съдържа териториална и културна заплаха“.   Според него Договорът от Преспа е \"постижение за гръцката дипломация, одобрено от международния фактор, в което гръцките червени линии са гарантирани, след като е било направено разграничение между елинизма и славянството“.   \"За политиците от БЮРМ най-важният въпрос беше за идентичността, която вече изключва древното македонско население, тъй като терминът \"македонци“ в славянските общности се е използвал винаги само като знак за местна идентичност“, пише Светас, преди да направи исторически преглед на българското влияние и връзките с България на населението, на борбата между българи и сърби и на стремежа да се изгради македонска национална идентичност.   В края на коментара си гръцкият професор предупреждава за засиленото икономическо и културно влияние на Турция в БЮРМ, постигнато след 2008 г., и за отговорностите, които стоят пред гръцкия политически връх за гарантирането на постигнатото споразумение.   \"Ако премиерът Зоран Заев все пак успее да премине Голготата на конституционните промени, а ратификацията на Договора от Преспа се провали в Гърция, тогава българите ще се усмихнат, а турците ще спечелят“.", "date": "2018.10.07", "title": "Гръцки историк: Българите ще се усмихнат, а турците ще спечелят, ако договорът от Преспа се провали"}
{"url": "http://epicenter.bg/article/Skopie-iska-da-izvadim-Makedoniya-ot-uchebnitsite-po-istoriya/165271/7/0", "text": "Скопие настоя да извадим Македония от списъка с български региони от учебниците по стара история.   Според информация на скопския телевизионен канал Сител, цитиран от агенция Фокус, тово са обсъждали членовете на смесената македонско-българска комисия. На нея станало ясно, че на българите им пречи, че държавата на Самуил е представена като македонска, а на македонските - българизацията на самуиловото царство.   Комисията беше създадена с решение на премиерите Бойко Борисов и Зоран Заев. Предложено е да се добавят източници и аргументи, за да няма различно тълкуване.   Проф. Драган Георгиев, член на македонската група, е заявил, че има място и нужда от подобряване на съдържанието на учебниците. По думите му имало забележки около възвеличавания и националистическо съдържание. Има много място за подобряване, за да имаме педагогика за изграждане на мир и избягване на конфликти, заявил македонският професор.   Праисторията, античността и средновековието са били обсъжданите теми от смесената комисия, а за Илинден щяло да се говори на някое от следващите заседания. Общото ще е честването на Св.св. Кирил и Методий и на Самуил, но не всяка година, а само когато има някои по-значителни събития, пояснил Георгиев. Към края на ноември комисията отново ще заседава в София, където ще сравни писмените си аргументи.", "date": "2018.10.07", "title": "Скопие настоява да извадим Македония от учебниците по история"}
{"url": "http://epicenter.bg/article/Politsaite-se-kachvat-na-341-novi-dzhipa/165246/3/0", "text": "Национално съвещание на ръководството на Министерството на вътрешните работи ще се проведе днес. Очаква се да присъстват министър-председателят Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев.   На специална церемония на МВР ще бъдат връчени 341 нови автомобила. Сумата за купуването им е част от 160-те милиона лева от Фонд „Вътрешна сигурност” на ЕС за справянето с миграционния натиск по българските външни граници.   Колите ще бъдат разпределени между 9 областни дирекции на МВР, които имат на територията си външна граница на ЕС и Дирекция \"Жандармерия\". Всички коли са оборудвани с комуникационен терминал, система за автоматична идентификация на регистрационни номера и таблети.   Официалното връчване ще се случи следобед.", "date": "2018.10.07", "title": "Полицаите се качват на 341 нови джипа"}
{"url": "http://epicenter.bg/article/Trupat-na-tv-vodeshtata-otkrit-v-hrasti-kray-Dunav--kriminalistite-v-potres-ot-zverstvoto/165249/3/0", "text": "Появиха се още подробности за жестокото убийство в Русе. Жертвата е 30-годишна жена. Според източници на Нова телевизия, тялото е открито в събота в труднодостъпен район. Намерено е в храсти, близо до Дунав. Разпознаването на жертвата е станало късно снощи. Младата жена е била водеща на предаване в една от местните телевизии. Убита е по особено жесток начин. Криминалисти с дълъг стаж казват, че не помнят в Русе да е имало такова брутално престъпление. Полицията работи по няколко версии, но няма данни убийството да е свързано с работата на телевизионната водеща.   30-годишният административен директор на русенската телевизия Виктория Маринова оставя 6-годишно момиченце сираче.   Виктория oт няколко години работи като водеща в TVN Bulgaria. Близки и познати на бизнес дамата са буквално съсипани от черната вест. „Потресена и шокирана съм от новината за жестокостта и смъртта ти! Почивай в мир!Дано бъде раздадено правосъдие за виновника/ виновниците! Съболезнования на близките!”, „Отиде си от тази земя едно прекрасно създание...и майка ! Млада,красива....! Съкрушена съм! Почивай в мир, Вики!”, пишат във фейсбук страницата на Виктория нейни познати. 30-годишната жена е била  любителка и на адреналина. Само преди дни, в края на септември се е отдала на поредното изживяване – скок с парашут над Шумен.", "date": "2018.10.07", "title": "Трупът на тв водещата открит в храсти край Дунав, криминалистите в потрес от зверството (видео)"}
{"url": "http://epicenter.bg/article/Maykata-na-blasnatoto-v-Tran-dete--Do-kraya-na-zhivota-si-shte-se-borya-za-spravedlivost/165251/3/0", "text": "\"До края на живота си ще се боря за тази справедливост\", заяви майката на блъснатото момче в Трън Анита Гълъбова, пред Нова телевизия.   Преди дни оправдаха бившия кмет на Трън Станислав Николов за катастрофата, при която блъсна дете. Присъдата е окончателна. Окончателна е и присъдата за детето, което от години живее без далак и с разкъсан черен дроб.    \"Няма престъпление, няма виновно лице. Пернишкият съд потвърди решението на трънския районен съд, че детето само се е блъснало в джипа\", още каза майката.   Тя говори за първи път пред камера след обявяването на решението на съда. Станислав Николов категорично отказа коментар. Неговата присъда не подлежи на обжалване и протести. Законодателят приравнява произшествието на случайно деяние, което изключва вина на дееца.    \"Щастливото детство на Иван няма да се върне никога. Детето боледува, миналата година постъпихме в болница\", каза майката.   Майката, която се грижи сама за сина си, беше категорична, че съдията е отхвърлил медицинската експертиза, както и свидетелските показания на очевидеца на произшествието. Джипът на Николов, който е основно веществено доказателство и трябва да се запази до края на досъдебното производство, е продаден в деня на катастрофата. По думи на Гълъбова няма запазено местопроизшествие.   \"Няма кръвна проба. Тестът с дрегер е направен часове след престъплението. В дежурната на полицията два дни няма сведение за случилото се\", категорична беше майката.   Гълъбова заяви, че подобни решения се оспорват и могат да бъдат преразгледани във Върховния съд в София, затова ще напише отворено писмо към главния прокурор. Според нея правата на сина й са нарушени. Николов никога не се е поинтересувал какво е състоянието на Иван.  ", "date": "2018.10.07", "title": "Майката на блъснатото в Трън дете: До края на живота си ще се боря за справедливост"}
{"url": "http://epicenter.bg/article/MVR-raboti-po-vsichki-versii-za-ubiystvoto-na-zhurnalistkata-ot-Ruse/165252/3/0", "text": "Работи се по всички версии за убийството на 30-годишната жена в Русе - включително и такива, свързани с професионалната й реализация и с личния й живот. Това заяви на извънреден брифинг окръжният прокурор на Русе Георги Георгиев.   Сигналът за откритото тяло на Виктория Маринова, която е административен ръководител на телевизия TVN и водещa на предаване, е подаден в 14,18 часа вчера от гражданин.   Заместник-директорът на полицията в Русе Илиян Енчев обясни, че трупът е намерен в обрасла с растителност зона- на крайбрежната алея до тенис кортовете.  На няколко метра от него са открити и вещи на жертвата - черен ластик за коса, както и маратонката й.   Георги Георгиев каза, че са извършени огледи и претърсвания, иззет е нейният автомобил, разпитват се свидетели. Колата не била в близост до мястото, където е открито тялото, но било установено, че е оставена там от жената. Назначени са различни по вид експертизи, включително и технически - на мобилни устройства. Установен е маршрутът на жертвата. При откриването на тялото са липсвали мобилния телефон, ключовете за автомобила, очилата й, както и част от дрехите. Полагат се всички усилия, за да се установят къде се намират тези вещи.   В разследването участват и служители от криминалния отдел към ГД \"Национална полиция\". Окръжният прокурор на Русе обясни, че Националният институт по криминалистика и криминология вече изследва веществените доказателства, открити на място, като в кратки срокове се очакват заключения от тях, за да има по-голяма конкретност и разследващите да са по-ефективни в работата си.   Смъртта била причинена от удари в главата и задушаване. \"По случая се работи денонощно. Имаме експертен потенциал. Надявам се скоро да имаме повече информация за самоличността на извършителя\", обясни Георгиев.   Началникът на отдел \"Противодействие на криминалната престъпност\" в Русе гл. инспектор Николай Кожухаров поясни, че има вероятност версията, свързана с професионалната кариера на жената да отпадне на по-късен етап от разследването.   каза за „Фокус“ говорителят на главния прокурор Румяна Арнаудова.   Тя обясни, че окръжният прокурор е посетил местопроизшествието веднага след подаването на сигнала. „Окръжните прокурори са работили през цялата вечер съвместно с МВР. Полагат се максимални усилия за установяване на извършителя. Знаем коя е жената и с какво се е занимавала. Но засега нищо не трябва да се съобщава, за да не попречим на разследването“, каза Арнаудова.  ", "date": "2018.10.07", "title": "МВР работи по всички версии за убийството на журналистката от Русе"}
{"url": "http://epicenter.bg/article/Parvi-versii-za-zhestokoto-ubiystvo-na-Viktoriya-Marinova/165257/3/0", "text": "На този етап полицията счита за най-малко вероятна версията, че работата на журналистката Виктория Маринова е свързана с жестоката й смърт. Това заяви Николай Кожухаров, шеф на Криминална полиция в Русе. Според него към момента все повече избледнява версията за посегателство по професионални причини. Започнал е разпит на свидетели и са назначени експертизи на компютри и ползвани телефони. Работи се по всички възможни версии, каза Георгиев. Установен е маршрутът на пострадалата от сутринта до момента на смъртта. Вероятно този, който я е нападнал, е знаел добре дневният й режим и факта, че е имала навик по едно и също време да прави джогинг в района на дигите, където е намерено и тялото. При откриването на трупа са липсвали ключовете за колата, очилата, част от дрехите, мобилния телефон и документите за самоличност. Националният институт по криминалистика и криминология вече е започнал изследване на иззетите до момента доказателства и се очаква тяхната експертиза. Към момента се говори за един извършител. Източници от разследването разкриха, че още в първите часове след откриването на тялото полицаите са започнали да работят по версията, че убиецът е някой, който е имал интимни отношения с Виктория Маринова. За това говорел начинът, по който е извършено убийството и неговата бруталност. На този етап все пак се проверяват и разследванията, които журналистката е правела през последните няколко месеца. Не е известно тя да е имала заплахи покрай работата си, разкриха от телевизия TVN.", "date": "2018.10.07", "title": "Първи версии за жестокото убийство на Виктория Маринова"}
{"url": "http://epicenter.bg/article/Tsatsarov--Segashniyat-model-za-teritorialno-prisastvie-na-MVR-e-izzhivyal-vremeto-si/165258/3/0", "text": "Продължавам да твърдя, че моделът на териториално присъствие на МВР е изгубил своя коефициент на полезно действие. Според мен целият модел, залегнал в закона за МВР, е изживял своето време. Това заяви на националното заседание на МВР главният прокурор на Република България Сотир Цацаров, предаде Канал 3.   \"Ще ви посоча друг модел - модулни жандармерийски участъци в цялата страна, разположени извън градовете. Всичко друго е общо взето наливане на ресурс и усилия в един модел, отдавна изчерпал своето значение, работил в други условия.   Сега е необходимо - мрежа от териториални жандармерийски участъци извън градовете. Това е за битовата престъпност.\", каза Сотир Цацаров.     „При наличието на такава решимост и на политическото ръководство, и на прокуратурата противодействието на контрабандата ще продължи, колкото и на някой да не му харесва“, категоричен бе Сотир Цацаров.   Вчера един по моя преценка човек с характер, бившия главен прокурор Никола Филчев каза няколко много верни неща. Едно от тях е, че без оперативните и финансово-контролните служби на МВР, прокуратурата е просто едно деловодство. На едно предно национално съвещание подложих на критика тогавашното ръководство на \"Икономическа полиция\" в ГДНП. За съжаление, мога да констатирам пълна непромяна в картината и до днес“, допълни той.   „Противодействието на корупцията, което се осъществява на ниво \"Икономическа полиция\" и съответните нейни структури, според мен е на крайно недостатъчно ниво. Поискан беше един списък на всички действащи и активни разработки. Изводът от него е пълна тишина. Изводът е, че ако не е ДАНС, ако не е ГДБОП, за противодействие с корупцията, особено по високите етажи, не може да се работи“, уточни Цацаров.   „В същото време отчитам добра работа на ДАНС и на ГДБОП. Отчитам много добро взаимодействие със Спецпрокуратурата. Отчитам цялото противопоставяне, което съществува от върховете на Съдебната власт до определени политически сили на съществуването на тези структури“, каза още главният прокурор.", "date": "2018.10.07", "title": "Цацаров: Сегашният модел за териториално присъствие на МВР е изживял времето си"}
{"url": "http://epicenter.bg/article/Zhurnalistkata-Viktoriya-Marinova-e-ubita-dokato-sportuva--obzor-/165260/3/0", "text": "Красивата Виктория Маринова, чийто труп бе открит в събота в Русе, най-вероятно е била убита докато спортува. Тялото на 30-годишната жена, която бе административен директор и водещ в местната телевизия TVN, е намерено в храсталаци до бетонна алея край реката, където русенци обикновено бягат за здраве.   До обед жената е била в заведение в началото на Парка на младежта, облечена в спортен екип, и е казала на приятелите си, че ще ходи да потича, за да се подготви за предстоящ маратон, пише „Монитор“.   Сигнал за забелязан труп от женски пол е подаден на тел.112 от гражданин в събота в 14,18 часа, каза на извънреден брифинг днес заместник-директорът на полицията в Русе Илиян Енчев. На мястото полицаите са намерили петна от кръв, слушалки за мобилен телефон, черен ластик за коса и розова спортна обувка марка „Пума“. На 5-6 метра от обувката в обрасла с растителност зона е намерен труп на лице от женски пол, уточни Енчев.   Окръжният прокурор Георги Георгиев допълни, че до късния следобед в събота не е могло да се установи самоличността на убитата, тъй като в нея не са намерени документи и мобилния й телефон. Липсвали и ключовете за автомобила й, с който младата жена се е придвижила до алеята, очилата й, както и част от облеклото й. Установено е, че колата не е открадната и е намерена там, където Виктория я е оставила. Резултатите от експертизата още не са готови, но първоначалният оглед сочел, че смъртта е настъпила от множество удари по главата и задушаване.   „След като установихме самоличността на жертвата, извършихме множество огледи и претърсвания в жилища, включително и в дома на пострадалата. Установили сме маршрута на движение на жената от сутринта, когато е излязла от дома си, как е била облечена, с какво се е придвижвала. Започнахме разпити на близки и хора от приятелския й кръг“, каза Георгиев.   Разследват се всички възможни версии – от професионалните ангажименти до личния живот на жертвата. Назначени са различни експертизи, предстоят разпити на още лица.   Засега няма задържани или заподозрени в извършването на тежкото престъпление. Окръжният прокурор се надява да бъдат открити изчезналите вещи на жертвата, което може да помогне при разкриване на убийството. Георгиев отказа да потвърди неофициалната информация, че жената е била изнасилена, преди да бъде убита.   Виктория Маринова бе водещ на предаването „Подиум“ по телевизия TVN, което засягаше теми от различен характер. От септември т.г. предаването й е с ново име и се нарича „Детектор“. Последното му издание е от 30 септември т.г. и гости са журналистите Димитър Стоянов от „Биволь“ и румънецът Атила Биро, които бяха задържани в средата на септември в полето край Радомир.   В по-ранни години Виктория е участвала в конкурси за красота, а заради перфектната си фигура е канена да представя дрехи на фирми за модни облекла. По нейна инициатива са провеждани множество благотворителни акции в помощ на деца или за други каузи. За личния й живот се знае, че има седемгодишна дъщеричка от съжителството й с шефа на фирмата на телекомуникационни услуги „Нетуоркс България“ Свилен Максимов. Наскоро двамата са се разделили, твърдят познати на двойката.   Виктория е член и на организацията „BNI Prista“ в Русе, което обединява хора, занимаващи се с бизнес. „Цялата общност на BNI в България е потресена от жестоката трагедия. Вики, твоите усмивка, енергия и сила ще бъдат винаги с нас!“, пишат във фейсбук страницата си от организацията.", "date": "2018.10.07", "title": "Журналистката Виктория Маринова е убита докато спортува (обзор)"}
{"url": "http://epicenter.bg/article/Marinov-za-ubiystvoto-v-Ruse--Blizo-do-proizshestvieto-ima-psihiatrichno-zavedenie/165262/3/0", "text": "Близост до мястото на убийството в Русе има психиатрично заведение. Извършваме проверки. По алеята, на която е станал инцидентът, спортуват много хора. На база всички находки, които имаме, вярвам, че ще стигнем до извършителя.   Това обяви вътрешният министър Младен Маринов по повод жестокото убийство на журналистката Виктория Маринова в Русе.   Вътрешният министър добави, че към жертвата, която журналистката Виктория Маринова, няма данни за отправяни заплахи. \"Работи се с нейното най-близко обкръжение на жертвата. Нека оставим колегите да си свършат работата\", каза още Маринов.   „Изпратил съм в Русе най-добрите специалисти, които работят по убийства. Става дума за изнасилване с последвало убийство на 30-годишна жена, която е в управителния съвет на местна телевизия. Беше извършен повторен оглед на мястото, фиксирани са и иззети множество находки, включително и генетичен материал“, каза още Маринов и посочи, че служители на института по криминология вече установяват ДНК профил.", "date": "2018.10.07", "title": "Маринов за убийството в Русе: Близо до произшествието има психиатрично заведение"}
{"url": "http://epicenter.bg/article/MVR--Deystvali-sme-spored-zakona-v-sluchaya-s-Denitsa-Siderova/165269/3/0", "text": "МВР е действало в рамките на закона, така вътрешният министър Младен Маринов коментира инцидента, който стана след лека катастрофа между автомобила на судански гражданин и съпругата на Волен Сидеров – Деница.   От МВР съобщиха за инцидента, който се случил в петък вечер в столичния квартал „Витоша”, след като колите закачили страничните си огледала.   Санкцията за мъжа е административна - заради това, че няма валидна за България книжка. Той е глобен, а колата му е спряна от движение.   „ Всичко ,  което сме направили е в рамките на закона, и ние не бива да прекрачваме закона в нито един случай, независимо дали става въпрос за български или чужд гражданин, разбирам г-н Сидеров, тъй като става въпрос  за негов близък човек”, каза още Младен Маринов – министър на вътрешните работи.", "date": "2018.10.07", "title": "МВР: Действали сме според закона в случая с Деница Сидерова"}
{"url": "http://epicenter.bg/article/Borisov--Ubeden-sam--che-ubiystvoto-v-Ruse-shte-bade-razkrito--vapros-na-vreme-e/165259/2/0", "text": "Убеден съм, че е въпрос на време, убийството да бъде разрешено. Най-добрите криминалисти са изпратени в Русе, нека да не ги притискаме. Получено е голямо количество ДНК. Това заяви премиерът Бойко Борисов на националното заседание на ръководството на МВР.     Борисов добави, че правителството не е позволило политически чистки в МВР.   „Който си гледа работата, си е на мястото. Не съм позволил чистки в МВР, за да запазим професионалния състав. Независимо от много ясното разделение между властите, ние сме длъжни да работим заедно, докато вкараме в съда дадено дело“, каза премиерът.   Борисов напомни, че сигурността на хората е много важна. „Не мога да си обясня, защо и днес говорим, че има места, в които полицейското присъствие е малко. 68% сме усвоили от парите, които Европа даде за границата. 160 млн. лева повече за заплати. Всеки един директор си знае населените места - колко патрула има и колко полицаи и не можете да ме убедите, че не може да се направи график, за да се чуе гласа на хората. Сега и камери се купуват. Стотици килограми хероин задържаме“. „Не може да се напие един и полицаят да казва - не говорете с медиите. Не може да мрат хора по улиците“, възмути се той.   Борисов не си обяснява как е било допуснато тонове фалшив алкохол да попадне в малките магазинчета, въпреки акциите на Митниците и Икономическа полиция. Той отново предупреди, че който не си върши работата, ще си отиде.", "date": "2018.10.07", "title": "Борисов: Убеден съм, че убийството в Русе ще бъде разкрито, въпрос на време е"}
{"url": "http://epicenter.bg/article/Ostavka-v--Ataka--Svetlozar-Lazarov-napuska-partiyata-na-Volen-Siderov/165261/2/0", "text": "Националният координатор на партия \"Атака\" Светлозар Лазаров (вляво) е подал оставка. Това обяви самият той пред БНР.   \"Оставка в петък на обяд, да!\", каза Лазаров. Мотивите не са известни.   Лазаров, който е бивш главен секретар на МВР в правителството на Пламен Орешарски, зае партийната длъжност в средата на миналата година.   Освен за партийните структури, той отговаряше и за външнополитическата комуникация и връзката с граждански сдружения. Лазаров ще освободи и мястото си в няколко комисии, в които участваше в парламента.   След промените в правителството \"Борисов 3\" предстои избор на главен секретар на МВР. В събота - след пътен инцидент със съпругата му Деница Гаджева, лидерът на \"Атака\" Волен Сидеров каза, че ще настоява атакист да оглави професионалното ръководство на силовото ведомство. Преди време премиерът Бойко Борисов обяви, че ще обсъди кандидатурата с президента Румен Радев.      ", "date": "2018.10.07", "title": "Оставка в „Атака“- Светлозар Лазаров напуска партията на Волен Сидеров"}
{"url": "http://epicenter.bg/article/Atalay--Pri-g-n-Borisov-ima-golyama-umora--upravlyavashtite-peyat-falshivo/165263/2/0", "text": "„При г-н Борисов има една умора вече, не може когато си привлякъл вниманието всичко хубаво в държавата да ти се приписва, а негативното да бъде насочено към партньорите. Умората е голяма, безидейността е факт, харизмата на премиера е може би само в обожаването от женската част, нещата са много сериозни. Такава оценка даде за състоянието на управлението депутатът от ДПС Рамадан Аталай пред Канал 3.   Според него вътрешните дрязги сред управляващите ги разклащат много по-силно, отколкото опозицията. \"Премиерът обвинява опозицията за разклащането им - а те сами, и в НС, и в управлението, вътрешните дрязги, тези махленски кавги в която и сфера да вземеш има проблеми. И това няма как да води към добър край управлението.   Има нечуваемост в парламента от определени политически фигури, има надменност: там са г-н Цветанов, г-н Волен Сидеров, всички тези, които в момента управляват държавата и в конгломерат звучат различно, пеенето е фалшиво, изпълнението на операта е пълен фалш, институциите, общините не работят, законите, които правят, са в ущърб на обществото\", изброи Рамадан Аталай.   \"На ДПС виждането е да оставим малките, дребните, човешките препирни, защото нестабилността в страната не ни води на добър край. Установява се несигурносттта, нестабилността от управлението на МС, показано и днес - посланията, които се отправят, също са за нестабилност, несигурност\", подчерта Аталай.   \"Преди да вляза тук видях сериозен национален съвет в МВР, чух премиера загрижен към всичко, което става, присъстваха главният прокурор, министърът. А ако четете другите новини, ще видите, че техен партньор - господин Волен Сидеров, иска оставката на министъра.    Как виждате стабилност и сигурност, ако се иска оставката на тези, с които работите? Говоря за политическата част на нещата, моето уважение към цялото семейство (на Волен Сидеров), но когато си в управлението и носиш отговорност за сигурността, стабилността, просперитета, когато не си се срещнал с партньорите, които виждат напредък, да искаш оставката на министъра на вътрешните работи и да обвиняват коалиционните ти партньори, че не са те потърсили някак не върви\", посочи Рамадан Аталай.   Рамадан Аталай изтъкна, че ДПС винаги се стреми към властта, както и всяка политическа сила. \"ДПС гледаме към оптимистичната теория, винаги сме били нащрек, помагали  сме, гласували сме закони. На ДПС винаги му отива стремежа към властта, за да покаже какво може да върши за обществения интерес\", каза Аталай.   \"По стечение на обстоятелствата, тъй като 3 дни бяхме сериозно ангажирани с проблемите на държавата, днес чух и ред други изказвания, коренно противоположни с мнението на президента  на госпожа Йотова.    За нас общата ситуация в страната е кризисна, сега се прибавя нова - между госпожа Йотова и президента, между нея и ГЕРБ, каза Рамадан Аталай.", "date": "2018.10.07", "title": "Аталай: При г-н Борисов има голяма умора, управляващите пеят фалшиво"}
{"url": "http://epicenter.bg/article/Sofiyanski--Tryabva-da-premahnat-tramvaya-ot--Graf-Ignatiev-/165265/2/0", "text": "Трябва да премахнат трамвая от ул. „Граф Игнатиев”, смята бившият кмет на столицата Стефан Софиянски.   В последната седмица около ремонтите из столицата се завихри голям скандал. Първоначално той беше насочен към качеството на изпълнението им по трамвайното трасе на ул. „Граф Игнатиев”, а след това – към избора на плочки за градинката пред църквата „Св. Седмочисленици”.   Според Софиянски при изготвянето на проектите за ремонтите е трябвало да се търси етапност.   „Да се прави на отсечки. При строителството на метрото трябваше да се изчака, да се построи метрото първо, след това се изчака една година, да се види какъв е трафикът и тогава дори да се премахне трамваят по улицата”, коментира Софиянски.   Според него така емблематичната за града отсечка би станала прекрасна търговска улица. „23 млн. лв. са доста пари и за мен, ако дадеш тези пари, трябваше да махнеш трамвая от там”, категоричен е той.   Относно критиките към изпълнението на ремонтите, Софиянски коментира, че и „Джи Пи Груп” и „Трейс груп” – двете фирми, ангажирани в софийските ремонти – са сериозни и не бива да бъдат обвинявани в некачествено изпълнение. „Проблемът по-скоро е в координацията и поредността на ремонтите”, допълва бившият кмет.", "date": "2018.10.07", "title": "Софиянски: Трябва да премахнат трамвая от „Граф Игнатиев”"}
{"url": "http://epicenter.bg/article/Vasil-Vasilev--Zareden-li-e-veche-barutniyat-pogreb-na-Evropa-i-koy-mozhe-da-zapali-klechkata--/165266/2/0", "text": "Може ли хлябът да е вкусен като едно време, да е без химикали, ензими и подобрители и да струва 50 стотинки ? Два хляба по 680 грама се получават от килограм брашно, за което трябва само килограм пшеница, която струва 40 стотинки. На какво се дължи огромната разлика ? Скъпи са химикалите, с които напомпват зърното и хляба или веригите скубят безмилостно ?    Изненадващи резултати от едно проучване на Васил Василев, което ще видите като тема на седмицата в “ Не се страхувай “ в понеделник, 8 октомври, от 20.00 по Евроком. Още не бе изсъхнало мастилото по договора с Македония и Заев си показа зъбите, като обсеби Илинденското въстание. Сега Скопие отново подскача и настоява за пренаписване на историята ни.   Гост на предаването е професор Иво Христов, който анализира какво става на Балканите. Може ли провалът на референдума в Македония да е стъпка към разделянето на страната ? Дали американското виждане за промяна на балканските граници няма да доведе и до македонски претенции за наша територия ? Какво става между Сърбия и Косово ? Зареден ли е вече барутният погреб на Европа и кой може да запали клечката ?  Концесионерът на летище София ще плати общо около милиард лева за 35 години. Срещу това ще спечели не по-малко от 8 милиарда. Концесията се очертава като най-престъпната афера на прехода, която ще затъмни лошата слава дори на приватизациите при Костов и Симеон ? Защо новият министър на транспорта не смее да каже нищо, да я обоснове и защити ?  Визия за България обещава много, но има и трески за дялане. Какво може да се промени в документа, за да спечели още повече доверие ? Анализ след срещата на патриотични организации с лидера на БСП Корнелия Нинова.  ООН подготвя пакт за “ сигурна, организирана и редовна миграция “, който ще се опитат да ни наложат през декември. Това всъщност е стъпка към прехвърлянето на милиони африканци към Европа. САЩ и Унгария отхвърлят пакта като “ заплаха за света “. Нашите обаче се спотайват. Не знаят за какво става дума или крият нещо ? Страх ли ги е от нов подем, подобен на този при Истанбулската конвенция. \"Не се страхувай “ с Васил Василев, понеделник, 8 октомври, 20.00, само по ТВ Евроком. ", "date": "2018.10.07", "title": "Васил Василев: Зареден ли е вече барутният погреб на Европа и кой може да запали клечката ?"}
{"url": "http://epicenter.bg/article/Rumen-Gechev--Borisov-e-kartitsata-na-BSP-v-GERB--toy-e-Shtirlits-v-usluga-na-BSP/165267/2/0", "text": "  \"Ние съжаляваме, че г-н Борисов се е разконспирирал, защото от есемесите излиза, че къртицата на БСП в ГЕРБ е самият господин Борисов. Но не мисля, че България трябва да се занимава с тези есемеси, има други по-важни неща\", добави икономистът.     \"За нас управлението не е аромат на парфюм, а голяма отговорност. От 10 г. управление на ГЕРБ ние се влачим на опашката\", добави той. Запитан от водещата Илиана Беновска какъв растеж ще обещае БСП, ако дойде на власт, икономистът каза: \"Растежът задължително трябва да е над 4% след първата година\".   \r\n \r\n    ", "date": "2018.10.07", "title": "Румен Гечев: Борисов е къртицата на БСП в ГЕРБ, той е Щирлиц в услуга на БСП"}
{"url": "http://epicenter.bg/article/Svetlozar-Lazarov-se-vrashta-v-MVR-kato-glaven-sekretar-/165270/2/0", "text": "Бившият главен секретар на МВР Светлозар Лазаров се готви за нов пост. Това е причината днес той неочаквано да подаде оставка като национален координатор на партия \"Атака\".   Мотивите за хода му не са официално обявени, но според неофициална информация се гласи да се върне в МВР. Постът на главен секретар във вътрешното ведомство бе овакантен, след като наскоро досегашният Младен Маринов стана вътрешен министър. В събота, след пътен инцидент със съпругата му Деница Гаджева, лидерът на \"Атака\" Волен Сидеров каза, че ще настоява атакист да оглави професионалното ръководство на силовото ведомство. Днес пред телевизия Европа националистът разкритикува МВР и дори поиска негов човек да оглави силовото ведомство.   Оставката на Светлозар Лазаров като национален координатор изненада депутатите от \"Атака\". Те твърдят, че той и Волен Сидеров са в прекрасни отношения и че е невъзможно Лазаров да си тръгва от партията по настояване на лидера.   От средата на 2017 г. Лазаров отговаряше за партийните структури, външнополитическата комуникация и връзката на \"Атака\" с граждански сдружения.   Лазаров бе главен секретар на МВР в правителството на Пламен Орешарски.", "date": "2018.10.07", "title": "Светлозар Лазаров се връща в МВР като главен секретар?"}
