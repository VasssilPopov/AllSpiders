{"url": "http://epicenter.bg/article/Dobrev--Redaktirah-tseliya-zakon-na-Ninova--a-posle-tya-zashtitavashe-razgoreshteno-moite-predlozheniya/153161/2/0", "text": "\"По повод опита на Корнелия Нинова от днес да се изяви като спасител на нацията и борец срещу палмовото масло се почувствах длъжен да защитя истината. Законът на Корнелия нямаше нищо общо с качеството на храните”.   Това обяви депутатът от ГЕРБ Делян Добрев във Фейсбук, като по този начин отвърна на лидера на БСП, която също се изяви през социалната мрежа припомняйки, внесения от нея закон през 2012-а, засягащ търговските вериги.   \"Аз внесох редакция на всички нейни текстове от първо четене и тя разгорещено защитаваше от трибуната моите предложения на второ четене, все едно са нейни. Текстовете обаче бяха за защита на българските производители, а не за палмовото масло или други подобни съставки... Законът остана докрай с вносител Корнелия Нинова и група народни представители, приет от НС и това може лесно да се провери...   P.S. Благородно пропускам факта, че в своя пост във фб тя самата си противоречи. Няма как един закон да е върнат от Плевнелиев, без да е приет преди това от НС. И отново в интерес на истината, въпреки връщането от президента, законът бе повторно гласуван и окончателно приет от Народното събрание\", допълни Добрев във Фейсбук.", "date": "2018.04.30", "title": "Добрев: Редактирах целия закон на Нинова, а после тя защитаваше разгорещено моите предложения"}
{"url": "http://epicenter.bg/article/Boyko-Borisov-na-konferentsiya-za-dvoyniya-standart-pri-hranite-/153115/2/0", "text": "\"Кой умник измисли националните стандарти във вкусовете, кой умник измисли, че българското бебе обича палмово масло?!\"   Това попита в изключително остро изказване премиерът Бойко Борисов на форум под надслов „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС. Борисов е патрон на конференцията.   \"Двойните стандарти при храните накараха 100 млн. души да се чувстват като аборигени. На 16 и 17 май (когато е Срещата на върха 28+6) ще дам на моите колеги (премиери-б.р.) това, което ядат българите. Ще видим дали ще я хапнат с удоволствие. Да видим какво ще кажат техните служби за сигурност\", каза още Бойко Борисов.   Ние подходихме с доверие, пуснахме чуждите вериги, спряхме \"Южен поток\" от геостратегически съображения, които не разбирахме напълно\", продължи с острия си тон Борисов. Чуждите вериги обаче продавали храни с различно качество в Източна и в Западна Европа. А после хората умирали от сърдечно-съдови заболявания, заради влагането на палмови масла, въпреки 5-те милиарда, които държавата отпуска за здравеопазване.   „Бих се срамувал много, ако бях на мястото на тези вериги и производители. Страшно обидно звучи! Всички, които ме познават знаят, че съм един от най-големите защитници на европейската перспектива. Не ми е минавало през ума, че е възможно такива големи авторитетни компании да си позволят да правят подобно нещо. Отнасяли сме се с голямо уважение, помагали сме си за навлизането на веригите в България, за свободния пазар. Не ви ли се струва безобразно? Кой умник в Европа изследва едно бебе за вкуса му и че обича палмово масло? Поставили сте 100 милиона души да се чувстват като аборигени. Сигурно вече аборигените се чувстват доста по-добре. Нацията вече е болна“, продължи премиерът Борисов. По думите му сега се влагат близо 5 млрд. лв. за здравеопазване. „Да даваш на бебетата по-лоша храна? Едно време в казармата пишеше: „Службата е тежка, но за сметка на това продължителна“. Сега можем да сложим – „Храните са вредни, но за сметка на това по-скъпи“. „Дал съм разпореждане и на 16-17 май това, което ядат българите, ще го дам на моите колеги, да видим как ще го оценят. Дали ще я хапват с удоволствие, така както българите? Дали е нормално да търсиш като през комунизма връзки да си направиш от истинския ЕС храни за децата. Както Вера каза, че е баба, така и аз съм дядо. Не очаквах, че до там могат да са се развили нещата във времето“, изригна премиерът.   \"Не може като едно време при социализма, да купуваме от Запад по-качествени храни, каза още Борисов. \"С какво сме виновни, че когато Сталин, Чърчил и Рузвелт са делили Европа, ние сме се оказали от тази страна на Желязната завеса\", каза още министър-председателят.   Той не скри възмущението си, че е имало държави от ЕС, които не са искали дори декларацията срещу двойния стандарт на храните да подпишат. И изрази увереност, че всички в Общността ще сложат подпис под този документ. Защото това е справедлива кауза, изтъкна министър-председателят.  ", "date": "2018.04.30", "title": "Борисов изригна срещу чуждите вериги: Кой умник казва какъв е вкусът на българското бебе?!"}
{"url": "http://epicenter.bg/article/Rumen-Porozhanov-/153113/2/0", "text": "Ще бъдат наложени строги ограничения за използването на растителни мазнини в млечните продукти. Това заяви министърът на земеделието, храните и горите Румен Порожанов на форума за двойния стандарт при храните.   По думите му, през тази година има определени спадове в цените на овчето мляко, както и стокови количества, които стоят от дълго време в мандрите. Качеството на млечните продукти, според него, се компрометира от това, че определени фирми влагат в продукцията си растителни мазнини.   Преработвателите, които ще произвеждат млечни продукти, трябва да ги правят от мляко, а тези, които правят имитиращи продукти, ще бъдат в друга група, заяви Порожанов. „Нашето намерение е да забраним преработката, доставката на растителни мазнини при млечните преработватели, които произвеждат сирене, кашкавал и др.“, каза той.   След изтичане на нормативния срок ще бъде въведена забрана за използване на палмови мазнини в млечните предприятия. Тази забрана няма да засяга фирмите, произвеждащи имитиращи продукти и сладкарски изделия.   Ще бъде създадено специализирано звено към земеделското министерство, което ще извършва проверки, независими от агенцията по храните, съобщи още министърът. Освен млечните, ще бъдат проверявани и етерично-маслените продукти, като например розовото масло, както и птицевъдните ферми. Недобросъвестните търговци и производители ще бъдат санкционирани и ще им бъдат съставяни актове.   Министърът коментира, че се надява с тези мерки да бъде върнато доброто име на българските продукти.", "date": "2018.04.30", "title": "Властта слага край на палмовото масло в млякото и сиренето "}
{"url": "http://epicenter.bg/article/MON-izhvarlya-ot-uchebnitsite-Feyletonite-na-Aleko-Konstantinov-i-tseliyat-Emiliyan-Stanev-/153120/2/0", "text": "Фейлетоните на Алеко Константинов и целият Емилиян Станев ще бъдат изхвърлени от учебниците по български език и литература. Това става ясно от новите учебни програми, които Министерството на образованието и науката публикува за обсъждане. Промените касаят основно 11-и и 12-и клас.  Вместо публицистиката на Щастливеца, в 11-и клас ще се изучава неговият “Бай Ганьо на гости”, а Емилиян Станев изпада като задължителен автор изобщо от образователната програма за средните училища. Запазва се, както досега, изучаването в последните две години в клас само на български автори.  Някои от досегашните текстове са орязани за сметка на нови произведения на съвременни автори като Виктор Пасков и Борис Христов.  Съществена разлика с досегашните програми е изоставянето на хронологичния принцип на изучаване на творбите. Те са групирани на тематичен принцип: любов, вяра и надежда, труд, природа, смърт, род и родно, памет, власт, насилие и др..  Тази промяна се налага заради новия закон и въвеждането на втори гимназиален етап, обясниха от просветното ведомство, цитирани от \"Труд\". Поемата “Септември” на Гео Милев вече няма да се изучава, както досега в 12-и клас, а в 10-и. В 11-и клас пък като непознат автор се въведе Никола Фурнаджиев със “Сватба”. Причината е да се обслужи тематичният принцип при подбора на автори и произведения.   “Железният светилник” – Димитър Талев;  “Криворазбраната цивилизация” – Добри Войников;  “При Рилския манастир, “Новото гробище над Сливница” и “Паисий” от “Епопея на забравените” – Иван Вазов;  “Спи езерото” от цикъла “Сън за щастие” – Пенчо Славейков;   “Градушка” и “Нощ” – Яворов;  “До моето първо либе” и “Борба”- Христо Ботев;  “Сватба” – Никола Фурнаджиев;  “Андрешко” – Елин Пелин;  “Приказка за стълбата” – Христо Смирненски;  “История” – Никола Вапцаров;  “Бай Ганьо на гости” – Алеко Константинов.    “Аз искам да те помня все така” – Димчо Дебелянов;  “Колко си хубава” – Никола Фурнаджиев;  “Любов”, “Молитва” – Атанас Далчев;  “Спасова могила” и “Ветрената мелница” – Елин Пелин;  “Вяра” – Никола Вапцаров;  “Песента на колелетата” – Йордан Йовков;  “Балада за Георг Хених” – Васил Пасков;  “Две души” – Пейо Яворов;  “Потомка” – Елисавета Багряна;  “Честен кръст” – Борис Христов.  От Министерството на образованието посочиха, че за да няма реакции срещу отпадането на автори и произведения,  Преподавателите обаче са на мнение, че и сега часовете не стигат за всичко, още повече за допълнителна литература. Освен това те са на мнение, че новият принцип на изучаване – тематичен вместо хронологичен, ще затрудни и обърка учениците.  Промяната в момента е обект на дискусии в МОН.  Според експерти на ведомството новият принцип е бил единодушно приет от всички присъствали на изработването на подход и подбор на тестове.  Тематичният принцип е по-добрият вариант Тематичният принцип е по-добрият вариант от хронологичния принцип, смятат преподаватели по педагогика от академичните среди. Подредбата в тематичния предпоставя отнасянето на различни произведения към една тема. Така погледът в образователния процес е в по-мащабен, а учениците ще могат да обхванат процеси не само от българската литература, но и от европейската.  “Преди години се направи опит тематичното проблемно организиране да бъде наложено в кандидат-студентския изпит с около 15 тематични ядра. Така в продължение на три години кандидат-студентската концепция по български език и литература беше организирана по теми, но тъй като в училищата не се работеше по този начин, бъдещите първокурсници бяха затруднени”, обясниха пред “Труд” преподаватели от СУ “Св. Климент Охридски”.   Именно това е причината и концепцията на кандидат-студентския изпит да се върне на изходна позиция – водената от хронологичния принцип. Опасенията, които специалистите изпитват, са свързани с адаптацията на учителите по новия предложен от МОН метод.  Мотивите са, че много от учителите са свикнали на един тип на обучение и новият може да доведе първоначално до объркване “Фейлетоните винаги са се приемали много трудно в училище. Учениците изпитват трудности при четенето и разбирането им, но смятаме, че те са нужни от гледна точка на това да се онагледи авторовата критична гледна точка към обществото.  Хубаво е всяко общество да има подобно критичен глас, а това в случая е публицистичният глас на фейлетониста”, настояват специалистите, но уточняват, че ролята на учителя в момента е крайно значителна.  В 11-и клас 40% за нови знания и упражнения В учебната програма, предложена от МОН, часовете по български език и литература в 11-и клас са 108: 54 часа за български език и 54 часа за литература.  От министерството посочват за препоръчително учителите да разпределят часовете си така, че близо 40% от занятията да са посветени на нови знания и упражнение, а останалите за преговор, обобщение, контролни и класни работи. По отношение на оценяването срочните и годишните оценки на учениците ще са формирани от по 20% от контролни работи и работа в клас.  Текущите оценки, устните и писмени изпитвания ще носят 60% за годишните ученически бележки. В 12-и клас МОН разпределя по равно часовете по БЕЛ В учебната програма за 2018/2019 година Министерството на образованието и науката предлага в 12-и клас да са заложени 93 часа по БЕЛ (български език и литература). От тях 46,5 ще са насочени за занятия по български език и също толкова по литература.  Препоръчителното разпределение на часовете по литература е подобно на подялбата в 11-и клас, а именно: близо 40% от тях да са заделени за нови знания и за упражнения. Оценяването на бъдещите зрелостници в клас е огледално на единадесетокласниците, при което оценката се формира главно от текущите оценки от устни и писмени изпитвания (60%), а по 20% за оценки от контролни и класни работи, както и от работа в часовете. ", "date": "2018.04.30", "title": "МОН изхвърля от учебниците Фейлетоните на Алеко Константинов и целият Емилиян Станев "}
{"url": "http://epicenter.bg/article/Varna-predstavya-Integriran-plan-za-komunikatsii-chrez-digitalni-instrumenti-i-sadarzhanie/153128/2/0", "text": "  На 02 май 2018 от 11,00 ч. в Галерия \"Графит\" ще се състои заключителната среща по проект „Интерактивни градове: Ефективно управление на градовете чрез дигитални инструменти, социални медии и съдържание, генерирано от потребителите“.   След две години съвместна работа с местния ИКТ и туристически сектор, културни институции и граждани, община Варна е готова да представи изготвения Интегриран план за комуникации чрез дигитални инструменти и съдържание, генерирано от потребителите, който цели да подобри онлайн позиционирането на Варна като целогодишна туристическа и бизнес дестинация.   Участниците ще имат възможността да споделят своите впечатления и ползи от съвместната работа и проучените практики на международните партньори.", "date": "2018.04.30", "title": "Варна представя проект „Интерактивни градове“"}
{"url": "http://epicenter.bg/article/Den-na-Maroko-se-provede-v-Madan-s-podkrepata-na-evrodeputata-Ilhan-Kyuchyuk--snimki-/153131/2/0", "text": "Ден на Мароко се проведе в Мадан със съдействието на Илхан Кючюк, член на Европейския парламент от ДПС и вицепрезидент на партия АЛДЕ. Събитието бе организирано по покана на кмета на града Фахри Молайсенов.   Официални гости на събитието бяха посланикът на Кралство Мароко Н.Пр. Закия Ел Мидауи, Амина Алауи - аташе в посолството, Латифа Аит Баала - началник кабинет на премиера на Белгия, народният представител от ДПС - Хайри Садъков, областният председател на ДПС Смолян - Салих Аршински, жители и гости на община Мадан.   „Отношенията между България и Мароко са чудесни и се радвам да видя, че продължават да се развиват по същия начин. Няма друга африканска държава, която да е толкова тясно свързана с Европа – и в миналото, а и в настоящето. Вярвам, че сътрудничеството между двете държави ще става все по-продуктивно и успешно. Целта ни е не само да представим мароканската култура в Мадан, но и да допринесем за това българските граждани и мароканците да се опознаят по-добре и да работят продуктивно заедно“, каза евродепутатът Илхан Кючюк.   Дипломатическите представители от Кралство Мароко посетиха за първи път община Мадан. „Мадан е град с богата история и култура. Надявам се първите Ви впечатления да са за място, на което искате да се върнете отново\", заяви кметът Фахри Молайсенов при откриването на мероприятието.   „Първото ми впечатление е, че Мадан е красив и гостоприемен град с изключително топли хора. България е една прекрасна страна не само като природни дадености и голямо разнообразие, но най-вече с разнообразието като общество и способността му да живее в хармония с всички етнически, културни, религиозни и политически слоеве на своя народ. Именно тези ценности провокират мен и моя да екип да откриваме такива интересни и привлекателни региони и местности във вашата страна, и за това сме тук в Мадан\" , каза си Н.Пр. Закия Ел Мидауи, посланик на Мароко.   На сцената бе представено и модно дефиле, представящо типичните марокански женски облекла, наричани „кафтани\". Интересна атракция бе и автентичният родопски кът, старателно подбран и съхраняван от читалището в с. Средногорци. Посетителите имаха също така възможност да дегустират уханен ментов чай, приготвен и сервиран по атрактивен начин на чайна церемония, както и да се насладят на традиционна мароканска кухня, както и специфични за региона на Мадан ястия.", "date": "2018.04.30", "title": "Ден на Мароко се проведе в Мадан с подкрепата на евродепутата Илхан Кючюк (снимки)"}
{"url": "http://epicenter.bg/article/Kontserti-sabirat-Varna-i-Dordreht-v-Denya-na-Evropa/153132/2/0", "text": "  Концерти във Варна и в Дордрехт, Холандия, ще бъдат изнесени едновременно в Деня на Европа - 9-ти май. Двата града имат 17-годишно сътрудничество в различни сфери на обществения живот. Инициативата е в рамките на Българското председателство на Съвета на Европейския съюз и се организира от двете общини.   В морската столица събитието ще се проведе в Държавна опера-Варна, и е с начален час 19 ч. Под диригентството на Ян фан Манен /оркестър/ и Цветан Крумов /хор/ ще звучат популярни класически произведения на Рахманинов, които ще завършат с химна на Европа /IV част на IX симфония на Бетовен/.    По същото време в Дордрехт ще свири Младежкият филхармоничен оркестър „Филянг“ под диригентството на Лизетте Хармс, който ще изпълни програма със съвременна музика, ще звучи и адаптирана версия за оркестър на хитовото произведение „Деспасито“.    Публиките в двата града ще имат възможност да видят концертите в две части от по 45 минути - единият на запис, а вторият - на живо.    Организаторите са подготвили и специални видео приветствия от кмета на Варна Иван Портних и на Дордрехт Ваутер Колф.   ", "date": "2018.04.30", "title": "Концерти събират Варна и Дордрехт в Деня на Европа"}
{"url": "http://epicenter.bg/article/Andrey-Raychev--Shengen-ne-ni-tryabva--no-sme-prinudeni-da-kandidatstvame/153134/2/0", "text": "Шенген не ни трябва, но сме принудени да кандидатстваме. Такава теза разви в предаването „12+3“ на програма \"Хоризонт\" на БНР социологът Андрей Райчев.  „На практика Шенген е премахнат. Второто е, че наличието на Шенгенски споразумения там и липсата тук ни пази от имигрантите. От тези имигранти от Ирак, Афганистан, главният проблем – наистина пази, защото той преодолявайки нашите защити, трябва още веднъж да преодолява и техните защити и излишно си усложнява задачата. По тази причина, освен ако Ердоган нарочно не пусне сирийци да тръгнат на север, ние не сме застрашени. Никакъв Шенген не ни трябва. Пък и самият Шенген се смята за „погребан“, искат да го преразглеждат“.  Това, на което много се надявахме, е да получим в тези 6 месеца покана за чакалнята на еврото, добави Райчев. Според него това е много важно. „Повечето малки държави, които взеха еврото, не съжаляват. … Ние минусите от еврото сме си взели, но плюсовете не сме. Може малко да скочат цените, но това е нищо в сравнение с резултата. Плюсът е, че те разглеждат от европейското валутно пространство, ти си истински в Европа. Втори много голям плюс е, че заемите ти ги дават на по-ниски лихви“, изтъкна Райчев.  Според Райчев по време на Българското председателство не трябва да се предприема нищо, но може би си струва след това да се направи един експеримент, като се въведат две валути.  Свикнахме на перманентен скандал, каза социологът за отношенията между управляващи и опозиция. Той посочи, че разликата между ГЕРБ и БСП намалява: „И двете партии не се борят за всички места. Ако тяхната разлика е по-малка от малка партия, това значи, че при съюз с някоя малка партия вторият може да победи първия. За ГЕРБ е много важно да води значимо“.  Райчев отбеляза, че към момента не се говори за предсрочни избори.  Причините за това са две, каза той и ги посочи: „Икономиката в държавата върви добре. От друга страна Борисов предприема нещо, което е характерно за „Борисов 1“ и за „Борисов 2“ – перманентно връчване на малки бонбони на всеки протестиращ. Това е характеристика на управлението, така ще бъде – такъв е човекът, такъв е политикът, такива са съответно неговите избиратели. Това води до не правене на съществени реформи и дава възможност за солидна критика, но тя не е много сериозна в очите на електората. В очите на по-интелигентните хора се вижда ясно, че ако ние продължаваме да плащаме за тези железници например, които продължаваме да не реформираме – 30 млн. на месец, т.е. всички българи събират по 5 лв. и ги дават на железниците на месец за нищо. Сега същата история наблюдаваме с инвалидите. В България има чудовищно количество инвалиди, фалшиви инвалиди. Ако ние наистина сме такава страна, ние сме за хоспитализиране на нацията, абсурдно“.  Според Райчев всичко това дава усещане за застой, а от друга страна – и за спокойствие.", "date": "2018.04.30", "title": "Андрей Райчев: Шенген не ни трябва, но сме принудени да кандидатстваме"}
{"url": "http://epicenter.bg/article/Mazh-schupi-cherepa-na-sagrazhdanin/153106/3/0", "text": "Сигнал за скандал и последвал побой е бил подаден в полицията в Монтана. Боят станал между мъж на 30 години от Лом и друг мъж, на 56 години, от Монтана.    Мъжът от Лом ударил с юмрук в главата мъжа от Монтана. От удара монтанчанинът е със спукан череп и загуба на съзнание. Настанен е в монтанската болница с опасност за живота. По случая е образувано досъдебно производство.", "date": "2018.04.30", "title": "Мъж счупи черепа на съгражданин"}
{"url": "http://epicenter.bg/article/Gotova-e-parvata-traba-na-gazoprovoda--quot-Turski-potok-quot-/153125/4/0", "text": "  От \"Газпром\" завършиха строителството на морската част на първата тръба на \"Турски поток\", съобщи  на съобщение на компанията, цитирано от РИА Новости.   Става дума за дълбоко полагане в черноморското крайбрежие на Турция. Сега е в ход изграждането на приемателен терминал край село Кийкей.  \"С приключването на строежа на участъци от брегови възли, работата по първа линия ще бъде напълно завършена\", информираха от компанията, цитирани от РИА Новости.   Изграждането на дълбоководния участък от първия низ беше извършено от кораба \"Pioneering Spirit\" на компанията Allseas. Той ще постави и дълбоководната част на втората тръба на \"Турския поток\" през третото тримесечие на 2018 г.   Компанията отбеляза високата степен на строителство. Общо 1161 километра от газовия тръбопровод в морето е построен по две линии, което е 62% от общата му дължина   Проектът \"Турски поток\" предполага строителство през Черно море на газопровод, който се състои от две тръби, всяка с мощност по 15,75 млрд. куб. м. Първата е предназначена за доставка на газ на турските потребители. Втората - в страните на Юнжа и Юго-източна Европа.   Според плана изграждането трябва да приключи през декември 2019 г. \"Газпром\" ще притежава цялата морска част на газопровода. Компанията също ще финансира изцяло изграждането на двете посоки. Местният Botas ще изгради инфраструктурата за транспортиране на газ на територията на Турция.   \"Газпром\" разглежда възможностите за продължаване на \"Турския поток\" през България и Сърбия или чрез Гърция и Италия.   \"Турският поток несъмнено ще играе важна роля за укрепването на енергийната сигурност на Турция и Европа\", се казва в съобщението на Алексей Милер, председател на Управителния комитет на \"Газпром\".    ", "date": "2018.04.30", "title": "Готова е първата тръба на газопровода \"Турски поток\""}
{"url": "http://epicenter.bg/article/Yasnovidets-ot-Polsha--Pri-treta-svetovna-voyna-byagayte-v-Balgariya/153121/11/0", "text": "\"Поляци, бягайте в България и Румъния!\". С такъв призив към сънародниците си се обърна от канала си в YouTube един от най-известните полски ясновидци Кшищоф Яцковски, пише \"Монитор\". Според екстрасенса България и Румъния ще бъдат най-безопасните страни, където поляците могат да се скрият в случай на избухване на трета световна война. Яцковски е известен с мрачните си прогнози, в частност за случилата се наистина тежка икономическа криза в Европа. През 2003 година излезе като победител от турнира за ясновидци, организиран от японската телевизия Asahi.  В аудиоклип с продължителност 9 минути и 26 секунди Кшищоф Яцковски, говорейки за себе си в трето лице, съветва съотечествениците си как да постъпят в ситуация на нова глобална война. \"Това е абсолютно невероятно пророчество за това къде поляците могат да намерят спасение, ако избухне война, ако избухне трета световна война!\" - обявява мъжки глас. \"Кшищоф Яцковски ви казва така: Бягайте в Румъния и България, бягайте в Румъния и България, бягайте в Румъния и България!\" След това разказва за контекста, от който се е родил призивът му.  През декември 2007 ясновидецът дал мрачни предсказания за Европа на репортерите, които поискали коментар за следващата година. На 15 септември 2008 банкрутът на Лемън Брадърс превръща пророчествата във факт, а заради нестабилната ситуация в Европа, Близкия Изток и целия свят Яцковски трябвало да отговори на въпрос, който още през 2008 година му задала неговата дъщеря - какво би станало, ако се случи катастрофа или въоръжен конфликт. \"Ако се стигне до война и сражения, единственото убежище за поляците, безопасно място, където могат да избягат, са България и Румъния.\"  Самият Яцковски признава, че никой в Полша не свързва тези две страни с понятието сигурност и мнозина българи напускат родината си в търсене на късмета си в чужбина, а се смята, че сигурни във военно отношение са могъщи и богати държави като САЩ или Германия.  Обявилият се за жив пророк поляк прогнозира, че \"в Полша ще се диша трудно, войната ще я заобиколи, но няма да може да се диша\" и прави връзка с влиянието върху страната и населението при аварията в Чернобил. \"Не плаша и не гоня поляците от страната им, само казвам какво би станало, ако се случи катастрофа или въоръжен конфликт\" - допълва ясновидецът.  Роденият през 1963 Кшищоф Яцковски е стругар по професия, бил е кандидат за депутат в полския Сейм и води собствена регистрирана стопанска дейност \"паранормални услуги\". През 2000 година става герой на документалния филм \"Ясновидецът\", а през 2003 година участва и печели турнира на японската телевизия Asahi, в който участваха екстрасенси от цял свят. През същата година стана особено популярен в родината си покрай сътрудничеството си с полската полиция и участието в телевизионното предаване \"Експериментът ясновидец\", излъчван от един от най-големите тв канали Polsat. През 2011 година беше официално ангажиран от прокуратурата в Краков като експерт по делото за убийството на 23-годишна студентка.  През 2009 година в телевизионно интервю му задават въпроса кой ще бъде следващият президент на Полша. Всички предварителни нагласи по това време сочат, че изборите ще бъдат спечелени отново от действащия Лех Качински. \"Няма го Лех Качински. Не знам защо. Той спи\", казва Яцковски. На 10 април 2010 година президентът Качински заедно със съпругата си и част от политическия елит на Полша загива в самолетна катастрофа в Смоленск, а президент става неговият опонент Бронислав Коморовски.", "date": "2018.04.30", "title": "Ясновидец от Полша: При трета световна война бягайте в България и Румъния"}
{"url": "http://epicenter.bg/article/Lyubomir-Levchev-predstavya-novata-si-kniga-v-Natsionalnata-biblioteka/153117/6/0", "text": "Съюзът на българските писатели и Националната библиотека \"Св. св. Кирил и Методий\" и издателство \"Захарий Стоянов\" организират представяне на книгата на Любомир Левчев \"Островът и всичко останало\" с пастели от Николай Майсторов.   Премиерата е днес от 18 часа в централното фоайе на Националната библиотека \"Свети Свети Кирил и Методий\".   Книгата (издателство „Захарий Стоянов“) е блестящ пример на хармонично сътрудничество и  допълване между текст и образ. Загадъчна, почти мистична е връзката между текст и изображение в поемата на Любомир Левчев.   Поезията на Любомир Левчев е конструирана в девет части, които ни поразяват с изобилието на многопластови внушения – митология, история, многобройни философски препратки, алюзии, скрити цитати от световни поети и мислители.   Поетът пита защо историята не е позволила да се осъществи благородната идея за Острова на слънцето, мечтаната Аркадия, новата Атлантида, съвършеното утопично общество или държава (на духа), за което са мечтали векове наред  Томас Мор и Томазо Кампанела, Сен Симон и  Шарл Фурие, Маркс и Енгелс, Каутски и Бернщайн... Любомир Левчев се пита  защо „корабът на нашето предишно заблуждение“ не само не е разбит, но е възседнал рифа на настоящето и упорно ни гледа. Вулканът на времето все по-страшно дими.   Неговият апокалиптичен взрив ще избълва спомена за потъналата  Атлантида, за лелеяния остров на духовното съвършенство и най-справедливата социална уредба и тогава, навярно, върху счупената мачта на мечтата ще съзрем да се вее флага на съкрушената вяра, постепенно преминаваща в любов и надежда. Надежда, че се ражда вярата в новия бъдещия Остров. Спасителният вътрешен остров на любовта, тайната, смисъла и убеждението на чувствителната душа.", "date": "2018.04.30", "title": "Любомир Левчев представя новата си книга в Националната библиотека"}
{"url": "http://epicenter.bg/article/Izchezna-dabovata-fidanka--koyato-zasadiha-Tramp-i-Makron--Posle-se-nameri---pod-karantina-e-/153090/7/0", "text": "Дъбовото дръвче, подарено на американския президент Доналд Тръмп от френския му колега Еманюел Макрон миналата седмица и засадено от двамата на южната морава на Белия дом, е било взето за фитосанитарен контрол, съобщи френскоезичната версия на американския електронен вестник \"Хъфингтън пост\", като се позова на източник от френското президентство. По-рано медии съобщиха, че фиданката е изчезнала от моравата, а Ройтерс публикува снимка, на която на мястото на засаденото дръвче има само разкопана земя, предаде БТА, цитирана от Дир.бг.   \"Хъфингтън пост\" поясни, че в САЩ има строги карантинни норми за внесени в страната фиданки, семена, разсад и дори пръст. Дъбчето, донесено от Макрон при държавното му посещение, не прави изключение. Според източника от Елисейския дворец карантинният период скоро ще приключи. Американската санитарна служба се е съгласила да направи изключение от правилата и е допуснала временното засаждане на дръвчето по лично настояване на президента Тръмп. Френският президент подари дръвчето на Тръмп като \"символ на дълготрайните отношения\" между двете страни. Дъбчето е от гората Бело в Северна Франция, където през юни 1918 година се води битка, влязла в историята. В сраженията срещу германската армия тогава участвали французи, американци и британци. В продължилите 25 дни боеве загинали над 2000 морски пехотинци от американския експедиционен корпус, а около 8000 били ранени.    ", "date": "2018.04.30", "title": "Изчезна дъбовата фиданка, която засадиха Тръмп и Макрон. После се намери - под карантина е!"}
{"url": "http://epicenter.bg/article/Domuschiev--Tselta-pred-Ludogorets-e-edna---da-badem-po-silni-prez-sledvashtiya-sezon/153100/8/0", "text": "Чрез \"Фейсбук\" собственикът на Лудогорец Кирил Домусчиев поздрави разградчани за седмата им поредна титла в Първа лига. Домусчиев честити на всички в тима и феновете на клуба, разкривайки основната цел пред отбора за следващия сезон.   \"Честито, шампиони!!! Честито на всички хора в Лудогорец, които работиха неуморно за постигането на целта! Честито на нашите верни привърженици, които дори и в трудните моменти не паднаха духом! Вярваха ни и бяха неотлъчно до отбора. Имаме слабости, които трябва да изчистим. Продължаваме смело напред, без оправдания. Учим се да се радваме на успехите и да преодоляваме загубите. Но сега ще празнуваме! Целта пред Лудогорец е една - да бъдем по-силни през следващия сезон\", пише босът на \"орлите\" във \"Фейсбук\".", "date": "2018.04.30", "title": "Домусчиев: Целта пред Лудогорец е една - да бъдем по-силни през следващия сезон"}
{"url": "http://epicenter.bg/article/Stefano-Gabana-otnovo-s-golyam-kompliment-kam-Nikoleta-Lozanova/153098/10/100", "text": "Плеймейтката Николета Лозанова за пореден път се появи в инстаграм профила на съоснователя на луксозната модна къща Dolce & Gabbana. Дизайнерът Стефано Габана сподели свои любими корици на списания, сред които бе подбран и кадър на Николета Лозанова и дъщеря й Никол.   6-годишното момиченце и майка му позират за \"Жената днес\" в идентични тоалети на Dolce & Gabbana и разменят целувка по устата.   Коментарите бяха предимно за това колко е сладко семейството, но имаше и критики за силния грим, използван при снимките.   Това не е първият случай, в който Габана споделя снимка на Николета Лозанова. В миналото той също е показвал, че е впечатлен от начина, по който тя и дъщеря й презентират заедно тоалетите му.   Източник: Дир.бг", "date": "2018.04.30", "title": "Стефано Габана отново с голям комплимент към Николета Лозанова"}
{"url": "http://epicenter.bg/article/Proletna-musaka-sas-spanak/153138/9/25", "text": "3 шепи лапад или коприва, спанак, лобода  1 връзка пресен лук  2 ч.ч. къси макарони  5 с.л. олио  50 г масло  100 г сирене  2 бр. яйца  2 с.л. брашно  1 и 1/2 ч.ч. прясно мляко  сол  черен пипер Макароните се сваряват във вряща подсолена вода. Лападът се нарязва на ивици и се задушава в сгорещено олио заедно с лука. Прибавят се част от брашното и натрошеното сирене. Всичко се разбърква и подправя.   В намазана с масло тавичка се поставят ред макарони, ред смес с лапад. Най-отгоре трябва да се сложат макарони. Останалото масло се разпределя отгоре и се залива с 1 ч.ч. мляко, разбито с едно яйце.   Така приготвената мусака се пече 10 минути, след което се полива с второто яйце, разбито с останалата част от млякото и брашното. Пече се още 5-6 минути.   Ястието се поднася с кисело мляко.", "date": "2018.04.30", "title": "Пролетна мусака със спанак и макарони"}
{"url": "http://epicenter.bg/article/Veneta-Raykova-pokaza-svoya-seksi-snimka-ot-90-te/153099/10/100", "text": "Водещата на \"Папараци\" Венета Райкова показа своя секси снимка от миналото. На нея хубавицата е позирала в модерен цял бански и предизвикателна поза край басейна. От описанието към снимката пък се разбира, че Венета е водела доста интересен живот за българка в средата на 90-те на миналия век.   \"Спомен от 2 май 1995 година! Празнувам 21-вия си рожден ден в басейна на покрива на хотел в Малта с ягоди, шампанско и черен хайвер. Така бях чела в книгите на Джаки Колинс, че се прави. И днес обичам да лежа до басейни, но вече пиша моите книги.\"   Припомняме, че Венета Райкова в началото на януари обяви, че се развежда с ресторантьора Тихомир.   Източник: Дир.бг", "date": "2018.04.30", "title": "Венета Райкова показа своя секси снимка от 90-те (Снимка)"}
{"url": "http://epicenter.bg/article/Dnes-izticha-krayniyat-srok-za-deklarirane-na-dohodite-pred-NAP/153085/2/0", "text": "Срокът за подаване на данъчните декларации и за плащане на дължимия налог изтича днес, съобщава Новини.бг. Задължение за подаване на данъчна декларация има всеки, който има доходи, различни от тези по трудов договор. Доплащане на данъка се налага само в случаите, в които и през четвъртото тримесечие той не е удържан авансово. До петък в Националната агенция за приходите бяха подадени над 400 000 декларации, като почти половината от тях са изпратени по електронен път. Все повече хора подават декларациите си по електронен път чрез персоналния идентификационен код. Вече е възможно и данъкът да бъде платен онлайн без допълнително натоварване с такси. Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор.", "date": "2018.04.30", "title": "Днес изтича крайният срок за деклариране на доходите пред НАП"}
{"url": "http://epicenter.bg/article/Vremeto-shte-bade-predimno-slanchevo---maksimalnite-temperaturi-shte-sa-mezhdu-23--i-28-/153086/2/0", "text": "Днес ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН). Атмосферното налягане е малко по-високо от средното за месеца – слабо ще се понижи. Над Черноморието ще е предимно слънчево. Ще духа до умерен вятър от изток-югоизток. Максимални температури на въздуха: 17°-20°. Температурата на морската вода е 14°-18°. Вълнението на морето ще бъде 1-2 бала. Над планините ще бъде предимно слънчево, в следобедните часове ще се развива купеста облачност, значителна над масивите в Западна България, където на места ще превали и прегърми. Ще духа до умерен юг-югоизточен вятър. Максимална температура на височина 1200 метра около 19°, на 2000 метра – около 12°.", "date": "2018.04.30", "title": "Времето ще бъде предимно слънчево - максималните температури ще са между 23° и 28°"}
{"url": "http://epicenter.bg/article/Miroslav-Nenkov--Proverkite-na-prokuraturata-v-bolnitsite-sa-polezni/153087/2/0", "text": "Проверките на прокуратурата в болниците са полезни. Това заяви д-р Мирослав Ненков, бивш министър на здравеопазването, в предаването \"Здравей, България\" на Нова телевизия. Според д-р Мирослав Ненков порочният модел \"болница в болницата\" има гръб по високите етажи на властта.  Бившият министър на здравеопазването изтъкна, че само двама директори на болници \"одържаха на натиска да има такива структури - вътрешни болници\". \"Те се държаха като добри стопани. Натискът върху тях е много голям\", добави Мирослав Ненков. „Тези схеми са отдавна, не са от вчера. Министър Петров изпрати едни такива сигнали директно до главния прокурор. Сега министър Ананиев продължава тази борба. Тези схеми не са сложни. Всеки може да я разплете. Сключва се договор между директор на болница и инициатор на частно лечебно заведение. Болницата пере чаршафите, болница в някои случаи купува и материалите, в договора е посочено, че частното заведение ползва сградата, техниката, тока, топлата вода и всичко останало на общинското лечебно заведение, а за целта се плаща наем от 74 лева и 80 стотинки“, описа как действа схемата д-р Мирослав Ненков.   „Здравната каса се опитва по някакъв начин да намали течовете. Намаляването на течовете чрез прокуратурата е бавен и сложен процес. Затова Касата ограничава някои от плащанията. Нашата Каса е бедна. Ние плащаме много малко за здравеопазване“, добави той. „Част от нашите пари, които плащаме за здраве, отиват в такива схеми, отиват в такива кърлежови структури“, обясни Мирослав Ненков. „Как да оправим здравеопазването, след като един директор сключва съвсем законно обществена поръчка и купува консуматива „Х“ на два пъти по-висока цена от директор на друга болница, който взима абсолютно същия консуматив на два пъти по-ниска цена“, попита бившият здравен министър. „Мога да напиша веднага на един лист тези схемаджии, но веднага ще ме осъдят за клевета. Дано прокуратурата се справи“, заключи той.   Лекарите не са измамници. Има директори на болници, които се поддават на тези схеми, обясни той. Като цяло голямо желание и наплив има за директори на болници, за работници няма желание, заяви Ненков.", "date": "2018.04.30", "title": "Мирослав Ненков: Проверките на прокуратурата в болниците са полезни"}
{"url": "http://epicenter.bg/article/Rumyana-Arnaudova--/153088/2/0", "text": "Бивши болнични директори е възможно да попаднат под прицела на прокуратурата. Това заяви говорителят на главния прокурор Румяна Арнаудова в предаването \"Здравей, България\" по Нова телевизия във връзка с новата серия от 13 болници, разследвани за безстопанственост.   Румяна Арнаудова уточни, че вече са проверени 329 договора. Навсякъде е установен порочният модел „болница в болница”, който облагодетелства частниците за сметка на здравните ни осигуровки.   „Ще бъдат разследвани всички договори, които са сключвани в инкриминирания период от време. Считаме, че освен незаконосъобразно сключени договори за съвместна дейност, наем на апаратура и други, е напълно възможно да са сключени и явно неизгодни сделки. Част от разследването ще бъде и дейността на длъжностните лица от съответното министерство и съответната регионална здравна каса, които са дали разрешение за осъществяване на медицинска дейност в нарушение на закона”, обясни в „Здравей, България” Арнаудова.   Тя припомни, че още през месец декември прокуратурата е разпоредила проверки заради модела „болница в болницата”. Така в рамките на няколко месеца са извършени проверките на 329-те договора, които са сключени от общински и държавни заведения. В голямата си част те са незаконосъобразни, поясни Арнаудова.   „Повече от 13 болници уличихме в престъпна дейност, която има користни намерения. Стига се до там, че общинското или държавно лечебно заведение е на ръба на фалита. За това пък частните, които са се настанили в тези болнични заведения, печелят пари и дори източват Здравната каса. Пациентите пък не получават по-качествена услуга”, каза още Румяна Арнаудова. Има сключени договори още през 2012 г. Има и деяния, извършени през 2014 и 2015-а.    ", "date": "2018.04.30", "title": "Румяна Арнаудова: Повече от 13 болници уличихме в престъпна дейност с користни намерения"}
{"url": "http://epicenter.bg/article/Sinoptik--Prez-may-mesets-se-ochakva-ponizhavane-na-temperaturite/153091/2/0", "text": "През месец май се очаква понижаване на температурите. Това съобщи в сутрешния блок „Добро утро, България“ на Радио „Фокус“ синоптикът Красимир Стоев от НИМХ. \"Минималните температури за месеца ще са между 5 и 10 градуса, а максималните от 29 до 34 градуса. Предстоящите почивни дни ще бъдат дъждовни\", каза още Стоев. „Предстои промяна на времето. През периода 4-10 май въздушната маса над страната ще е силно неустойчива. Ще се развива купесто-дъждовна облачност. На много места ще има краткотрайни валежи, гръмотевични бури, вятър и градушки. Към края на първото десетдневие ще настъпи понижение на максималните температури. Предстоящите почивни дни ще бъдат с чести валежи в западна и централна България“, коментира Красимир Стоев.   Той допълни, че в началото на второто десетдневие на месец май се очаква временно стабилизиране и повишаване на температурите. Валежите ще са около и под нормата в източна България, а в западна около и над нормата. Не се прогнозират и слани за предстоящият месец, допълни Стоев.", "date": "2018.04.30", "title": "Синоптик: През май месец се очаква понижаване на температурите"}
{"url": "http://epicenter.bg/article/Tomislav-Donchev--V-upravlenieto-ima-izvestna-doza-polifoniya/153095/2/0", "text": "  Аз съм против  телевизионното и фейсбук правосъдие, коментира  пред bTV вицепремиерът  Томислав Дончев въпросът – били ли са нарушени правата на кметицата на „Младост“ Десислава Иванчева при ареста ѝ. Съдът ще се произнесе и ще каже кой е бил прав, каза той.   В управлението има известна доза полифония, каза още вицепремиерът Томислав Дончев в предаването „Тази сутрин“. На въпрос дали пътуването на Волен Сидеров до Крим е проблем за управлението, той отговори: „Г-н Сидеров може да ходи, където пожелае, той няма запрещение или някакви ограничения, свързани с придвижването. Приемам въпроса, ако го беше командировал министър-председателят, а това, очевидно, е невъзможно, защото г-н Сидеров не е на служба в Министерски съвет“.   „Ако ме питате дали има известна доза полифония в управлението, безспорно има – различни партии, различни виждания и това не е нищо необичайно, когато говорим за коалиционно управление“, добави той. Според Дончев има разлика в подкрепата на „Атака“ към БСП преди и сега към ГЕРБ, защото „има разлика дали се подкрепя тихомълком и дали подкрепата е явна, на база подписано коалиционно споразумение“. Той отново посочи, че подобна управленска конструкция не е лесна и в нея се правят компромиси. И ако някой попита дали компромисите не са много големи, веднага бих задал контравъпроса: „Каква беше алтернативата?“, каза вицепремиерът.   „Проруска доза симпатия има, особено в някои от партиите, но неведнъж всеки от лидерите – и като политически партии, и до голяма степен като действие, не е давал поводи да се съмняваме в проевропейската ориентация на страната“, увери той. Евроскептичните настроения не са феномен – такива има и в други държави, особено източноевропейски, добави Дончев. „Иначе не е редно да има война между институциите – продължи той. – Напрежение е редно да има – различните институции са кроени така, че взаимно да се балансират и удържат, т.е. напрежение е редно да има. Война между институциите не може и не трябва да има“. „Стабилността в днешно време е много ценен капитал – и политически, и икономически, и обществен, и тя се удържа трудно“, каза Дончев, добавяйки, че това има връзка с компромисите, които трябва да се правят. По думите му „управлението не може да бъде технология на компромиса“, но той не вижда предпоставки за предсрочни избори. За серията протести в последно време Дончев коментира: „Утвърди се механиката, когато някой иска средства, има определени искания – синдикални, професионални, да застава пред Министерски съвет и да заявява позиция. Ние се опитваме, в зависимост от възможностите, да реагираме във всяка ситуация“. Уточнявайки, че уважава исканията на всички, вицепремиерът напомни: Когато някой казва: „Нека държавата даде“, да напомня, че тя държавата собствени пари си няма. Държавата дава само това, което е взела под формата на данъци“. „Парите никога не са достатъчно спрямо нуждите и исканията“, добави той. Помолен за коментар дали според него са били нарушени правата на кметицата на „Младост“ Десислава Иванчева при ареста ѝ, Дончев отговори, че е „против телевизионното и фейсбук правосъдието“. Съдът ще се произнесе и ще каже кой е бил прав, каза той. За трасето на АМ „Струма“, което минава през ценни археологически находки край с. Покровник Дончев коментира, че това не е първият археологически обект, открит по трасето на някой от инфраструктурните проекти. В зависимост от значимостта на находката, тя или се мести, или се изменя трасето – с естакада или заобикаляне. При всички случаи обаче за мен едно такова предложение трябва да бъде направено на първо място от археолозите и на второ място – от инженерите. „Компромиси с историята, с археологическите забележителности не сме правили“, каза той и добави, че „решение няма, ще се съобразим с вижданията на експертите“. За Европейския младежки форум Дончев коментира, че не би го организирал по този начин, но по-важно от организацията е какво е дискутирано и какви решения са взети. Според него изказването, че едва ли не имиджът на всички подобни форуми до този момент се е сринал заради случилото се в България „при всички случаи е прекалено“.  ", "date": "2018.04.30", "title": "Томислав Дончев: Аз съм против телевизионното и фейсбук правосъдие"}
{"url": "http://epicenter.bg/article/Analizator--Kato-natisnat-Siderov--shte-glasuva-i-za-Yuriy-Gagarin/153096/2/0", "text": "„Знаем, че на власт в България в икономически план са ДПС и ГЕРБ, а част от патриотичните партии са по-скоро като поставени лица. Когато натиснат Волен Сидеров, той ще гласува и за Юрий Гагарин ако трябва. Не трябва границата на компромиса от страна на ГЕРБ да прекрачва морала и цивилизоваността“.   Това каза политическият анализатор Арман Бабикян по повод скандалите в управляващата коалиция, предизвикани от „Обединени патриоти“ и в частност „Атака“. Бабикян отбеляза, че изказването на преддседателя на ДПС Мустафа Карадайъ не е първото по отношение на патриотите, въпросът е, че го изказват от по-висока трибуна. По думите му, когато свободната пазарна икономика, свободата на словото и базата на свободата чрез избори са изчезнали то значи, че сме стигнали дъното. \"Развитието на събитията бе напълно очаквано. Казвала съм, че ДПС е в много ниска позиция заради това, че не участва във властта. Другите политически партии не одобряват ДПС за партньор, а историята с ДОСТ повлия доста. Чрез заседанието на Европейската партия на либералите ДПС имаха възможност да излъчат посланията си\", коментира ПР-ът и политически анализатор проф. Антоанета Христова пред On AiR. Според нея Европа вече показа, че приема \"Обединените патриоти\" като цивилизационно приемлива формация. \"През последните месеци рейтингът на Веселин Марешки спадна доста и той не може да се разглежда като партньор за правителство. \"Обединените патриоти\" пък са като триглав змей. Ситуацията наистина е объркана. Колкото и вълнения да има в коалицията, те са като в чаша вода - незначителни\", категорична е Христова. Тя е на мнение, че на ГЕРБ му е много трудно, защото всички коалиции искат компромиси, но в момента няма друга алтернатива - освен БСП.", "date": "2018.04.30", "title": "Анализатор: Като натиснат Сидеров, ще гласува и за Юрий Гагарин"}
{"url": "http://epicenter.bg/article/Ninova--Novite-pravila-v-ES-za-kachestvoto-na-hranite-tryabva-da-obhvanat-i-drugi-stoki/153102/2/0", "text": "Председателят на БСП Корнелия Нинова обсъди с евродепутатите от групата на социалистите и демократите Момчил Неков, Олга Сехналова (Чешка република) и Биляна Борзан (Хърватия) двойното качество при храните. Тримата са докладчици по темата в Европейския парламент в трите ресорни комисии - вътрешен пазар, земеделие и обществено здраве.   \"Още преди година поставихме въпроса с различното качество на храните. Тогава бяхме обвинени за антиевропейци, защото искаме равни права. Радвам се, че днес цяла Европа прегърна тази идея и се работи за нейната реализация\", заяви Корнелия Нинова.   Според нея новите правила трябва да обхващат не само качеството на храните, но и всички стоки. \"Считаме, че това е дискриминационен проблем и няма как в единния европейски пазар да има продукти в еднаква опаковка, на една и съща марка, но с различни съставки\", подчерта още Нинова.   Според Момчил Неков аргументът на мултинационалните компании, че се съобразяват с местните предпочитания на потребителите, поражда въпроса- как те установяват това, например- при детските храни. Социалистите настояват тази година всички анализи да са приключили така, че през 2019 г. да бъде сложен край на различното качество на храните.   Нинова благодари на евродепутатите за ангажираността с темата, както и за инициативата на Олга Сехналова за популяризиране на българския фолклор в Чехия. В знак на благодарност, председателят на БСП им подари тениски с традиционна българска шевица.", "date": "2018.04.30", "title": "Нинова: Новите правила в ЕС за качеството на храните трябва да обхванат и други стоки"}
{"url": "http://epicenter.bg/article/Ministar-Zaharieva--Politikata-na-NATO-za-otvoreni-vrati-tryabva-da-se-zapazi/153104/2/0", "text": "  На форума на външните министри на НАТО е потвърдено единодушно, че политиката на Алианса за отворени врати трябва да се запази, това заяви външният министър Екатерина Захариева в предаването „Денят започва“ на БНТ. Тя коментира и историческата среща между лидерите на Северна и Южна Корея.   На въпрос как външните министри от НАТО са коментирали на форума си историческата среща между лидерите на Северна и Южна Корея вицепремиерът отбеляза, че е проявена \"внимателна критичност\".   „ Обнадеждаващо е това, което се случва, наистина е историческо, за първи път се случва в историята. Надяваме се ангажиментите, които се поеха от севернокорейския лидер да се изпълняват, но мисля, че светът трябва да запази съществуващите санкции, докато не се премине към реално изпълнение на ангажиментите за ядрено разоръжаване и спиране на ядрената програма на Северна Корея“, коментира външният министър.   По думите ѝ на форума е било потвърдено единодушно, че политиката на Алианса за отворени врати трябва да се запази.   Въпросът е кога да се активират тези планове. България и голяма част от съюзниците от НАТО считат, че има напредък в изпълнението на ангажиментите от Талин от 2011 година, заяви Екатерина Захариева.   Бъдещото членство на Македония в Алианса се обвързва и приключването на преговорите между Гърция и Македония за името на западната ни съседка, подчерта тя. Според нея разговорите са интензивни и е важно преговарящите да бъдат оставени на спокойствие, да не бъдат притискани, което ще помогне по-бързо да се стигне до споразумение.   Захариева отбеляза, че НАТО запазва конструктивния си подход към Русия.   Общото решение беше, че се запазва двупистовия подход. На първата писта е развитието на предпазните способности на НАТО, а на втората - развиване на диалога. Диалогът се развива в момента в съвет \"НАТО - Русия\", като има няколко точки, за които е взето решение, да се поставят винаги - на първо място е Крим, на второ място са нещата, по които може да се работи заедно, уточни тя.  ", "date": "2018.04.30", "title": "Министър Захариева: Политиката на НАТО за отворени врати трябва да се запази"}
{"url": "http://epicenter.bg/article/Denyat-se-smyata-za-sataninski--Vsichki-emotsii-i-chuvstva-se-sabuzhdat/153089/2/0", "text": "В 03:59ч спътникът на Земята достига апогея на своето развитие. Настъпва пълнолуние в знак Скорпион. В периода на пълнолуние е пика на нашата активност, както физическа, така и емоционална. Разполагаме с много сили, ръцете ни горят, желанието ни да правим нещо не секва. В същото време хората стават по-емоционални и лесно раздразнителни. Излишъкът от енергия не дава спокойно да се живее. Засилват се и любовните чувства. Възможно е да има честа смяна на настроението, остри предчувствия, особено при жените. Внимателно трябва да се отнасяме към всички знаци, които съдбата ни праща. Добре ще бъде, ако успеете да видите грешките, които сте извършили и те се явяват ваш капитал. Благодарете на живота за скъпоценния опит и бъдете щастливи!   Луната е в знак Скорпион, където ще остане до 18:21ч на 1май. Активират се процесите, формиращи нашите чувства. Самочувствието ще въздейства най-вече на емоционалната сфера. Подсъзнанието ще заостри вниманието към сферата на желанията. Трябва да се контролира състоянието на жизнения тонус. Повишена нервна възбудимост и промени в настроението. Хората ще станат по-малко търпеливи, повече капризни и агресивни. Затова периодът е твърде конфликтен. Лекият флирт по това време повдига настроението. Уязвими са половите органи и дебелото черво. Противопоказни са операциите на тези органи.   Не се претоварвайте в сексуалната сфера. Да не се употребява остра храна. Могат да се обострят хемороидите и да се появи запек. В дрехите са препоръчителни светлите и пастелните тонове. Да се избягва черното.   До 20:51ч сме под влияние на 15 лунен ден. Денят се смята за сатанински. Силно енергиен ден. Безусловно получавате голям енергиен заряд в своя полза. Но освен положителното влияние се активизира и негативното. Във всеки човек, абсолютно всички емоции и чувства се събуждат. Всичко трябва да бъде под контрол и на първо място нашето поведение и нашите действия. Понякога не можем да се справим с този процес. Влиянието на деня е толкова силно, че всичко положително и отрицателно в човека се усилва многократно. Активира се нашият вътрешен изкусител, затова може да срещнете съблазни и изкушения в много сфери на живота. Всички сега сме лесно податливи на негативни влияния и внушения, може да ни обземе мързел, отслабен самоконтрол.   Бъдете внимателни, в такова състояние лесно могат да ви излъжат, а за да не ви излъжат, не трябва да предприемате никакви важни действия. Появява се склонност да се действа инстинктивно и първосигнално. Поради всичко това може да се извършат различни глупости, но последствията от тях ще са негативни.   Полезни са гладуването, уединението и всякакви форми на аскетизъм. Това е единственият начин да се изчистите вътрешно и с обновена душа да започнете да живеете в новата лунна фаза. Ако имате заветна мечта, насочете всичките си мисли към нея. В астрален план се образува нова писта за живота ви.   Основната идея е желанието ви да е искрено и да не вреди на никого. Луната бързо ще се включи и няма да жали сили за изпълнение на вашата мечта. Ще се промените духовно и физически.   Причината е, че вашето желание сега е планирано в менталното бъдеще. Отношения – Напрегнат период за всички членове на семейството. Опасен период, тъй като може едновременно да донесе радост, както и да я отнеме. Всичко зависи от това, доколко тактично ще се отнесете към другите при общуването.   Запазете спокойствие и контролирайте емоциите си, само така ще избегнете неприятностите. В любовните дела на петнадесетия лунен ден може да получите внезапни романтични изблици. Но дори и ако срещнете някой човек, към който да се почувствате физически привлечени, вероятно нищо няма да излезе от такива отношения. Може би дори после ще съжалявате за случилото се.   Сексът в този период не трябва да надхвърля допустимото. Бъдете активни, но не прекалявайте. Без всякакви излишества. Бизнес – Прекрасно време за бизнесмени, които точно знаят какво искат. Не оставяйте други да вземат вместо вас важните решения. Трябва да го направите самостоятелно. Ръководителите трябва с личния си пример да вдъхновяват подчинените си.   Полезно е да общуват със своите служители в максимално неофициална обстановка. Подстрижка – Неблагоприятен ден за подстригване. От процедурите при фризьор може да се повиши кръвното налягане, да се появи главоболие, упадък на силите. Особено лошо е да се подравнява косата.   Покупки – благоприятно за всички видове покупки, но ако усетите, че искат да ви излъжат в цената или да ви продадат некачествена стока, по-добре е да се откажете.   Сънища – Време за пророчески сънища. Какво сте сънували не разказвайте на никого. Оставете тези неща за себе си. За да бъдат съновиденията ви лесни за тълкуване, добре е преди сън да четете молитви или да се заемете с медитация.   В 20:51ч започва новият 16 лунен ден, който ще продължи до 21:52ч на следващия ден. ", "date": "2018.04.30", "title": "Денят се смята за сатанински. Всички емоции и чувства се събуждат"}
{"url": "http://epicenter.bg/article/120-leva-uvelichenie-na-srednata-rabotna-zaplata-do-kraya-na-godinata--prognozirat-ot-KNSB/153108/2/0", "text": "  От КНСБ прогнозират 120 лева увеличение на средната работна заплата до края на годината, заяви в предаването \"Преди всички\" на БНР главният икономист на КНСБ Любен Томев.   „ През миналата година работната заплата нарасна с 11,9% номинално и тъй като след три последователни години на дефлация имаше известен процент на инфлация, то реалният ръст е около 9,6%. Това е един добър ръст. Предишните години беше между 6 и 7, до 8%. Това една добра тенденция, която е следствие от устойчив и висок икономически растеж, вътрешното търсене и т.нар. \"макроикономическа обстановка\", и условията са благоприятни.  Считаме, че през настоящата може да бъде реализиран ръст от 12% на работните заплати и това е нашата референтна стойност, която отправяме към нашите синдикални структури в преговорите по заплащането на продуктите за 2018 година“, казаха Томев.   Пет пъти е разликата между най-високо и най-ниско платените сектори у нас, каза още той.   „ Най-ниско остават в редицата дейности, свързани с озеленяване, с почистване, шивашката промишленост, кожарската промишленост, в ресторантьорството, макар че там считаме, че нереално ниски са показани равнищата на работните заплати.    Водещите в топ 10 на най-високо платените сектори са информационните технологии, въздушният транспорт, една част от енергетиката, добивът на метални руди, финанси и т.н.“.    ", "date": "2018.04.30", "title": "КНСБ прогнозира: 120 лева увеличение на средната работна заплата до края на годината"}
{"url": "http://epicenter.bg/article/Siderov-mozhe-da-hodi--kadeto-pozhelae--obyavi-vitsepremierat-Tomislav-Donchev/153109/2/0", "text": "В управлението има известна доза полифония, коментира вицепремиерът Томислав Дончев в предаването „Тази сутрин“ по bTV.  На въпрос дали пътуването на Волен Сидеров до Крим е проблем за управлението, той отговори: „Г-н Сидеров може да ходи, където пожелае, той няма запрещение или някакви ограничения, свързани с придвижването. Приемам въпроса, ако го беше командировал министър-председателят, а това, очевидно, е невъзможно, защото г-н Сидеров не е на служба в Министерски съвет“.  „Ако ме питате дали има известна доза полифония в управлението, безспорно има – различни партии, различни виждания и това не е нищо необичайно, когато говорим за коалиционно управление“, добави той.  Волен Сидеров обяви вчера, че в ГЕРБ знаят, че \"Атака\" признава референдума в Крим. \"Нашето посещение в Крим не е нищо ново, а е част от политиката ни. Аз имах телефонен разговор с Бойко Борисов, в който му казах, че отивам в Крим с делегация. Той каза, че това е наша политика\", подчерта лидерът на \"Атака\".  Това поведение на Сидеров провокира множество въпроси, свързани с коалиционното му присъствие във формация, която не споделя тези принципи и напомня безпринципното поведение на неговия \"златен пръст\" по време на управлението на Орешарски.  Според Дончев обаче има разлика в подкрепата на „Атака“ към БСП преди и сега към ГЕРБ, защото „има разлика дали се подкрепя тихомълком и дали подкрепата е явна, на база подписано коалиционно споразумение“. Вицепремиерът отново посочи, че подобна управленска конструкция не е лесна и в нея се правят компромиси. И ако някой попита дали компромисите не са много големи, веднага бих задал контравъпроса: „Каква беше алтернативата?“, каза вицепремиерът.  „Проруска доза симпатия има, особено в някои от партиите, но неведнъж всеки от лидерите – и като политически партии, и до голяма степен като действие, не е давал поводи да се съмняваме в проевропейската ориентация на страната“, увери той. Евроскептичните настроения не са феномен – такива има и в други държави, особено източноевропейски, добави Дончев.  „Иначе не е редно да има война между институциите – продължи той. – Напрежение е редно да има – различните институции са кроени така, че взаимно да се балансират и удържат, т.е. напрежение е редно да има. Война между институциите не може и не трябва да има“.  „Стабилността в днешно време е много ценен капитал – и политически, и икономически, и обществен, и тя се удържа трудно“, каза Дончев, добавяйки, че това има връзка с компромисите, които трябва да се правят.  По думите му „управлението не може да бъде технология на компромиса“, но той не вижда предпоставки за предсрочни избори.  За серията протести в последно време Дончев коментира: „Утвърди се механиката, когато някой иска средства, има определени искания – синдикални, професионални, да застава пред Министерски съвет и да заявява позиция. Ние се опитваме, в зависимост от възможностите, да реагираме във всяка ситуация“.  Уточнявайки, че уважава исканията на всички, вицепремиерът напомни: Когато някой казва: „Нека държавата даде“, да напомня, че тя държавата собствени пари си няма. Държавата дава само това, което е взела под формата на данъци“. „Парите никога не са достатъчно спрямо нуждите и исканията“, добави той.", "date": "2018.04.30", "title": "Сидеров може да ходи, където пожелае, обяви вицепремиерът Томислав Дончев"}
{"url": "http://epicenter.bg/article/Vera-Yourova--Ne-tryabva-da-ima-potrebiteli-ot-vtora-klasa-v-ES/153110/2/0", "text": "Не трябва да има потребители от втора класа в ЕС. Това каза на пресконференция европейският комисар по въпросите на правосъдието, потребителите и равнопоставеността между половете – Вера Йоурова по време на международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов.   „Благодаря за организацията на тази среща. Желаем европейските потребители да виждат справедливостта на Европа. Аз съм майка и баба и двойният стандарт никак не ми харесва и съм изключително разочарована. Не трябва да има потребители от втора класа в ЕС и за да се въведе справедливост, се намесвам лично, за да се преустановят тези дискредитиращи практики“, заяви Йоурова, цитирана от \"Фокус\". „Организирах няколко отдела в комисията и предложихме решения, които да могат да се приложат веднага.  Г-жа Манолова предложи един пакет, така че да се реши този проблем. Там се заявява, че потребителите трябва да вярват, че продуктите предлагани под същата марка са еднакви в различните държави-членки“, добави тя. Според нея, ако това не е така, то е незаконно и несправедливо.   „Ще се налагат стриктни наказания. Това уточнение ще бъде ясен сигнал за търговците и за всякакви похвати и заблуда на потребители. Искам да призова всички заинтересовани институции да ни помогнат този текст да бъде въведен по-бързо и приложен адекватно. Изработили сме план, който да предостави основните принципи за прозрачност и приобщаване на различните държави-членки. Ако има различия, източникът им да бъде изяснен. Ще се събират категорични и авторитетни доказателства. За да се тества този хармонизиран подход, държавите членки ще въведат една кампания“, обясни Йоурова.   Тя подчерта, че ЕК категорично се наема да преустанови практиката на двоен стандарт при продуктите. ", "date": "2018.04.30", "title": "Вера Йоурова: Не трябва да има потребители от втора класа в ЕС. Лично ще се заема!"}
{"url": "http://epicenter.bg/article/Maya-Manolova-/153111/2/0", "text": "България постави проблема за двойния стандарт на храните в ЕС. Началото бе трудно - зад нас бяха сто милиона потребители от Източна Европа, но срещу нас - мощни транснационални компании.   Това заяви омбудсманът Мая Манолова на форум за двойния стандарт на храните, провеждан в рамките на българското председателство на Съвета на ЕС. Мотото на форума е „Двойни стандарти при храните в ЕС: къде сме и как да решим проблема на Европейско ниво“. Той се провежда под патронажа на премиера Бойко Борисов.   Не може български майки да купуват храни от други държави в Общността, заради качеството им, а не от кварталния супермаркет, изтъкна националният омбудсман в словото си. Манолова заяви, че германският турист в София, когато купува познат продукт, се мръщи на непознатия му вкус. А българският турист Иван в Берлин купува от познатите марки в по-голямо количество за в къщи. Заради двойния стандарт в Общността има храни с \"прекрасна външност, но измамна същност\", изтъкна националният омбудсман.   Когато говорим за търговски марки трябва да изключим т.нар. национален вкус, смята Манолова. Бебетата имат ли национален вкус, попита тя.   Манолова предложи да има ОЛАФ за качеството на храните. Защо неговата столица да не е София, предложи тя. „Продължавам да настоявам, че трябва да имаме единен контрол от единен европейски орган. Защо той да няма за седалище София? Моята категорична позиция е, че националният вкус трябва да бъде изключен като критерии, когато говорим за търговски марки. Как ще се определя и измерва националният вкус на бебетата? Подкрепям предложението за единна методика, по която да работят контролните органи. Високото ниво на този форум и вашето присъствие е гаранция за това, че няма да има отстъпления и разтакаване. ЕС е показал, че работи за своите граждани\", бяха точните думи, с които Мая Манолова предложи да има ОЛАФ за храните.   Ще стоим докрай зад каузата за прекратяване на двойните стандарти при храните, защото те нарушават тежко правата на европейските граждани, бе категорична омбудсманът Мая Манолова. „Искам да поздравя всички вас, които сте в тази зала затова, че сте тук. Както се чу още от първите изказвания, днешният форум няма да бъде просто поредният. Днес сме тук, за да излъчим важно послание до всички граждани на Европа, че идва краят на двойния стандарт при храните. Горда съм, че това послание ще прозвучи от София. България не просто постави проблема на масата, но и включи тази тема сред приоритетите на Българското председателство. Пътят дотук беше труден. Срещу нас стояха огромни икономически интереси, зад нас - нарушените права на 100 млн. граждани, които живеят в Централна и Източна Европа“, каза в началото на изказването си на конференцията Манолова. Тя изтъкна, че разделението не е между гражданите в ЕС, а между големите корпоративни интереси и правата на гражданите.   „Това е дискриминация и обида за гражданите. Това е нарушение на равнопоставеността, която е основна идея за ЕС. Това е заплаха за бъдещето на ЕС, нарушавайки доверието в институциите и европейските политици. Заплахата „Европа на два стандарта“ съществува, но тя може да бъде преодоляна, има воля за промяна. Благодаря на премиера Бойко Борисов, който прие темата присърце и настоя да бъде включена като приоритетна в рамките на българското председателство“, продължи Манолова.    ", "date": "2018.04.30", "title": "Мая Манолова: Трябва да има ОЛАФ за измамите при храните! Със седалище в София!"}
{"url": "http://epicenter.bg/article/Roditeli-obyavyavat-kod--cherno--i-voyna-na-darzhavata--iskat-namesa-na-prezidenta-/153112/2/0", "text": "Обявяваме код “черно“ и война на държавата! Хиляди родители, нашите деца сме жертви на институции. Те не работят за бъдещето на страната, тя умира. Това заяви Златина Хаджипанайотова, вдовица и говорител на движението на българските майки и бащи по бТВ. Нейните три деца са лишени от наследствена пенсия заради недостатъци в законодателството.  Разплакан, младият баща Младен Алексиев, разказа как държавата се отнася арогантно към неговото дете, разболяло се от тежка болест след ваксинация. Вече ни питат, защо го водим в болница в това състояние. Няма бъдеще за нашите деца. Ние сме лоялни към държавата, а тя ми отказва лечение, помощ и ме праща на улицата да прося. 4 месеца чакахме отговор от Фонда за лечение на деца в чужбина. Четири месеца! От година и половина детето ми е в лежащо състояние. Искаме адекватно отношение и лечение към нашите деца. Тази държава ме убива! – категоричен е покрусен мъжът.  Борислав Петров, който е вдовец и сам отглежда детето си, също сподели за ходенето по мъките в българските институции. За да получи детето ми наследствена пенсия от поминалата си майка, която бе на крачка преди дипломирането си във ВУЗ, трябва да представя документ, че тя е имала трудов стаж. Но тя е била студентка. Абсурд някакъв. Издържат ме моите родители, а аз обикалям от врата на врата. Тази държава я няма! Искаме нашите деца да живеят нормално, да учат и да получават знания. В институциите или има хора, които диктуват това да се случва или там работят неадекватни хора.  На 1 май ще запалим свещи пред Народното събрание и ще обявим код „черно“. Какво друго ни остава. Изоставени сме от институциите. Тази държава умира. Погребваме символично бъдещето на тази страна!  Искаме среща с президента, защото е обединител на българския народ. Нека той отправи обръщение към Народното събрание да работи адекватно за нормални закони за децата и семейството. Само в него ни е надеждата да отправи такова обръщение, допълни Хаджипанайотова.", "date": "2018.04.30", "title": "Родители обявяват код „черно“ и война на държавата, искат намеса на президента "}
{"url": "http://epicenter.bg/article/Galap--53--ot-raboteshtite-palnoletni-balgari-sa-dovolni-ot-parite--koito-poluchavat/153116/2/0", "text": "  В навечерието на Деня на труда - 1 май доволните от парите, които получават в работата си, са малко повече недоволните. Личната оценка на българите за работата им е по-скоро добра. Добра е и оценката им за началниците. Очакванията безработицата да остава същата или да расте продължават да преобладават, но негативните очаквания са в най-ниската си точка от години.   Това са част от данните от последното издание на ежемесечното националнопредставително проучване на „Галъп интернешънъл“, проведено между 13 и 22 април сред 817 души по метода „лице в лице“. Основната част от ежемесечните изследвания са познати като „Политически и икономически индекс на „Галъп интернешънъл“. Независими са от външно финансиране.   43% от пълнолетните българи твърдят, че работят и са доволни от работата си. 18% работят, но не са доволни. 19% не работят, но като цяло са доволни от работата си досега, а 10% не работят в този момент и не са доволни от работата си до този момент. 7% казват, че още не работят, а останалите се затрудняват да отговорят.   Разбира се, в данните се оглежда оценката за условията на труд, но повече проличава личната самооценка. Затова и оптимистичните изводи биха били прибързани. Както може да се очаква, най-доволни са хората, които имат и най-високо образование. Пенсионерите у нас изглеждат в сериозна степен доволни от трудовия си път. Данните няма как да показват обективната картина на пазара на труда – те разкриват субективните усещания в обществото, отразени в декларациите на респондентите.   53% от работещите пълнолетни българи декларират, че са доволни от парите, които получават от работодателите си. 44% - че не са. Данните идват на фона на сравнително по-добрите показатели за икономиката и пазара на труда в последно време, но не показват решително превъзходство на задоволителните оценки. Положителните оценки „водят“ с малко, но и делът на отрицателните е чувствителен.   При отчитането на този показател, хората си дават сметка не само за размера на заплащането, но и за възможността или невъзможността да си намерят друга по-добра работа, за съотношението труд/заплащане и т.н.   58% от работещите пък казват, че са доволни от шефовете си, 24% не са, а 13% казват, че нямат шефове. Останалите се затрудняват да отговорят. Във въпроси като този със заплащането и този за шефовете, разбира се, може да се отразява и известна предпазливост на отговарящите.    Очакванията на българите за безработицата са на ниски нива в сравнение с предходни периоди.    През април 20% очакват повишаване на безработицата и това е най-ниската точка от години. В последните няколко години тези очаквания се движиха около 40%, а по време на кризата дори преминаваха нива от 70%.    Междувременно растат очакванията безработицата да остане на нива като сегашните (47% през този месец), а очакванията за намаляване на безработицата се движат напоследък на нива около и над 10%, като този месец са 14%. Всичко това означава, че песимизмът за трудовите перспективи остава преобладаващ, но намалява.      ", "date": "2018.04.30", "title": "Галъп: 53% от работещите пълнолетни българи са доволни от парите, които получават"}
{"url": "http://epicenter.bg/article/Rosen-Plevneliev-i-Desi-Banova-chakat-bebe-prez-esenta-/153101/10/99", "text": "\r\n Наесен президентът Росен Плевнелиев и Деси Банова ще си имат бебе. Бившата синоптичка очаква дете от държавния глава на републиката в периода 2012-2017. В началото на октомври Плевнелиев обяви, че бракът му е вече история. Малко повече от месец преди това бе започнала любовната му история с Деси Банова. Още преди Коледа, когато стана ясно, че Банова е жената до Плевнелиев,  медии започнаха да пишат, че тя е бременна. Всъщност тогава това беше фалшива новина, днес е истинска. В края на март Деси Банова показа годежен пръстен. Предложението е било много романтично във Виена, лаконична беше бъдещата г-жа Плевнелиева. Сватбата на Деси Банова и Росен Плевнелиев ще е по-нетрадиционна, с приятели и далеч от медиите. За нея този брак ще е първи. С бизнесмена Ивайло Грахов, баща на Йоанна, тя не минава под венчило. За Плевнелиев пък ще е трети. Преди Юлияна той е женен за друга, но от първата си съпруга няма деца. Източник:    \r\n", "date": "2018.04.30", "title": "Росен Плевнелиев и Деси Банова чакат бебе през есента "}
{"url": "http://epicenter.bg/article/Fotograf-opipval-shvedskata-prestolonaslednichka-Viktoriya/153103/10/99", "text": "Френският фотограф Жан-Клод Арно, който се оказа в центъра на скандала, свързан с Нобеловите награди, беше обвинен в секстормоз върху шведската престолонаследничка принцеса Виктория, пише в. \"Телеграф\", цитирайки Шведското радио.   Според източници на в. \"Свенска дагбладет\" Арно опипвал принцесата по задните части по време на събитие на Шведската академия в Стокхолм. Инцидентът се случил преди години, когато Арно бил на 60 г., а Виктория - на около 29. Бодигардката на принцесата се втурнала и изблъскала натрапника.   След конфузната случка от академията предприели мерки французинът никога повече да не остава насаме с престолонаследничката.   Още през ноември Арно беше обвинен от 18 жени в секстoрмоз. Това предизвика огромен скандал в Шведската академия, тъй като фотографът е женен за един от членовете й - Катарина Фростенсон.   Фристенсон беше принудена да подаде оставка заради мъжа си, както и заради появилите се улики за корупция срещи нея.   Фотографът попадна в центъра и на още един скандал, след като стана ясно, че в продължение на 20 години е разкривал имената на бъдещите Нобелови лауреати.", "date": "2018.04.30", "title": "Фотограф опипвал шведската престолонаследница Виктория"}
{"url": "http://epicenter.bg/article/Suzanita-progovori-za-skandalniya-si-klip--Vrazvam-obuvki--ne-pravya-frenska-lyubov--/153126/10/100", "text": "„Или ще е скандал, или нищо“, заяви 15-годишната Сузанита в телевизионно интервю по повод последния си клип, който предизвика вълна от негативни коментари.   Видеото към „К'во става, брат“ накара дори СЕМ да го разгледа и да реши дали да остане в интернет пространството.   Припомняме ви, че в кадрите Сузанита отново е по меко казано оскъдно облекло, размахва среден пръст и туърква по бански, но този път към тези дейности добавя и употреба на марихуана и имитира френска любов.   Вчера тя коментира за първи път шокиращото видео, като заяви, че е артист, който е избрал да върви по пътя на скандала. Освен това спомена, че майка й присъствала на снимките и е дала разрешение Сузанита да бъде част от скандалните кадри.   Тийнейджърката добави, че по никакъв начин не може да бъде доказано, че имитира френска любов. Аз може да се навеждам да му завързвам обувките, това че имат мръсно подсъзнание, не значи че правя френска любов. Ще се защитя по всякакъв възможен начин“, бяха думите на Сузанита.  Източник: woman.bg", "date": "2018.04.30", "title": "Сузанита проговори за скандалния си клип: Връзвам обувки, не правя френска любов! "}
{"url": "http://epicenter.bg/article/Katrin-Vacheva-izbyaga-ot-sastezanie-po-inteligentnost-/153127/10/100", "text": "Силиконката Катрин Вачева се уплаши да участва в състезание по интелигентност в рамките на формата Вип Брадър, пише в. \"Телеграф\".   Нещо повече – 35-годишната моделка вдигна чутовен скандал и се отказа от играта „Предизвикай звездата“, след като организаторите съобщили, че няма да й предоставят лист с въпросите и съответните отговори преди интелектуалната надпревара. \"Как така няма да ми дадете отговорите, та това е непрофесионално, не се прати така. Не знаете с кого си имате работа“, фучала Вачева.   Поведението на Вачева предизвикало палитра от емоция сред останалите участници. Част от тях я подкрепяли, други изтъкнали, че се губи смисълът на викторината ако отговорите са ясни, пък и няма да е интересно за участниците и за публиката.   За разлика от Катрин фолк певицата Сашка Васева шашнала всички присъстващи и дала най-много верни отговори и съответно се наредила на първо място.   Освен Сашка в състезанието участваха Дани Петканов, Алфредо и Начо Паксал, както и Даниел Златков, и победителят от конкурса „Мистър София Ричард Величков. Участие в последния момент са отказали Джулиана Гани, Мариана Маринова, Ася Капчикова и Благой Георгиев.", "date": "2018.04.30", "title": "Моделът Катрин Вачева избяга от състезание по интелигентност  "}
{"url": "http://epicenter.bg/article/Dashteryata-na-Alek-Bolduin-i-Kim-Beysindzhar-reklamira-marihuana-/153129/10/99", "text": "Изкусителната наследница на Алек Болдуин и супер моделът Ким Бейсинджър – Айрланд Болдуин, демонстрира невероятно тяло и сексапил в реклама на марихуана, пише \"Монитор\".   22-годишната красавица се съблече по бельо за клип за продуктите на компанията за канабис „MedMen“, които се предлагат законно с медицински цели в 29 щата в Америка.   Малко преди да излезе рекламното видео Айрланд написа в Инстаграм: “Ще го кажа само веднъж – подкрепям използването на марихуана за лечение, тя е помогнала на толкова много хора да се справят с различна по вид физическа болка. Но вярвам, че тя трябва да се използва умерено и отговорно.По принцип смятам, че пушенето на канабис за удоволствие е демоде“. ", "date": "2018.04.30", "title": "Дъщерята на Алек Болдуин и Ким Бейсинджър рекламира марихуана  "}
{"url": "http://epicenter.bg/article/Digitalnite-tehnologii-uvrezhdat-zrenieto/153140/10/0", "text": "Христо Благоев, оптометрист, специално за Епицентър.бг   Във високотехнологичното време, в което живеем броят на мобилно-свързаните устройства вече отдавна надхвърли числеността на населението на планетата. Смартфоните, таблетите и GPS системи са част от ежедневието на повечето хора. А тенденцията е мобилните дигитални устройства все повече да завладяват ежедневието на съвременния човек.   Животът ни все повече става зависим от компютрите и другите дигитални устройства. Но наред с полезността им, всички сме наясно и за вредите, които нанасят върху човешкия организъм, включително до заседнал начин на живот, асоциално поведение, неудовлетвореност от действителността, болки в гърба, кръста, врата и раменете, главоболие и напрежение, безсъние и увреждане на очите.   B няĸoи cтpaни дори пpиcтpacтявaнeтo нa дeцaтa ĸъм eĸpaнитe нa тeлeвизopи, видeo игpи, мoбилни тeлeфoни, лaптoпи и дpуги ce paзглeждa ĸaтo ĸлиничнo paзтpoйcтвo, ĸoeтo изиcĸвa pexaбилитaция и лeчeниe нa зaceгнaтитe. Дългoтo вpeмe, пpeĸapaнo пpeд eĸpaнитe нa eлeĸтpoннитe ycтpoйcтвa, e вpeднo зa дeцa и върастни пo мнoгo paзлични нaчини и тpябвa дa ce тpeтиpa ĸaтo вcяĸo дpyгo пpиcтpacтявaнe.   Зa щacтиe пpoцecът мoжe дa бъдe oвлaдян и нeгaтивнитe eфeĸти oт тaзи зaвиcимocт дa бъдaт oтcтpaнeни нaпълнo.   Изследвания сочат, че сред хората от 30 до 49 години, които за първи път се сблъскват с проблеми със зрението наблизо, 75% са потребителите на смартфони, 63% прекарват 5 или повече часа на ден, използвайки дигитални устройства и 29% притежават таблет или дигитален четец на книги. Честата употреба на мобилни цифрови устройства е свързана с нови предизвикателства за човешкото око.   Гледането на цифрови дисплеи значително увеличава броя на фокусиранията от далечно към близко разстояние, което силно затруднява мускулите в окото. Те работят през целия ден, за да се гарантира ясно зрение при ползването на цифрови устройства. Резултатът е зрителна умора, намалена способност за акомодация, замъглено зрение, сухота в очите и болки във врата.   Имa eднo ocнoвнo пpaвилo зa xopaтa, чийтo paбoтeн дeн минaвa пpeд ĸoмпютъpa т.н. пpaвилo 20/20/20. To глacи, чe нa вceĸи 20 минyти тpябвa дa се наблюдава нeщo oтдaлeчeнo пoнe нa 20 фyтa (7-8 мeтpa), зa oĸoлo 20 ceĸyнди. Toвa помага да бъде преодоляно oчнoтo нaпpeжeниe и дa се избeгнат пoтeнциaлни пpoблeми cъc зpeниeтo в бъдeщe.     Плоските компютърни и телевизионните екрани, смартфоните, таблетите и други дигитални устройства излъчват синя светлина. Тя е налична в слънчевия спектър, излъчва се също и от луминисцентните лампи. При повишени нива или продължително излагане има вреден ефект върху очите, предизвиква очни раздразнения и умора, в следствие на което нормалното око става късогледо, което е факт. Нормално ирисът леко променя формата 15 до 20 пъти на минута.   Повечето LCD и LED монитори са от (75 до 100Hz) и при продължителна работа усилват трептенето на ириса от над 50 пъти,  което допълнително натоварва очите и води до зрителна умора.   Има специални покрития върху стъклата за очила, които не допускат синята светлина да достига до очите.   Очила се препоръчват не само при работа с компютър, но и при гледане на телевизия и четене. Те са предназначени не само за деца, но и за младите „програмисти”, които са с перфектно зрение, за профилактика. Освен това тези очила влияят благотворно и на детската психика.   Индивидуално подбраните очила са в състояние напълно да неутрализират негативния ефект от компютъра. Очилата трябва да са леки и здрави, материалът, от който са изработени, да не предизвиква алергии. Да бъдат комфортни и удобни и да осигуряват достатъчна видимост     Видимият спектър на светлината обхваща част от електромагнитния спектър, с дължина на вълната от 400 до 700 нанометра, разполагайки се между ултравиолетовите и инфрачервните лъчи. Синята светлина е навсякъде около нас – слънцето излъчва синя светлина, която е и полезна за денонощните ритми на организма. Тя се излъчва от някои осветителни тела, а и от всички видеодисплеи. Синята светлина е част от видимия спектър, като има способността да преминава през тъканите и достига до клетките, като ги уврежда. Влияе и на нервната система, причинявайки по-бързо умора или свръхвъзбудимост, главоболие, безсъние и нервно напрежение.   Когато човек гледа синя светлина, фотопигментът спира производството на хормона за съня мелатонин. Хормонът се произвежда от епифизата /разположена в мозъка/, а също в ретината, както и от стомашно-чревния тракт. Той е много мощен антиоксидант и подпомага за унищожаването на вредните радикали в организма. Това му свойство е довело до названието му „хормон на младостта“, тъй като подпомага съня и подобрява неговите качества, като регулира денонощения ритъм, предизвиква сънливост и понижава температурата на тялото. Епифизата произвежда мелатонин под влиянието на хипоталамуса, който приема информация от синята светлина в ретината за ежедневната смяна на светлина и мрак.   Освен пряката роля на мелатонина в процеса на заспиване, той е свързан със здравето на човешкия организъм. Недостигът му може да причини мигрена, преумора, заболявания на имунната система, сърдечно-съдови заболявания, както и много по-тежки болести.   Синята светлина не участва пряко в процеса на виждане, а е свързан с фоточувствителността, като достига своя максимум на чувствителност в синия спектър при дължина на вълната около 480 nm, като това различава ролята му от колбичките. В същото време синята светлина с дължина на вълната около 460 nm подобрява продуктивността на хората и ни държи будни – това сочат множество научни изследвания.     Изкуствената синя светлина, която се излъчва от видеодисплеите е с дължина на вълната около 420-430 nm. За нея е установено, че потиска синтеза на мелатонин. В същото време мозъкът очаква информация, че е ден именно от сините лъчи в този диапазон, които спират производството на мелатонин и по този начин се стимулира нервната система.   И когато слънцето залезе, а човек допуска синя светлина към ретината, по изкуствен начин се блокира постъпването на мелатонин в кръвта, което претоварва нервната система и постепенно уврежда здравето.     Вредната синя светлина и негативното влияние на устройствата може да бъде ограничена чрез филтър. Всички световни компании за производство на диоптрични стъкла са насочили умения и сили в тази посока, като защитните филтри са се усъвършенствали, преминавайки през няколко етапа.   При най-новите разработки филтърът за вредната синя светлина е интегриран в материала на стъклото, за да се избегнат дразнещите синьо-лилави отблясъци от сините повърхностни покрития. Като в допълнение е добавено антирефлексно покритие от най-висок клас, за да се осигури максимален комфорт и защита. Тази уникална полимерна формула, която при различните производители носи различни наименования, предпазва очите от точния процент вредна синя светлина, осигурява 100% UV защита, като запазва прозрачността на стъклото и не ограничава видимия спектър и полезната за денонощните ритми синя светлина.   С апаратура последно поколение от най-висок клас може да бъде проверена защитата, която осигуряват стъклата. Синята вредна светлина и синята полезна светлина преминават безпрепятствено през тези филтри.   Новите дигитални лещи осигуряват необходимия зрителен комфорт на хората, които всекидневно боравят с цифрови устройства. Те са подходящи при първи избор на очила и са проектирани специално да помагат на хората, които за първи път се сблъскват с проблеми със зрението наблизо. По този начин се осигурява комфорт при ползването на цифрови устройства чрез комбинацията от зони за далечно и близко виждане с плавен преход между тях.   Стрес тест, проведен сред потребителите на таблети и смартфони, доказва ефективността на дигиталните лещи – при 90% от участниците намаляването на симптомите на умора и напрежение в очите е до 4 пъти. При избора на очила е много важно да се обърнете към очен специалист, който ще ви помогне да направите правилен избор на очила, като в същото време се вземат предвид и всички индивидуални особености.        ", "date": "2018.04.30", "title": "Дигиталните технологии увреждат зрението"}
{"url": "http://epicenter.bg/article/Darina-Skoti--Mayka-mi-Silvi-Vartan-mi-lipsva-/153153/10/100", "text": "През последните седмици майка и дъщеря не се виждат много.   Силви Вартан и дъщеря й Дарина са неразделни. И все пак, през последните седмици, двете жени живеят далеч една от друга.   Певицата се установи в Париж заради турнето си, но Дарина остана в Лос Анджелис, където се опитва да се превърне в стилист и да създаде колекции от streetwear. Така че с времето разстоянието става трудно и Дарина го показва в социалните мрежи.   20-годишното момиче постна (нещо, което прави много рядко) снимка на нея и майка й в Инстаграм с нежни думи, за да изрази чувствата си. Един от начините да й каже, че копнее да се видят: \"Липсваш ми, мамо\". Любовта на Силви към дъщеря й е огромна, неизмерима, безкрайна.   През август 2017 г. изпълнителката на \"La plus belle pour aller danser\" сподели пред „Пари мач”, как денят, в който осиновява Дарина, е променил живота й.   \"Когато прегърнах Дарина за пръв път, сърцето ми спря да бие\", каза Силви и добавя: Дарина, на български език, означава дар от Бога. Тя е точно това, което си представях в сънищата си\", пише  БГНЕС.", "date": "2018.04.30", "title": "Дарина Скоти: Майка ми Силви Вартан ми липсва "}
{"url": "http://epicenter.bg/article/Bil-Kozbi-priznat-za-vinoven-za-seksualno-nasilie-/153154/10/100", "text": "Американският актьор Бил Козби бе признат за виновен от съда и по трите пункта в процеса за сексуално насилие през 2004 г., съобщава телевизия Fox News.   Грозят го по 10 години затвор за всяко от обвиненията.   Десетки жени обвиниха 80-годишния Козби, че им е давал силно действащи сънотворни хапчета, след което ги изнасилвал. Повечето от тези обвинения нямат шанс да получат съдебна реализация поради изтекла давност. До съда досега са достигнали само обвиненията на 44-годишната Андреа Констанд.   Според съобщения в медиите, Козби е изнасилил Констанд през 2004 г., но тогава не е повдигнато обвинение, а през 2006 г. те сключили извънсъдебно споразумение. Козби заявява, че отношенията му с Констанд са били основани на взаимно съгласие.   Процесът се точи от 2016 г. В средата на юни 2017 г. съдебното заседание завърши без произнасянето на присъда, пише БГНЕС.", "date": "2018.04.30", "title": "Бил Козби бе признат за виновен за сексуално насилие "}
{"url": "http://epicenter.bg/article/Severna-Koreya-shte-vleze-v-edna-chasova-zona-s-Yuzhna/153093/7/0", "text": "  П ореден положителен сигнал за затопляне на отношенията на Корейския полуостров – властите в Северна Корея решиха да уеднаквят часовата си зона с тази в Южна Корея, съобщи bTV.   Това ще стане тази събота, когато севрнокорейците ще преместят стрелките на часовници с 30 минути напред, за да бъде страната в един часови пояс със Сеул.   Това беше договорено на историческата среща между южнокорейския президент Мун Дже-ин и севернокорейския ръководител Ким Чен-ун миналия петък.   Междувременно стана ясно, че след два дни и китайският външен министър ще посети Северна Корея като резултат от отварянето на страната към света.    ", "date": "2018.04.30", "title": "Северна Корея ще влезе в една часова зона с Южна"}
{"url": "http://epicenter.bg/article/Nad-20-zaginali-sled-dvoen-samoubiystven-atentat-v-Kabul/153094/7/0", "text": "Над 20 души, сред които и фотограф на Франс прес, загинаха при двоен  самоубийствен атентат в Кабул, съобщи БТВ. Близо 30 души са ранени. Първото нападение е извършено близо до централата на афганистанското разузнаване от терорист на мотор. Малко по-късно на същото място втори атентатор се самовзвриви сред група репортери. Засега никоя групировка не е поела отговорност за нападенията.    ", "date": "2018.04.30", "title": "Над 20 загинали след двоен самоубийствен атентат в Кабул"}
{"url": "http://epicenter.bg/article/-Britanskiyat-vatreshen-ministar-podade-ostavka/153097/7/0", "text": "Британският министър на вътрешните работи Амбър Ръд подаде оставка, съобщиха от Даунинг стрийт 10, предаде БНР.   Ръд, която трябваше днес да направи изявление в Камарата на общините, бе подложена на силен натиск да се оттегли във връзка с имиграционния скандал с поколението „Уиндръш“, след направени опити за депортиране на хора от Карибския басейн, живели повече от 50 години в Обединеното кралство.   Тереза Мей прие оставката на министъра на вътрешните работи. Амбър Ръд се е обадила по телефона на премиера, за да я информира за решението си.   Ръд беше обвинена в подвеждане на парламента след изказване пред депутатите, че нейното ведомство не е имало конкретни цели за депортиране на нелегални имигранти, но впоследствие призна, че такива инструкции са съществували без обаче тя да знае за това.   Амбър Ръд е четвърти министър в кабинета, който подава оставка за последните 6 месеца. Постовете си преди това напуснаха Майкъл Фалън, Прити Пател и Деймиън Грийн.   Заместник-лидерът на опозиционната Лейбъристка партия Том Уотсън заяви, че Амбър Ръд е станала жертва на политиката на човека, от който произтича скандалът – премиера Тереза Мей, която преди това бе вътрешен министър. Неофициално Амбър Ръд бе сред министрите, подкрепящи по-мек Брекзит.", "date": "2018.04.30", "title": "Лъжа за мигранти събори британската вътрешна министърка"}
{"url": "http://epicenter.bg/article/Mariya-Zaharova--Zapadni-zhurnalisti--quot-trovyat-quot--siriyski-detsa/153105/7/0", "text": "Говорителката на външното министерство на Русия Мария Захарова разкритикува неетичното поведение на западните журналисти към сирийски очевидци на предполагаемата химическа атака в Дума, предава Sputnik.   Говорейки пред телевизионния канал \"Россия 1\" Захарова обърна вниманието към въпроси на британски журналист по време пресконференция на Организацията за забрана на химическите оръжия (ОЗХО) от 26 април, на която присъстваха 17 очевидци на предполагаемата химическа атака в Сирия.   Според Захарова един от журналистите попитал очевидец колко е получил, за да участва в пресконференцията, а друг е заявил, че 12-годишно момче на име Хасан Диаб би страдал от \"психологическа травма\".   \"В следващия ни брифинг ще ви покажа имената на тези журналисти, ще пресъздадем картината как те \"отравят\" тези сирийци: те твърдят, че сирийците са отровени с химикали, но ние ще ви покажем кой наистина ги \"трови\". Те бяха \"отровени\" от тези британски журналисти, които седяха пред тях и ги осмиваха\", заяви Захарова.   \"Бих искала да попитам тези журналисти: когато преди шест, седем години те поискаха \"Арабска пролет\" в Близкия Изток и Северна Африка, помислиха ли за каква психологическа травма ще бъде нанесена на деца, които дори не са родени още?\", попита Мария Захарова.", "date": "2018.04.30", "title": "Мария Захарова: Западни журналисти \"тровят\" сирийски деца"}
{"url": "http://epicenter.bg/article/Kak-shte-se-sluchi-s-byudzheta-na-Evropeyskiya-sayuz-sled-Brekzit-/153119/7/50", "text": "Тази седмица Европейският съюз  ( ЕС )  ще трябва да представи първия си дългосрочен бюджетен план без участието на британската икономика. Стойността на бюджета се очаква да е около един трилион евро. Бюджет 2021-2027 се очаква да е една експлозивна смес - от намаляване на фермерските фондове, което ще разгневи френските фермери до пари за развитие и искане за по-голяма вноска. Комисарят по бюджета на ЕС Гюнтер Йотингер, който ще представи плана, заяви, че са необходими сериозни мерки, за да се запълни дупката от 12-14 милиарда евро, оставена след Брекзит.    Ще последва надпревара с времето, особено след като Европейската комисия, иска бюджетът да бъде одобрен преди следващите избори за Европейски парламент през май 2019 г., два месеца след като Великобритания напусне. Страните от ЕС казват, че това е \"невъзможно\" предвид разрива между Изтока, Запада, Севера и Юга. \"Те трябва да поемат отговорност за амбициите, които са изразили\" за ЕС след Брекзит, заяви анонимно служител в комисията на Жан-Клод Юнкер.      Загубата на Великобритания лишава ЕС от един от най-големите нетни вносители в момент, когато блокът се опитва да финансира нови области, като отбраната и справянето с миграцията. Част от страните, включително Австрия и Холандия, вече се борят срещу всяко искане за увеличаване на членската вноска. А Франция и Германия заявиха, че са готови да платят повече. Сумите, които са заложени за обсъждане са огромни, нищо, че те представляват само малка част от цялото богатство на Европейския съюз.    Настоящият бюджет за периода 2014-2020 г. представлява само 1% от БВП на съюза. Йотингер призова страните да увеличат вноските от националните си бюджети с \"между 1,1% и 1,2%\" за следващата \"многогодишна финансова рамка\". Но заедно с новите ресурси \"ще има съкращения\", предупреди германският комисар. Източници на агенция \"Франс прес\" съобщават, че те ще бъдат \"скромни\", в размер на по-малко от 10%. Повечето ще бъдат насочени към двете области, които заедно съставляват почти три четвърти от всички разходи на ЕС.    Прословутата Обща селскостопанска политика на ЕС е на първо място в списъка със съкращения. Тя представлява 37% от разходите на блока. Това ще бъде трудно за преглъщане от Франция, чиито фермери са най-големите бенефициенти на средствата от фондовете. Париж заяви, че е готов да защити тази \"съществена реформа\", но \"сигурността на помощта за земеделските производители не може да бъде засегната\", каза дипломатически източник.      Съкращенията ще бъдат насочени и към така наречените кохезионни фондове, които се използват за финансиране на развитието в по-бедните европейски страни. Те представляват още 35% от бюджета на ЕС. Повечето от тези пари понастоящем отиват в страни, бивши членки на съветския блок, които все още наваксват икономически.    Но южните нации като Испания и Италия започнаха да настояват част от парите да бъдат пренасочени, за да се справят с масовата безработица сред младите хора в техните страни. Източните държави също са разтревожени от плановете на Комисията да обвърже средствата със зачитането на върховенството на закона. Полша и Унгария често са критикувани от Брюксел по въпросите на демокрацията и заради това, че отказват да приемат бежанци.    \"Няма да приемем произволни механизми, които ще направят фондовете инструмент за политически натиск, каза полският заместник-министър по европейските въпроси Конрад Шимански. Някои от спестените средства ще бъдат насочени към охраната на границите на ЕС, като комисията планира да увеличи броя на служителите на граничната Фронтекс с близо 6 000 души, съобщи източник от Европейската комисия.", "date": "2018.04.30", "title": "Как ще се случи с бюджета на Европейския съюз след Брекзит?"}
{"url": "http://epicenter.bg/article/-quot-Katimerini-quot--Dokato-gartsite-se-karat-za-imeto--na-severnata-granitsa-se-oformya-os-Sofiya-Skopie-/153122/7/0", "text": "С идването на власт на правителството на (македонския премиер Зоран) Заев, атмосферата на подозрение в отношенията между двете страни изглежда се разсейва и по северната ни граница де факто се оформя ос София-Скопие, пише гръцкият в. \"Катимерини\" в статия, озаглавена \"Сближаването между БЮРМ и София\".  Изданието обяснява за Договора за добросъседство и позитивния отклик на Българската патриаршия към искането на \"Македонската\" църква\" да я постави под своя духовен покрив. За предстоящия 24 май са планирани съвместни прояви, а най-впечатляващото е, че на празника на въоръжените сили на България - 6 май, на военния парад в София ще участват и части от армията на Бившата югославска република Македония, се казва още в статията.  \"Редица инициативи на новия премиер създават впечатлението, че Бившата югорепублика Македония (БЮРМ) и България \"живеят в съгласие\", каквото и това да означава за чувствителния балкански паритет. България бе страната, която първа призна през 1992 г. новосъздадената държава с нейното конституционно име, но никога не е признавала наличието на \"македонска нация\", твърдейки, че славянският елемент на тази държава е с български корен.   София, естествено, не прие изобщо \"македонския език\". А това бе причина, поради която отношенията им бяха пропити от подозрение, като двете страни не можеха да стигнат до съгласие и споразумение до миналата година, когато подписаха договор за добросъседство.   Това бе направено от Заев, който предизвика буря от протести в средите на националистите. Този акт не бе единственият, което показва, че Скопие върви към \"прегръдката\" на София, която приветства с добре дошли \"братята\".   Подписването на договора бе последвано от позитивния отклик на българската патриаршия към искането на смятаната за схизматична \"македонска църква\" да я постави под своя духовен покрив\", посочва още вестникът.  Сега пък, за предстоящия празник на 24 май са планирани съвместни прояви, а най-впечатляващото е, че на празника на въоръжените сили на България, на 6 май, на военния парад в София ще участват и части от армията на БЮРМ, се казва още в статията.  ", "date": "2018.04.30", "title": "\"Катимерини\": Докато гърците се карат за името, на северната граница се оформя ос София-Скопие "}
{"url": "http://epicenter.bg/article/Noviyat-vatreshen-ministar-na-Velikobritaniya-e-Sadzhid-Dzhavid/153123/7/0", "text": "Саджид Джавид е новият вътрешен министър на Великобритания, съобщи bTV, цитирайки световните агенции.   Той е с пакистански произход и е първият представител на етническо малцинство, който получава този правителствен пост.   Назначението му беше обявено от офиса на премиера Тереза Мей в „Туитър“.   48-годишният Джавид заема мястото на подалата снощи оставка Амбър Ръд.   От около две седмици 54-годишната Ръд бе подложена на критики след разкритието, че нейните служби са имали набелязан брой нелегални мигранти, които трябва да експулсират годишно. Пред парламентарна комисия министърката отрече да е знаела за съществуването на такива целеви депортации, но беше обвинена, че е заблудила депутатите, отбелязва АФП.   Ръд плаща за т.нар. скандал „Уиндръш“, предизвикал вълна от възмущение, след като в. „Гардиън“ съобщи, че на хора, дошли от Карибите в десетилетията след Втората световна война, наскоро са били отказани медицински грижи и са били заплашени с депортирани, тъй като не могли да представят документи, доказващи правото им да живеят в страната.  ", "date": "2018.04.30", "title": "Новият вътрешен министър на Великобритания е Саджид Джавид"}
{"url": "http://epicenter.bg/article/Amerikanski-razuznavatelni-eksperti-sastavyat-profil-na-Kim-Chen-un/153124/7/0", "text": "Американски разузнавателни експерти се опитват да съставят профил на Ким Чен-ун, за да дадат на президента Доналд Тръмп конкурентно предимство в една от най-значимите срещи след края на Студената война, но са изправени пред голямо предизвикателство - да разберат потайния севернокорейски ръководител, за когото малцина знаят нещо.  Следвайки дългата традиция на въоръжаване на американските президенти с политически и психологически досиета на чужди лидери преди решаващи преговори, правителствените аналитици събират всяко парче информация за Ким, до което могат да се докопат, и коригират по-ранни оценки за силните и слабите му страни, казват американски представители пред \"Ройтерс\".  Те донякъде ще разчитат на впечатленията, получени от директора на ЦРУ Майк Помпео, който само преди седмици стана първият високопоставен служител от администрацията на Тръмп, който се срещна с Ким. Помпейо, който беше номиниран от Тръмп за държавен секретар, се върна от Пхенян, описвайки младия севернокорейски лидер в частен разговор като \"умно момче, което си пише домашното\" за срещите, по думите на американски служител, който за първи път описва личните впечатления на Помпео от Ким.  Профилът ще включва също разузнавателни данни, събрани от предишни сведения, взети от други лица, които са се срещали с Ким, включително бившата звезда от НБА, Денис Родман, бивши съученици на Ким от пансионата в Швейцария и южнокорейски пратеници, казва друг американски представител, пожелал да остане анонимен. Всичко това се използва, за да се актуализира секретното досие на американското правителство за поведението, мотивите, личността и управленския стил на Ким, което да помогне на Тръмп и неговите сътрудници да разработят стратегия за преговори с Ким на очакваната първа по рода си среща между американски и севернокорейски лидери.  Служител на Белия дом отказа да разкрие подробности за усилията за по-добро разбиране на Ким, но посочи: \"Продължават активните усилия на правителството за подготовка на срещата между президентите\", която се планира за края на май или началото на юни.  Въпреки това, преките сведения за Ким остават ограничени - \"черна кутия\", според един американски служител, запознат с усилията за профилирането му, най-вече предвид недостига на шпиони и информатори на терен, и трудностите пред киберразузнаването в страна, където използването на интернет е минимално.   Когато Ким за първи път дойде на власт, ЦРУ му предричаше кратък политически живот. Седем години по-късно тази прогноза е изоставена и той е възприеман като хитър и безжалостен лидер.  В последно време, мнозина американски експерти бяха сварени неподготвени от това, колко ловко Ким премина от своя войнствен порив да изгради арсенал от ядрени ракети към дипломатическа офанзива.  Оформящият се в САЩ консенсус за Ким е идентичен на това, което мнозина външни експерти публично изказваха. Той е възприеман като \"рационален играч\", казват американски представители, а не като \"напълно луд\", както веднъж го нарече Тръмп. Той жадува да изпъкне в международен план, но основният му стремеж е \"оцеляването на режима\" и запазването на семейната династия, което предполага, че ще му е трудно да се съгласи на пълно ядрено разоръжаване, казват американски служители.  Той е достатъчно безжалостен да екзекутира свои роднини, но сега се чувства достатъчно сигурен във властта, за да преговаря с Тръмп, допълват те. В личен аспект той е възприеман по-близо до харизматичния си дядо, Ким Ир-сен, отколкото до по-срамежливия пред камерите баща. Изпращането на сестра му на зимната олимпиада в Южна Корея през февруари и появата на съпругата му при посещението на южнокорейска делегация през март, показва опит да смекчи образа си навън, добавят американските служители.  Защитен от изключителната затвореност на Северна Корея, Ким създаде много проблеми за профилиращите го американски разузнавателни агенции. Директорът на националното разузнаване на САЩ Дан Коутс каза в своя реч по-рано този месец, че ръководството на Северна Корея е \"един от най-трудните възможни обекти\" за събиране на разузнавателна информация.  Американските експерти ще изучават внимателно едновременно думите и езика на тялото на Ким на историческата му среща с южнокорейския президент Мун Дже-ин в петък, казват американски служители.  Аналитици от американското разузнаване с години са изучавали семейната история, речите, снимките и видеозаписите на Ким, и сега внимателно анализират записи и коментари на неговите последни публични срещи с южнокорейски и китайски представители.  Американските власти са разговаряли също със севернокорейски бегълци и дори са прибягвали до източници \"от втора ръка\" като спомените на японски готвач на суши, работил някога за семейството на Ким, разказват няколко служители и експерти.  Освен усилията за сглобяване на профила на Ким, другото предизвикателство е какъв обем информация да се подаде на Тръмп, известен с малкото си търпение за детайлни брифинги и дълги документи, и след това да го убедят да не действа инстинктивно, както често постъпва с чужди лидери, казват американски представители.  Докладчиците се очаква да ограничат своите презентации до съкратена версия, придружена от снимки, карти, рисунки и видеозаписи, допълват те.  Не за първи път служителите от разузнаването прибягват до помощта на снимков материал, за да може президентът бързо да схване въпросите за Северна Корея.  В началото на мандата му, на Тръмп беше показан умален макет на разрастващ се севернокорейски ядрен полигон с отварящ се планински връх и миниатюрна Статуя на свободата вътре в него, за да може да получи представа за мащабите на обекта, казват двама американски служители.  Представител на Белия дом отказа да коментира този епизод. Поддръжниците на Тръмп казват, че той е вещ във визуалното възприемане на информация. \"Успешната му кариера в строителния бизнес означава, че той е много добър в архитектурните проекти и строителните планове. Така че той се учи визуално и това му служи много добре\", допълва един служител на Белия дом. В продължение на десетилетия американското правителство е поръчвало профили на чужди лидери, особено на свои противници като Саддам Хюсейн в Ирак, Муамар Кадафи в Либия и Фидел Кастро в Куба.   Много други правителства правят същите проучвания. Подобни анализи, които датират от усилията на американското правителство по-добре да разбере Адолф Хитлер в Германия, понякога се считат за полезни за американските управници. Бившият президент Джими Картър пише в мемоарите си, озаглавени \"Да съхраним вярата\", че подробните профили на израелския премиер Менахем Бегин и на египетския президент Ануар Садат са донесли \"големи дивиденти\", помагайки му в сключването на мирното споразумение от 1978 г.  Но практиката \"опознай врага\" не винаги се оказва ефективна.  Например, в първоначалния базов анализ на Ким, сглобен след идването му на власт през 2011 г., се предполагаше, че той е вероятно твърде неопитен, за да оцелее във вътрешните борби, но дори да успее, вероятно би бил по-заинтересован да реформира отслабената икономика на Северна Корея, отколкото да продължава ядрената програма.  \"Няма идеални неща\", коментира Джералд Пост, психиатър, който основава центъра на ЦРУ за изследване на политическата личност и е съставял профили на Ким и баща му, като добавя: \"Но трябва да положим максимални усилия, за да разберем как Ким вижда света\".  Пост, който сега има частна психиатрична практика в Мериленд, казва, че неотдавна е бил консултиран от сътрудник на Тръмп, който трябвало да информира президента. Той отказа да даде подробности за съветите, които е дал.  \"Всички слушаме криминалните психиатри в разузнавателната общност\", казва Уенди Шърман, бивш американски преговарящ със Северна Корея, която е пътувала до Пхенян с тогавашния държавен секретар Мадлин Олбрайт през 2000 г., за да се срещне с бащата на Ким, Ким Чен-ир.  Но тя отбеляза, че личния контакт е най-добрия начин да се оцени севернокорейският лидер. \"Уверена съм, че отивайки с екип от разузнавачи, Майк Помпео се е върнал с голямо количество полезна информация\", допълни тя пред \"Ройтерс\". ", "date": "2018.04.30", "title": "Американски разузнавателни експерти съставят профил на Ким Чен-ун"}
{"url": "http://epicenter.bg/article/Putin-i-Makron-sa-za-zapazvane-na-iranskata-yadrena-sdelka/153139/7/0", "text": "Президентът на Русия Владимир Путин и френския му колега Еманюел Макрон призоваха в понеделник за „стриктно съблюдаване“ на иранската ядрена сделка, докато президентът на САЩ Доналд Тръмп все още обмисля дали да излезе от споразумението, предава AFP. „Президентите на Русия и Франция се изказаха в полза на Плана (Съвместният всеобхватен план за действие за иранската ядрена програма) и неговото стриктно съблюдаване“, заявиха от Кремъл. Съобщението е публикувано, след като Макрон се е обадил на Путин, за да го информира за разговорите си с Тръмп в Белия Дом.  ", "date": "2018.04.30", "title": "Путин и Макрон са за запазване на иранската ядрена сделка"}
{"url": "http://epicenter.bg/article/Masirani-raketni-udari-po-voenni-obekti-v-Siriya--ne-e-yasno-koy-e-izvarshil-atakite/153148/7/0", "text": "  База на противовъздушната отбрана и складове с боеприпаси на сирийската правителствена армия бяха поразени тази нощ при масиран ракетен удар, съобщават световните агенции, цитирани от  bTV . Все още не е ясно кой стои зад атаките, при които загинаха над 25 военни, сред тях – вероятно и иранци.   Държавната информационна агенция САНА съобщава, че ударените обекти са в провинциите Хама и Алепо. Според Сирийската обсерватория за човешките права, която има информатори на терен, основна цел на ударите са били складовете за зенитни ракети на елитната 47-ма бригада южно от гр. Хама. Свързани с опозицията сайтове съобщават за мощни експлозии, видеа в социалните мрежи също показват взривоете.   Обстрелвани са били и обекти около авиобаза „Найраб” близо до международното летище на Алепо. Според проучване на израелската телевизия „Ай 24 Нюз” именно там е кацнал товарен полет от Техеран по-малко от 24 часа по-рано.   При ударите има жертви, но за момента информациите са противоречии. Сайтове, близки до иранското правителство, публикуваха данни за голям брой загинали ирански военни. По-късно обаче тези информации бяха опровергани.   Не е ясно и кой е извършил атаките. САЩ, Великобритания и Франция по-рано през този месец поразиха обекти, свързани с химическите войски на Сирия. Израел, на свой ред, удари авиобаза Т-4, където, според Тел Авив, е имало ирански команден център за управление на безпилотни самолети.   Израелски медии цитират американски източници, които отричат тази нощ да са били бомбардирани цели в Сирия. Израел Кац, който отговаря за спецслужбите в правителството на еврейската държава, заяви пред репортери, че не е бил уведомен за извършвани удари.   Това обаче не означава много, тъй като Израел рядко потвърждава участието си в авиоудари по цели извън своята територия. В същото време, в Тел Авив се обявиха срещу всякакви опити на Иран да снабдява с оръжие режима на Башар ал-Асад и подпомагащата го срещу опозицията шиитска групировка „Хизбулла”.  ", "date": "2018.04.30", "title": "Масирани ракетни удари по военни обекти в Сирия, не е ясно кой е извършил атаките"}
{"url": "http://epicenter.bg/article/Bashar-Asad--Agresiyata-na-Zapada-samo-shte-uvelichi-reshimostta-na-siriytsite-da-otstoyavat-suvereniteta-si/153149/7/0", "text": "Агресивните действия на някои Западни страни срещу Сирия само ще усилят решимостта на сирийците да отстояват суверенитета на своята страна. Това, както съобщи агенция SANA, е заявил в понеделник президентът на републиката Башар Асад, предава ТАСС, цитирана от \"Фокус\". Според неговите думи, скорошните атаки „само ще усилят решимостта на сирийците да отстояват националния суверенитет и правото да решават сами своето бъдеще“. Сирийският лидер е провел преговори в Дамаск с председателя на комисията по национална сигурност и външна политика на иранския меджлис (парламент) Алаеддин Боруджери. След нейния край, страните са потвърдили „стремежа на Сирия и Иран към укрепване на двустранното стратегическо сътрудничество“. Според информацията на агенцията, Боруджери е заявил, по време на срещата с Асад, че „заговорът на САЩ и техните съюзници и регионални пособници е претърпял поражение в Сирия“. Според неговите думи , „това се е случило благодарение на издържливостта на съпротивителните сили и разгрома на терористите\". ", "date": "2018.04.30", "title": "Башар Асад: Агресията на Запада само ще увеличи решимостта на сирийците да отстояват суверенитета си"}
{"url": "http://epicenter.bg/article/Zoran-Zaev--Investirayte-v-kanabis--Tova-e-dohodonosno-nachinanie/153158/7/0", "text": "\"Инвестирайте в канабис\", такъв призив отправи македонският премиер Зоран Заев, предаде сръбското радио Б92. Министър-председателят заяви, че отглеждането на растението, от което се добиват марихуана и хашиш за медицински цели, е доходоносно начинание.   \"Аз очаквам до края на годината от този бизнес в държавния бюджет да постъпят около 100 млн. евро. Това е около 0,1% от брутния вътрешен продукт на страната ни\", посочи още той. Министър-председателят на югозападната ни съседка заяви, че отглеждането на канабис за медицински цели в страната е законно.   \"Ние издадохме осем лиценза и разглеждаме още пет заявления за разрешителни\", каза още  Заев. До апела се стигна по време на парламентарен контрол.   Премиерът бе попитан от депутат в Собранието дали неговият роднина Трайче Заев има предприятие за отглеждане на канабис. \"Да, той е собственик на такава фирма, работи с партньори от Словения и изнася материали, от които се добиват масло, за Германия и Полша. Дейността на моя роднина е в синхрон и с нашите, и със законите на страните, с които той работи\", посочи още Заев.   През 2016 г. Македония прие закон, легализиращ отглеждането и продажбата на канабис за медицински цели.", "date": "2018.04.30", "title": "Зоран Заев: Инвестирайте в канабис! Това е доходоносно начинание"}
{"url": "http://epicenter.bg/article/Komediantka-sasipa-ot-maytapi-Tramp--video-/153162/7/0", "text": "Звездата на стендъп комедията Мишел Улф попадна в центъра на голям медиен скандал след годишната Вечеря на кореспондентите в САЩ. Събитието събира журналистите, които отразяват работата на Белия дом, администрацията на президента, както и пресцентъра, в знак на колегиалност и професионализъм. Както винаги, събитието си имаше и програма, част от която беше и самата Улф. Любопитно е да отбележим, че на вечерята за втора поредна година (откакто Тръмп е на власт) президентът не присъства.   Скандалът се завъртя около това дали Улф не е прекрачила границата със своя хумор, обиждайки Тръмп и редица други висши представители на американската власт.   В своя сет Улф включи дори и дъщерята на Тръмп Иванка, което още по-малко се понрави на представителите на пресслужбата на Белия дом. \"Добър вечер, добре дошли, както би казала порно актриса, която ще прави секс с Тръмп. \"Да приключваме по-бързо\" - с тези думи Улф открива своята част от програмата, а след това става дори по-брутално. Журналисти от различни медии също са се възмутили от цялото представяне. \"Мисля, че прекрачи границата\", казва репортерката на ABC, част от асоциацията на кореспондентите в Белия дом.   Улф не може да бъде обвинена, че е пристрастна към някоя политическа фигура или сила, тъй като шеги тя си прави и с най-големия опонент на Тръмп от президентските избори - Хилъри Клинтън. \"Странно е, че кампанията на Тръмп е имала контакт с Русия, а тази на Хилъри даже нямаше с Мичиган\", казва комедиантката, цитирана от „Офнюз“.   Бившият прессекретар на Белия дом Шон Спайсър написа в Туитър, че Вечерята е била позорна, а отговорът на Улф е в типично неин стил. Тя написа просто \"Благодаря\".  Но не би следвало всичко това да бъде странно, тъй като хора се обиждат от шеги постоянно.   Интересното е, че щом има обидени и то от администрацията на Белия дом, то те не са били наясно какво ще се говори. Никой не е проверил материала на Улф. ", "date": "2018.04.30", "title": "Комедиантка съсипа от майтапи Тръмп (видео)"}
{"url": "http://epicenter.bg/article/Balgarskiyat-uchastnik-v--quot-Evroviziya-quot--provede-parvata-si-ofitsialna-repetitsiya-v-Lisabon/153133/6/0", "text": "\r\n Ден след пристигането си в Лисабон, група \"Equinox\" проведе първата си репетиция на сцената на \"Евровизия\" 2018 в португалската столица. \r\n Българското изпълнение беше едно от най-очакваните от медиите в международния пресцентър в \"Altice Arena\". Сценичното представяне на \"Bones\" бе прието изключително добре от всички, които наблюдаваха репетицията на Жана Бергендорф, Владимир Михайлов, Георги Симеонов-JJ, Джони Манюел и Трей Кембъл. \r\n   \r\n Цветовете, използвани по време на изпълнението, са черно и тъмнозелено, а българските представители са разположени върху три платформи. \r\n   \r\n Честата смяна на телевизионните планове и допълнителните сценични ефекти зрителите на БНТ1 и БНТ Свят ще видят на  от 22:00 часа, когато е първият полуфинал на песенния конкурс. \r\n   \r\n Освен с визуалните ефекти, група \"Equinox\" впечатли и с прецизно вокално изпълнение вчера. Веднага след репетицията, българската делегация даде официална пресконференция за чуждестранните медии. \r\n   \r\n Жана, Владимир, Георги, Джони и Трей споделиха първите си впечатления от сцената и разказаха повече за сценичното си представяне и посланието на песента. \r\n   \r\n \" - каза Владимир Михайлов от името на групата. \r\n   \r\n На   предстои откриващата церемония на 63-о издание на международния конкурс \"Евровизия\". Тогава българските представители ще преминат по червения килим в Лисабон, заедно с конкурентите си от останалите 42 държави, които тази година ще се включат в най-престижното музикално състезание на Европа. \r\n   \r\n Източник: Дир.бг \r\n   \r\n \r\n", "date": "2018.04.30", "title": "България проведе първата си официална репетиция за \"Евровизия\" 2018 в Лисабон"}
{"url": "http://epicenter.bg/article/Analizat-na-ISA-za-april--Voynata-Radev-GERB-se-razgarya--Predsedatelstvoto-na-ES-pred-izpitanie/153152/11/0", "text": " госдина     - ПРЕЗИДЕНТЪТ С ЯСНА ЗАЯВКА ЗА АЛТЕРНАТИВА - СЛУЧАЯТ „ИВАНЧЕВА” КОМПРОМЕТИРА БОРБАТА С КОРУПЦИЯТА - ГЕРБ - ПРЕВЗЕТА ОТ РАДИКАЛНОТО КРИЛО - БСП СЛЕДВА ДНЕВНИЯ РЕД НА ОБЩЕСТВОТО, НО НЕ ГО ЛИДИРА - ПРЕГРУПИРАНЕ НА РЕФОРМАТОРСКИТЕ ОСТАТЪЦИ - УДАРИТЕ В СИРИЯ - МИНИКРИЗА, ПАНИКА И ПИАР   Предлагаме ви резюме от    Политическият климат в страната е все по-нестабилен и нездравословен. Атаката към Радев е постоянна и може да пламне от най-малката дори изпусната реплика. Президентът не остава длъжен и включва на пълни обороти най-мощния арсенал, с който разполага като държавен глава – думите. Неочаквана подкрепа за тезите му дойде от Доклада на Държавния департамент за България, където изобилстват тежки критики и оценки за управлението – корупция на всички нива, липса на независима съдебна система, насилие.   ГЕРБ не могат да спечелят от войната с президента поради спецификата на властовите им и институционални отговорности и възможности. Дотук няма никакви данни, че атаките ерозират доверието към държавния глава. Точно обратното – мобилизират привържениците на Радев и изострят обществения негативизъм към управляващите.   но ще подкрепи нов политически проект.  За това обаче се изисква време. Партия, която да спечели парламентарните избори, не се прави  ad hoc. ГЕРБ пък ще търсят ситуация, която да изправи Радев пред импийчмънт.   На държавата е нужно силно лидерство, което да наложи различна визия за управлението на страната.    Балканите остават негов приоритет. Борисов обходи всички държави в региона с едно послание: „ “ Това е лайтмотивът на цялата кампания, която българският министър-председател води от близо година и която се превърна в лайтмотивът на външната му политика. Докладът с препоръките по разширяването на ЕС ще бъда на масата на преговори по време на Софийската среща за Западните Балкани на 17 май. Постигането на начална дата за преговори поне на Р Македония е една от големите амбиции на българското правителство по време на европредседателството. Ако това се случи в София, ще е поредният исторически момент в отношенията ни с Македония.   и изявлението му, че полуостровът е руска територия, ще има тежки последствия за кабинета. ГЕРБ като че ли не обръщат внимание на този проблем, но той ще се стовари точно там, където те винаги са били много силни – евроатлантическата им ориентация. За първи път подобно посещение и позиция в разрез с официалната позиция на българската държава се прави не от някоя треторазрядна партийна делегация, а от лидер на парламентарна група на управляващата коалиция. Кримският казус става кливидж в управляващата коалиция. Декларацията на председателя на най-голямата група (ГЕРБ), че се разграничават от визитата и че Сидеров не е изразител на външната политиката на правителството, освен че звучи алогично, не решава проблема в очите на евроатлантическите партньори.    което, ако се случи, би означавало загуба на парламентарното мнозинство.  На този етап правителство на малцинството е напълно неприемливо за ГЕРБ.   От самото си създаване в партия ГЕРБ бяха свикнали на постоянната изборна победа и нищо друго. Този синдром не може да бъде преодолян с избора на Радев.  Има всички индикации, че се върви към капсулация, изолация и радикализация на формацията. Политиките тип „вендета“ започват да плашат електората и да отдръпват умерената част от избирателите, които формираха голямото „меко“ ядро на партията от самото ѝ създаване. В отделен проблем се превръща изработването и лансиране на тезите на партията, които често страдат от липсата на доказуемост и логичност. Не може президентът да е антиевропейски, а доказаният евроазиец Сидеров да е част от \"единственото\" евроатлантическо ядро в държавата.    Казусът ЧЕЗ загуби от енергията си и не се трансформира в проценти за левицата. Същото се случи и с Истанбулската конвенция. Острата ѝ опозиционност се превърна в политическа константа. От друга страна – БСП сама вдигна пред себе си летвата на обществените очаквания към нея, но не успява да я прескочи. Липсва й завършващата атака. Ако БСП не извади екип, хора за властта, трудно ще бъде припозната като алтернатива на модела, който отрича.    ДПС е партия с дълга история и опит и не може да си позволи да води дълго време безлична политика на вътрешен терен. Несъгласието на ДПС с присъствието на Обединените патриоти във властта е постоянна политическа линия, но от нея вече трябва да има реални последици. ДПС остава система проевропейска партия, която засилва защитата на българския интерес в рамките на Евросъюза.    човека от някога могъщата формация се събраха в една квартална зала и се сбиха пред камерите и под зоркия поглед на извикани да ги пазят нелицеприятни мутри от охранителна фирма. Така минава световната слава.   скандални случаи, надминали въображението казуси на безредие, беззаконие и хаос. Може да се говори за наченки на институционален разпад. Особено тежко е положението в сектор „Сигурност“. Създава се усещането, че границата между блюстителите на закона и престъпниците се размива.    Тя може да се определи като лоша като подготовка и изпълнение ПР акция по всички възможни показатели. Обществото не бе убедено от самото начало да подкрепи акцията. Нещо повече - средата се пропи със съмнения, спекулации, интерпретации около случилото се. Спецификата на борбата с корупцията в България може да означава само осъдителни присъди срещу действащи управляващи, а не срещу свързани с опозицията лица или представители на ниски управленски нива. И тук, и извън страната това се разглежда като политическа саморазправа и всяване на страх.    а само се увеличават, като черпят сили и взимат пример един от друг  Логиката е проста: щом на едни дават пари, защо да не дават на други (лекари, здравни инспектори, музиканти, миньори, метеоролози, граждански сдружения). Разбира се, протестите следват и траекторията на нерешени с години или нововъзникнали проблеми.   тлее гняв, който търси своя повод, и субект, за да се плисне по улиците. Ситуацията не е за подценяване.    Наративът „България загива“ стана много силен, придоби по-висока звучност. За това допринасят два основни фактора – демография и престъпност. Демографският проблем на страната е изключително тежък и вече се превръща в проблем на националната сигурност.   да реши тези проблеми или поне да предложи визия за тяхното решаване в краткосрочен времеви хоризонт. България няма адекватна на ситуацията и времето отговорна политическа класа, която да отговори на потребностите на обществото.    водена или от котерийни интереси на малки управляващи групи, или брулена от мощни геостратегически протоберанси. Обществото се движи без ясна цел и посока за своето развитие. Евроатлантическата ни обвързаност е предпоставка, но се оказа, че не е достатъчен фактор за въздигане на онези национални сили, които да осигурят развитието и просперитета на страна до нивото на европейските държави, наши съюзници. Нацията ни продължава да губи импулси, да губи стимули за своя възход.   е денонсирането на американска страна на подписаното от Обама споразумение за спиране на Иранската ядрена програма срещу облекчаване на санкциите. Това вече може да запали по-голям конфликт. Макрон се опитва да изпълва американския вакуум в Близкия Изток и да играе по-сериозно роля в глобалната политика.   и близък съюзник в лицето на сваления министър-председател на Армения, което след Балканите усилва позициите на Запада и в Кавказ. От друга страна, руското влияние е много силно и не е изключено просто да става въпрос за баланс между различни вътрешни групи с цел успокояване на ситуацията от възможни усложнения.   с което изпревари събитията и нанесе удар, засега тактически, на неорганизираната и неподготвена опозиция. Играта на котка и мишка по въпроса за членството на Турция в ЕС продължава без съществен напредък и като фон на „пазарлъка“ за допълнителни пари за издръжка на сирийските бежанци на турска територия. През май-юни може да се очаква сериозно покачване на напрежението между Евросъюза и Анкара заради предизборната кампания в Европа, която е необходимият сблъсък на Ердоган за осигуряване на допълнителни гласове и доказване на тезата му за европейската ислямофобия. Не са изключени провокации и сблъсъци в Австрия, Германия, Холандия и Франция. България не е изключение.   I. ОСНОВНИ ИЗВОДИ И ПРОГНОЗИ 4   II. ВЪТРЕШНО-ПОЛИТИЧЕСКА ДИНАМИКА 8   ПРЕДСЕДАТЕЛСТВОТО НА ЕС ПРЕД ИЗПИТАНИЕ ПРЕЗИДЕНТЪТ С ЯСНА ЗАЯВКА ЗА АЛТЕРНАТИВА ПАРЛАМЕНТЪТ – ДЕН ЗА ДЕН И ОТ СКАНДАЛ КЪМ СКАНДАЛ СЕКТОР „СИГУРНОСТ“ ПОЧТИ КОЛАБИРА СЛУЧАЯТ „ИВАНЧЕВА“ СТАНА ПОЛИТИЧЕСКИ И КОМПРОМЕТИРА БОРБАТА С КОРУПЦИЯТА ПРОТЕСТЪТ НА МАЙКИТЕ БЪЛГАРИЯ ПРЕЗ ОЧИТЕ НА ЕВРОПЕЙЦИТЕ – РАЗЛИКАТА НЕ Е САМО В ДОХОДИТЕ   III. ПАРТИЙНА ДИНАМИКА 24   ГЕРБ - ПРЕВЗЕТА ОТ РАДИКАЛНОТО КРИЛО БСП – КАКВО НЕ ДОСТИГА В ИЗГРАЖДАНЕТО є КАТО АЛТЕРНАТИВА ОБЕДИНЕНИ ПАТРИОТИ В КОАЛИЦИОННА ДИЛЕМА ЗА СЛЕДВАЩИТЕ ИЗБОРИ ДПС НОСИ НАЦИОНАЛЕН КАПИТАЛ, КОЙТО ТРЯБВА ПО-АКТИВНО ДА ИЗПОЛЗВА ПРЕГРУПИРАНИЯТА НА РЕФОРМАТОРСКИТЕ ОСТАТЪЦИ   IV. БЪЛГАРИЯ И ЕВРОЗОНАТА – ВЛИЗАНЕТО В ERM-2 Е СПЕШНА ЗАДАЧА 32   V. МЕЖДУНАРОДНА ДИНАМИКА 34   СИРИЙСКАТА МИНИКРИЗА И ПОСЛЕДВАЩИТЕ РАЗВИТИЯ РУСИЯ В ТЕЖЪК ПЕРИОД НА МЕЖДУНАРОДНАТА СЦЕНА ГЪРЦИЯ СЕ СТАБИЛИЗИРА И ВЕЧЕ ИЗЛИЗА ОТ КРИЗАТА РУМЪНИЯ РАЗРАБОТВА ВИЗИЯ „РУМЪНИЯ 2040“     политолог Изпълнителен директор на Институт за стратегии и анализи Институт за стратегии и анализи    (Румъния )  (Русия)  (Гърция, Кипър)      ", "date": "2018.04.30", "title": "Анализът на ИСА за април: Войната Радев-ГЕРБ се разгаря. Председателството на ЕС пред изпитание"}
{"url": "http://epicenter.bg/article/Kak-eksshefat-na-TsRU-Deyvid-Petreas-se-prevarna-v-medien-magnat-na-Balkanite/153151/11/0", "text": "    Главозамайващата кариера на Дейвид Петреъс – от главнокомандващ международните сили в Ирак и Афганистан и директор на ЦРУ до ръководител на финансовия гигант KKR и медиен магнат е олицетворение на новата формула на властта – военно-разузнавателно-финансово-медийна.   Кариерата на Петреъс се срива през 2012 г., когато е принуден да напусне ЦРУ заради шумен секс скандал. Вината на четиризвездния генерал бе допълнително утежнена от лъжите му по време на следствието и най-вече от обстоятелството, че е издавал държавни тайни на любовницата си. Присъдата му от две години лишаване от свобода условно и глоба от 100 000 долара обаче е нищо, в сравнение с   като делото срещу Едуард Сноудън, например, за който се твърди, че е разгласил далеч по-маловажна информация.   Но Петреъс скоро се съвзема. Само шест месеца след скандала започва работа в гигантския фонд за дялови инвестиции “Kohlberg, Kravis, Roberts & Co. L. P.” (KKR), като оглавява създадения наскоро Глобален Институт.     През 1970-те и 80-те години компанията KKR бе първопроходец на пазара на LBO (Leveraged Buyout), или „ливъридж изкупуване“ – придобиване на предприятия срещу привличане на голям кредит. Създателят на концепцията - Джеръм Колберг, обаче, скоро ще се потресе от „хищната алчност, обзела деловите отношения“ и ще напусне създадения от него фонд, завещавайки му само първата буква от името си. След неговото напускане второто „К“ – Хенри Кравис, разширява ЛБО-операциите до степен, че скоро компанията КKR се сдобива с нелицеприятното прозвище „варварите от Уолстрийт“. Тяхното ливъридж-поглъщане на тютюневия гигант “RJR Nabisco” дори заляга в основата на литературния и филмов бестселър “Варвари пред портата“ (“Barbarians at the Gate”). Те стават шампиони в прилагането на този метод, въпреки че той често води до раздробяване и дори до банкрут на погълнатите компании – както в случая с другата им известна ливъридж-придобивка “Energy Future Holdings”. Впрочем, същият метод използва днес и френският медиен магнат Патрик Драи, чиято империя почива на колосалната задлъжнялост.   В края на 2016 г. Доналд Тръмп предлага на Петреъс да оглави американската дипломация, но той предпочита да остане в KKR, където вече е акционер. Кравис и Петреъс са членове на Съвета по международни отношения (Council on Foreign Relations) и постоянни участници в заседанията на Билдербергския клуб. По информация на вестник “Jerusalem Post” Кравис заема 38-о място в списъка на най-богатите евреи в света.     Преминавайки в света на бизнеса, бившият държавен служител веднага се отличава, разширявайки и бездруго впечатляващия портфейл на KKR. По онова време, през 2013 г., фондът прави първите си преки инвестиции в Източна и Централна Европа със закупуването на медийната компания “United Group” (SBB/Telemach). Цената на сделката не е публично оповестена, но според някои оценки надвишава един милиард евро. “United Group” обединява най-големите интернет-доставчици и оператори на кабелна и сателитна телевизия в бивша Югославия с близо два милиона потребители: През следващата, 2014 година, КKR разширява своето влияние. Чрез “United Group” фондът купува гиганта в развлекателната индустрия, специализиран в областта на турбо-фолка “Grand Production” и придобива контролния пакет в най-големия кабелен оператор на Черна гора BBM. Става съсобственик и в най-популярния информационен сайт в Сърбия –  , изкупувайки 49% от акциите на домейна от швейцарската медийна група “Ringier”.   Накрая KKR пуска собствен регионален тв канал - “N1 TV”, който става ексклузивен партньор на CNN, със свои студиа в Белград, Загреб и Сараево. Чрез тази спорна операция “United Group” обединява производството на телевизионно съдържание с разпространението му.     През 2015 година компанията създава нов прецедент, придобивайки словенския мобилен оператор “Tušmobil”. Това е първият случай на закупуване на мобилен оператор от доставчик на кабелна телевизия. През 2017 г.  KKR слага ръка и върху бизнеса на “Central European Media Enterprises” (CME) в Хърватия и Словения, включително върху “ ” – най-популярната хърватска телевизия, с най-висок рейтинг на новините в страната, както и върху “РОР-TV”, чиято програма “24ur” е най-гледаната в цяла Словения. Едновременно с това “United Group” продължава да разширява сферата си на влияние на пазара за стационарна и мобилна телефония, поглъщайки основните си конкуренти, в това число “BHB Сable TV” (Босна и Херцеговина), “M-kabl” (Черна гора) и “Ikom” (Сърбия).     Под ръководството на Петреъс, „финансовите варвари“ изграждат истинска медийна империя, при това тихомълком, извън общественото внимание. Появяват се само отделни, закъснели и повърхностни разследвания, които все пак хвърлят светлина върху някои детайли.   Така например, през 2015 година Съветът за борба с корупцията в Сърбия излиза с Доклад за структурата на собствеността и контрола върху медиите в страната. В документа като първостепенен проблем се посочва непрозрачността в собствеността на медиите. През следващата година собствеността на “United Group” става обект на съвместно разследване на словенския вестник „Дело“ и Проекта за разследване на организираната престъпност и корупцията (OCCRP). Статията им „Тъмната страна на Telemach” осветява задкулисието на най-големия доставчик на информация. Оказва се, че зад компанията има цял лабиринт от фантомни офшорни компании, които се размножават като гъби в данъчните убежища, за да прикрият истинските собственици и техните финансови канали.     Основна цел на разследването е сърбинът Драган Шолак. През 2000 г. в Крагуевац (Сърбия) той основава фирмата KDS – местен кабелен оператор. И остава негов директор през цялото време, докато стартъп-ът стремително набира скорост, като през 2002 г. се трансформира в SBB, през 2012 г. - в “SBB/ Telemach”, а през 2013 г. в “United Group”. Но това е общоизвестен факт. Новината в това разследване е, че Шолак притежава 20% от акциите на компанията, скрит зад фирмата „Gerrard Enterprises”, регистрирана на о. Ман през 2001 г.   Този „крал на кабеларките“, по прицип „недостъпен за медиите“, се превръща в бизнес акула насред икономическата разруха, един самозабравил се новобогаташ сред осиромашалите си сънародници, с частен самолет, вила на Женевското езеро и голф игрище, принадлежало някога на югославския крал. ( Впрочем разкошният начин на живот на Петреус също привлече вниманието, дори се появиха статии в “HuffPost” и в “Washington Post”). Сърбин в регион, раздиран от национални вражди, и фокусник, откриващ по три офшорни компании на ден, който вкарва, а после вади от ръкава си милиони евро – при това без да плаща данъци – дава сериозни основания на журналистите от „Дело“ и продължителите на техния труд (“Nacional”, “Jutarnji list”, “Ekspres”…) да насочат прожекторите към Шолак. Пък и рискът е по-малък, отколкото ако тръгнеш по следите на истински едрия дивеч.     Опитът на „Дело“ да разплете пипалата на структурите, притежаващи “United Group”, води в крайна сметка до заключението, че истинските собственици се крият зад множество паравани. Така и не става ясно дали Шолак е действителен собственик или само прикритие.   Шолак не е самостоятелен играч. Задокеанските му финансисти, в това число и KKR, държат контролните пакети във всичките му предприятия. Именно те го поставят начело на “United Group” и от самото начало осигуряват стремителния възход на компанията. Това става ясно от грама на посолството на САЩ в Белград, публикувана на сайта Wikileaks. За съжаление никой досега не й е обърнал подобаващо внимание, въпреки че е лесно достъпна в интернет.   Депешата от 2007 г. е изцяло посветена на SBB, както е видно и от заглавието: “Serbia Broadband” работи във враждебна среда”. Вътре Шолак се споменава като основен информатор на посолството, до степен, че поражда въпроси за характера на отношенията му с американската дипломация. Авторът – посланикът на САЩ в Белград, Майкъл Полт, се застъпва за Шолак пред Вашингтон, като прилага към грамата свой отчет относно съвместните усилия на американските дипломати и инвеститори за решаване на проблема. Това се върши под благовидния предлог за борба с пазарната доминация на националния оператор „Телеком“, „използващ агресивни методи и политическо влияние“ за защита на монополното си положение. Към днешна дата обаче става ясно, че на практика посланикът е вършел същото, в което обвинява „Телеком“, само че в полза на SBB. Телеграмата е с дата 1 юни 2007 г., а на 27 юни се съобщава за историческото събитие – сключването на първата в историята ЛБО-сделка в Сърбия: поглъщането на SBB от компанията “Mid Europa Partners”.   Следващият американски посланик - Камерън Мантер, след напускането на дипломатическия пост се прехвърля, не щеш ли, тъкмо в “Mid Europa Partners” като съветник на “SBB-Telemach” при започването на преговорите с Петреус през 2013 г. Предшественикът на Полт, небезизвестният Уилям Монгомъри - първият посланик на САЩ в Белград след агресията на НАТО през 1999 г. и цветната революция в Сърбия от 5 октомври 2000 г., който се разпорежда в страната като имперски консул, пък е бивш бизнес партньор на Брент Садлър. Въпросният Садлър работи като кореспондент на CNN в Белград по време на бомбардировките, а впоследствие става директор на “N1 TV” – основният телевизионен канал на “United Group” и ексклузивен партньор на CNN в Източна Европа.     Консултантската фирма „Montgomery Sadler Matić & Associates” (MSM & associates) обединява едно много необичайно трио: бившият посланик на САЩ и бившият репортер на CNN стават партньори с Горан Матич, министър на информацията на Съюзна Република Югославия в периода 1998-1999 г. По това време постът в Сърбия се заема от Александър Вучич, сегашният президент на страната.   В навечерието на бомбардировките същият този Матич отправя остри критики към медиите, които служат на чужди господари: „Повече от ясно е, че собственикът, който плаща, поръчва информацията”.  След нападението на НАТО пак той заявява по CNN: “Готови сме да се борим с агресора”. Когато на 23 април 1999 г. ракетите на НАТО разрушават сградата на сръбската национална телевизия и убиват 16 служители, Би Би Си цитира думите му:  „Това е чудовищно, безпрецедентно престъпление”. В недотам обективния репортаж на бъдещия му партньор Садлър по CNN този цитат е сведен до две думи: “престъпно деяние”. Тогавашният британски премиер Тони Блеър ще възрази, че бомбардировката на телевизионните студиа е „напълно оправдана”. И на 3 май 1999 г., точно в Деня на свободата на печата, НАТО сравнява със земята още една телевизия – Радио-телевизия Нови сад.    Оттогава двамата бивши министри на информацията се извъртяха на 180° по отношение на предишния си враг. Особено впечатляващ е пируетът на Вучич. Тъкмо неговата партия впоследствие нае Монтгомъри като съветник на правителството, а когато спечели властта, като съветник на правителството бе привлечен Тони Блеър, когото през 1999 г. същите тези хора смятаха за изчадие на ада. Което не попречи на Вучич през 2005 г. да напише хвалебствена рецензия за книга с изисканото заглавие „Тони Блеър, английският лайнян педераст“ (!). Впрочем бившият националист поддържа топли дружески отношения и с други лица, отговорни за агресията срещу страната му – Герхард Шрьодер и Бил Клинтън.     Колкото до Петреъс, той също кичи гърдите си с медал на НАТО за бивша Югославия. През 1999 г., като адютант на генерал Хю Шелтън, началник на Обединения комитет на началник-щабовете на Въоръжените сили на САЩ, той му помага в планирането и координацията на ударите. До връщането си на Балканите като инвеститор Петреъс вече е прекарал няколко години в региона като заместник-началник на Щаба на Стабилизиращите сили на НАТО (СФОР) в Босна и Херцеговина и като заместник-командващ секретната контратерористична група по залавянето на сърби, издирвани от Международния трибунал за бивша Югославия, преди 11 септември да промени приоритетите му с превръщането на джихадистите от съюзници на САЩ в техен основен враг. „Именно тогава започва бъдещата му еволюция“, пише Фред Каплан в биографичната си книга „Бунтовниците: Дейвид Петреъс и опитът за промяна на американския начин за водене на война“ (2013, стр.65).   Впрочем четиризвездният колега на Петреъс - Уесли Кларк, главнокомандващ силите на НАТО по време на бомбардировките срещу Югославия, също се приютява в света на големия бизнес (както и генералите Одиерно, Маккристъл и Малън; припомням, че още през 1961 г. президентът Дуайт Айзенхауър предупреждаваше за опасността, произтичаща от военно-промишления комплекс). Уесли Кларк пое управлението на канадската компания “Envidity Energy Inc”, която води спорни преговори за проучване на големите въглищни находища в \"освободеното\" от неговите войски  Косово. Петреъс пък, без излишен шум, бе назначен за главен преговарящ на фонда KKR при поглъщането на “United Group” през 2013 година.    По онова време той се среща няколко пъти с тогавашния премиер на Сърбия Александър Вучич, както публично, така и в частен порядък.     Депешите на Уикилийкс съдържат сведения и за ключовия момент в развитието на “United Group”. През 2002 г. малката стартъп компания на Шолак вади страхотен късмет като успява да привлече инвестиции в размер на 10 милиона долара от Инвестиционния Фонд за Югоизточна Европа (SEEF). Разпоредител със средствата на фонда е компанията “Soros Investment Capital Management”, преименувана по-късно на “Bedminster Capital Management”, чийто основател е Джордж Сорос.   Социално активният милиардер има много общо с Кравис (от фонда KKR) – по случайно съвпадение двамата са съседи по вила на брега на Атлантика и съвсем неслучайно споделят една и съща страст към закупуването на балкански кабелни оператори.   Именно инвестициите на Сорос са причина за стремителния възход на SBB и главозамайващото му впускане в мътния водовъртеж на международните финанси. Сорос води след себе си Европейската банка за възстановяване и развитие (ЕБВР), която инвестира през 2004 г. още 15 милиона евро. Тази „Европейска“ банка, чийто най-голям акционер се явяват САЩ, продължава да е съсобственик и съинвеститор в  “United Group” и в момента (към края на 2017 г.).   По-късно фондът на Сорос се разделя на SEEF I и SEEF II, които се явяват едновременно купувач и продавач при поглъщането на SBB от компанията “Mid Europe” през 2007 г. Тази частна инвестиционна компания, ръководена от бивши високопоставени служители на Световната банка и МВФ по-късно ще се похвали, че си е върнала инвестициите в троен обем, благодарение на астрономическата сума, изплетена й от  KKR.   Джордж (с фамилно име Шварц) е кръстен Сорос от баща си - есперантист. На есперанто думата „сорос“ означава „ще се извиси“. Добър старт за малкия Дьорд, както и за бизнеса на Шолак, когото той далновидно подкрепя.   Но кой помага на самия Сорос в началото на кариерата му? Първоначалният капитал за неговата първа компания, “Double Eagle Fund”, отпосле преименувана на “Quantum Fund”, е предоставен от Жорж Карлвайс от “Banque Privée S.A.” в Лугано, собственост на барон Едмонд дьо Ротшилд (според статия, впоследствие свалена от сайта на “Washington Times”). По информация на сп. “Time”, “по-късно Ротшилдови и други богати европейци му дават още шест милиона долара“. Е, сега вече има върху какво да стъпи, за да се извиси, както ще покаже бъдещето.     Дори финансистите, за които няма нищо свято, съблюдават свещения закон за печалбата. Въпреки това възвращаемостта на вложенията на KKR в балкански медии е под въпрос дори в далечна перспектива. Секторът преживява такива трудности, че дори ключови активи като SBB в Сърбия и “Nova TV” в Хърватия трупат загуби.   В случая със SBB, даже астрономическите инвестиции на KKR през 2013 г. не подобряват ситуацията. Напротив, публичните годишни отчети  показват устойчив ръст на загубите в милиони евро: през 2010 г. – 33 млн. евро, през 2011 – равновесие, 2012 – 10,5 млн. евро, 2013 – 1,4 млн. евро. Накрая, през 2014 – 29 млн. евро, 2015 – 33 млн. евро, 2016 – 35 млн. евро. Виждаме, че през 2016 г. загубите са рекордни – 35 милиона евро.   Обяснението? Купувайки медии, Петреъс купува влияние. И тук възниква въпросът кой е този инвеститор, който би се зарадвал да чуе: „Милиардите ви ги няма, нито обещаната печалба, но затова пък се сдобихме с медийно влияние в Източна Европа?“ Това едва ли би се харесало на пенсионерите от пенсионния фонд на щата Орегон. Но кой знае, може сред приятелите на Петреъс от Билдербергския клуб и да се намери някой доволен.   Друго възможно обяснение е завишаването на разходите с цел избягване на данъци. Благодарение на отрицателния си баланс, SBB години наред не плаща нито цент данък печалба, въпреки отчетените приходи от 170  млн. евро през 2016 г. А загубите за бюджета на Сърбия се изчисляват на десетки милиони евро.     Най-голямата жертва на тези съмнителни схеми, естествено, са гражданите – основните създатели на благата, които “United Group” изнася в данъчни убежища, гражданите, които освен всичко друго, плащат и данъци. Страда и конкуренцията – кой може да се състезава с фаворит, разполагащ с неограничени финансови възможности, с нулево облагане, транснационална картелизация и продукция от CNN? В крайна сметка страдат и държавите, които се отказват от данъци. Както и от задължението си да защитават свободната конкуренция и своите граждани.   Именно държавите са тези, които би следвало да контролират KKR. Само те могат да пресичат незаконни бизнес практики и да запълват дупките в законодателството.   Но държавите предпочитат да си затварят очите. Всички разобличения за дейността на медийната империя KKR досега са идвали от обществени организации и частни лица. Колкото до законодателните промени, обикновено те само разширяват още повече законодателните пробойни, както показа докладът на Медийната Обсерватория за Югоизточна Европа (South East European Media Observatory) с красноречивото заглавие: „Големите държави нагодиха сръбския медиен закон към нуждите на балканската CNN”.     През 2014 г. конфронтацията между сръбската държава и KKR изглежда неизбежна. KKR тъкмо се гласи да пусне свой телевизионен канал (N1) чрез собствената си разпространителска мрежа “SBB Telemach”, част от собствената му холдингова компания “United Group”. В същото време правителството публикува проектозакона за медиите. Едното обаче изключва другото, тъй като законът забранява на дистрибуторите да предлагат собствено съдържание. Забраната е напълно логична: дистрибуторът винаги ще предпочете своите канали в ущърб на конкурентите. На същия принцип преди години Европейският съюз принуди държавния телевизионен канал на Сърбия (РТС) да се откаже от разпространителската си мрежа.   Само че този път мнението на Брюксел е точно обратното, или по-скоро бива преобърнато след лобистки натиск от страна на Европейската банка за възстановяване и развитие (съсобственик на “United Group”) и на юридическата компания “Gide Loyrette Nouel”, наета специално за тази цел. След нова среща с Петреъс премиерът Вучич слага точка на спора като приветства появата на N1 в Сърбия. Така държавата на практика се самоотстранява.   През август 2014 г. парламентът приема изцяло нов текст на закона, написан под диктовката на банкерите и адвокатите от Брюксел, вместо първоначалния вариант, който е логично следствие от изборния процес и участието на гражданите.   Отстранявайки народа, транснационалната олигархия извива ръцете на парламента, който и бездруго не се съпротивлява особено.   Епилог: Телевизия N1 тръгва през октомври 2014 г. През март 2017-та кабелният оператор SBB успява да отстрани най-гледания телевизионен канал - държавният РТС1, от първото копче на дистанционното. Привилегированото място, което РТС1 заема от самото си създаване, е отдадено на N1.     Когато коалицията на НАТО бомбардира РТС през 1999 г., го прави с аргумента, че телевизията неизбежно провежда пропагандата на своя собственик. И тъй като в случая собственик се явява една неприятелска държава, а пропагандата е част от военния арсенал, то НАТО разглежда телевизията като оръжие и, следователно, законна цел на ударите.   N1 също си има собственици обаче. Сред тях цял генерал, участник в същата тази война. Колкото до пропагандата, достатъчно е да се видят информациите, свързани с пренареждането на телевизионните канали, които са нагледен пример за манипулация. Като заглавието „Нараства политическият натиск за изтласкването назад на N1 в мрежата на SBB“(N1, 2017) , с което се внушава, че някой, едва ли не, се опитва да ощети принадлежащия на KKR канал, докато на практика е тъкмо обратното - той е изстрелян на най-горни позиции. N1 е шампион и в манипулациите с числата. През 2016 г., в репортажите си, каналът завишава четворно броя на участниците в демонстрациите, подкрепяни от американски неправителствени организации, докато числото на протестиращите срещу НАТО е занижено 30 пъти. На президентските избори в Сърбия през 2017 година телевизията работи като пресцентър на един от кандидатите, игнорирайки напълно останалите. Борец за влияние   Грубото погазване на демокрацията от страна на KKR в името на „балканския CNN” е представено от Петреъс като „утвърждаване на демократичните ценности“. Впрочем това е единственият път, в който някой от босовете на N1 въобще коментира действията на канала, при това пред журналисти от самия канал. Без да му мигне окото, Петреъс хвали тяхната обективност и независимост.   И ако думите му противоречат на истината, то е защото си имаме работа със специалист по войните за влияние.   „В международните отношения едва ли има нещо по-важно от историческите образи и възприятия, залегнали в умовете на хората“. С този цитат започва първата научна статия на Петреъс през 1986 г., както и докторската му дисертация, защитена година по-късно в Принстънския университет. Още тогава ученият генерал става основен сторонник на преориентацията на американската армия. Което ще рече да се измести фокуса от конвенционалната война и да се пренасочи към борбата срещу въстаниците (на английски counterinsurgency или COIN) под лозунга „да завладеем сърцата и умовете“. През 2006 г. той залага тази доктрина в армейския устав за контравъстаническа борба (“FM 3-24 Counterinsurgency”), който ознаменува новия подход към войната. Ирак и Афганистан са лабораториите, в които Петреъс изпробва теорията си като главнокомандващ в периода от 2007 до 2011 г.   След като изпълнява мисията си, Петреъс може спокойно да напусне армията, където е извършил истинска революция, подсигурявайки кариерата си още от самото начало. Като курсант в Уест Пойнт ухажва дъщерята на декана, с което си спечелва насмешката на приятелите и ръката на младата дама. Постепенно започва да се издига, като остава в сянката на генералите Галвин, Вуоно и Шелтън. До секс скандала през 2012 г. той е любимец на пресата, която го обсипва с хвалебствени статии (на медиен жаргон по-известни като „свирки“). На чара му устояват малцина недоброжелатели като адмирал Фалън, който го нарича „малък страхлив женкар“.     Петреъс, който поддържа кореспонденция с Марсел Бижар и е запален читател на „Центурионите“ на Жан Лартеги, открито признава френското влияние върху мирогледа си и в частност това на теоретика Давид Галула. Което не пречи на френския му колега, генерал Морис Дрюар, да осъди доктрината му за „завладяване на сърцата и умовете“ като „репресивен марчъндайзинг над населението“ (в прекрасното си изследване за френската армия „Да завладееш сърцата и умовете”, CDEF, 2010, 57).    Истинският смисъл на този израз е дефиниран в армейския устав FM 3-24 по следния начин: „Сърцата“ - означава да убедим населението, че успехът на силите, борещи се срещу бунтовниците, е от негов жизненоважен интерес. „Умовете“ – означава да убедим хората в това, че тези сили са в състояние да ги защитят, а съпротивата им е безполезна. Помнете, че симпатиите на населението към окупационните войски са без значение. Важни са не емоциите, а личният интерес“. Разделът „Медии и борба за влияние“ предлага почти оруелски рецепти: „Внимателно подбирайте думите ... Например, дали да наречете контравъстаническите сили освободители или окупатори?“.   Опитният в подобни двусмислия Петреъс упорито говори за „победата“ в Ирак, въпреки че нахлуването там доведе до безспорна катастрофа. Страната затъна в хаос, аргументите, с които се обосноваваше необходимостта от военни действия, се оказаха лъжливи, а заявените цели така и не бяха постигнати. На практика моделът на Петреъс за контравъстаническа борба съчетава в себе си огромна манипулация с огромно насилие: гражданска война, въздушни удари, нощни рейдове, атаки с дронове, мъчения. Тази истина почти не изплува в медиите, които изглежда също следват устава на Петреъс (раздел „Приддържане към една обща трактовка“)   1986-та е най-важната година за Петреъс: той става теоретик на контравъстаническата борба и член на Съвета за международни отношения, където се запознава с Джеймс Стил, ветеран от програмата „Феникс“ във Виетнам. По-късно, в тясно сътрудничество с Петреъс, Стил създава ескадроните на смъртта и  лагерите за мъчения в Ирак.     През 2010 г. Петреъс сформира първата армия от интернет-тролове (Американската шпионска операция за манипулация на социалните мрежи, “Guardian”, 2011). Като ръководител на Централното командване на армията на САЩ (CENTCOM) обявява конкурс за програмно осигуряване на управлението на тролове, позволяващо на 50 юзъри да управляват 500 фалшиви профила, „без заплаха за разкриването им от подготвен противник“.   Само няколко години по-късно същите действия от страна на Русия ще станат обект на критики от страна журналистите, които, обаче, ще подминат с мълчание американските първопроходци в жанра, както винаги. Така например, в статия, публикувана от сайта “Obs-Rue89” се споменават пет страни, замесени в подобна дейност, но САЩ не фигурират сред тях.   Като военен, Петреъс прекрасно разбира, че информационните технологии са незаменими за информационни операции. Още като директор на ЦРУ той предупреждава: „ще стане възможно да ви следим чрез съдомиялната машина” (“Wired”, 2012). Днес, вече  медиен магнат, той си остава по прежнему войнствен: „Киберпространството е изцяло ново поле за война” (Би Би Си, 2017). И призовава активно за засилване на котрола върху интернет.   В това отношение е интересно, че KKR контролира оромен брой интернет- компании, в това число “Optiv” (киберсигурност), “GoDaddy” (хостинг), “First Data” (електронни пари) и, разбира се, интернет-доставчиците от “United Group”.   Масовото следене в интернет от страна на англо-американските разузнавателни служби, за което говори Едуард Сноудън, достига своя пик тъкмо по времето, когато Петреъс е начело на ЦРУ. Става дума за проекти като “Prism”, които осигуряват пряк достъп до сървърите на интернет гигантите Google, Facebook, Apple, Microsoft и др., както и такива като “Muscular” и “Tempora”, които позволяват непосредствено проникване в оптичните кабели.   На Балканите значителна част от интернет трафика минава през провайдърите, закупени от Петреъс. Сръбското разследване „Невидимата инфраструктура – потокът на данни“ показа, че целият трафик се събира в една точка: “Ако някой иска да чете, филтрира или възпре целия национален трафик, протичащ по мрежата на SBB, може да го направи, използвайки именно това средоточие”. Не щеш ли, тази точка принадлежи именно на KKR.   Защо да я разбиваш, като можеш просто да я притежаваш?     Войните на Петреъс влекат след себе си значителни разходи, не само като човешки жертви, но и като пари на данъкоплатците. И тези загуби вече се изчисляват не в милиарди, а в нечуваните преди трилиони долари.   Част от тези безпрецедентни суми отиват в ръцете както на частни компании (“Частни подизпълнители са заработили 138 милиона долара от войната в Ирак“, “Financial Times”, 2013), така и на граждански (Halliburton-KBR), военни (Blackwater) и разузнавателни (Bell Pottinger) подизпълнители. Войната бе приватизирана, което обяснява появата на раздел „Мултинационални корпорации и частни подизпълнители“ в армейския устав на Петреъс. Като главнокомандващ, Петреъс разполага с колосални средства и работи директно с частните корпорации. Но кой реално плаща сметката, когато най-мощната военна държава затъне в чудовищни дългове покрай финансирането на своите войни: командващият или този, който го финансира?     През целия си живот Петреъс гради кариера, ухажвайки висшите представители на властта. Понижаването му от армейските и разузнавателни висини до ранга на финансист погрешно се възприема като своего рода оставка или пенсиониране. Но в действителност става дума за служебно повишение.   Дейвид Хоуел Петреъс прави успешна кариера и в друга област: манипулацията на съзнанието. Примерът му е показателен за радикалните промени, настъпили в света на информацията. До този момент никой не допускаше, че е възможно бивш шеф на разузнаването да ръководи медии, и то в страна, за чието унищожаване е спомогнал. Но ето, че този вражески генерал, ръководител на тайна служба и специалист по пропагандата успя да превземе медиите на една подложена на бомбардировки нация, изтъквайки като предлог осигуряването на обективна информация. Потресаващ ход! Но нищо не е в състояние да шокира завладените умове и сърца.      Превод: \"Гласове\"", "date": "2018.04.30", "title": "Как ексшефът на ЦРУ Дейвид Петреъс се превърна в медиен магнат на Балканите"}
{"url": "http://epicenter.bg/article/BNB--Bankite-da-otsenyavat-po-vnimatelno-kreditopoluchatelite-si/153150/4/0", "text": "  Банките да оценяват по-внимателно кредитополучателите си. Това е една от препоръките, направена от БНБ миналата година. Информацията за това се намира в отчета на Централната банка, информира БНР.   Търсенето на кредити от домакинствата и компаниите се е увеличило миналата година, става ясно от отчета на БНБ. Банките са занижили критериите за отпускане на заеми за домакинствата, докато при фирменото кредитиране – изискванията са останали непроменени.    При направените надзорни инспекции от Централната банка са препоръчали на някои банки да актуализират вътрешните си правила, свързани с оценката на кредитополучателите и при системите за ранно предупреждение за евентуални проблеми.    Намалял е размерът на свръхрезервите, които търговските банки държат на депозит в БНБ, отчитат още от Централната банка. Причината е промяната в лихвения процент на БНБ за свръхрезервите.    ", "date": "2018.04.30", "title": "БНБ: Банките да оценяват по-внимателно кредитополучателите си"}
{"url": "http://epicenter.bg/article/Mladezh-pochina-v-frizyorski-salon-v-Haskovo/153114/3/0", "text": "24-годишен мъж е починал внезапно във фризьорски салон в Хасково в събота. Младият мъж отишъл да се подстриже в салон за красота на улица \"Пирин\" в областния град.    Внезапно обаче му прилошало. Извикан е екип на Бърза помощ, но при пристигането си медиците само констатирали смъртта на хасковлията.   Трупът на младия мъж е откаран за аутопсия в Съдебна медицина, заявиха от МБАЛ-Хасково. От здравното заведение обаче отказаха всякакви подробности, тъй като по случая тече разследване.   По неофициална информация, най-вероятно 24-годишният хасковлия е починал от масиран инфаркт. Точната причина за смъртта му обаче ще стане ясна след изготвянето на съдебно-медицинската експертиза.", "date": "2018.04.30", "title": "Младеж почина в фризьорски салон в Хасково"}
{"url": "http://epicenter.bg/article/Vnezapni-proverki-na-patna-politsiya/153118/3/0", "text": "  Пътната полиция започна акция за неплатени фишове и за редовността на винетките. Тя се провежда в цялата страна в районите, където има ГКПП и ще продължи до края на седмицата (6 май), съобщи  .   За двата часа от началото на проверката до 12 ч. в района на Калотина са регистрирани четири нарушения с отнети шофьорски книжки, връчени са три електронни фиша на водачи и са установени още четири нарушения по Закона за движение по пътищата, отчете инспектор Петър Соколов от Пътна полиция.   За последния месец, откакто се използват новите камери за контрол на скоростта, са установени 13081 нарушения, посочи още инспекторът.  ", "date": "2018.04.30", "title": "Внезапни проверки на пътна полиция"}
{"url": "http://epicenter.bg/article/Kmetat-na-selo-Tazha-arestuvan-ot-GDBOP-za-svodnichestvo/153136/3/0", "text": "  Девет човека, сред които и кметът на село Тъжа, община Павел баня, Цвятко Балабуров, са задържани по обвинение, че са престъпна група, която е предлагала момичета за сексуални услуги, оповестиха от спецпрокуратурата, съобщи  .   Операцията на ГДБОП е осъществена през уикенда. Бандата обаче била наблюдавана от началото на 2017 г., когато била получена информация с какво се занимава.   Групата е работила близо година, като разследващите установили, че престъпниците давали кредити с високи лихви на момичета. А като не можели да си платят, били принудени да проституират.   Голяма част от срещите ставали в столичния бар \"Десет\", където дори работещите там били част от проституиращите.    Момичетата били търсени с обяви във вестник под предлог, че се предлага работа за сервитьорки и танцьорки. Няма данни срещу жените да е упражнявано насилие, съобщи наблюдаващият прокурор Силвия Соколова. Повечето от тях били разпитани като свидетели, някои вече и пред съдия.    За седем от задържаните прокуратурата ще иска постоянен арест.   В дома на кмета, който е считан за лидер на групата, са намерени 15 000 лева. За Балабуров това не е първо провинение. През 2015 година срещу него е внесен обвинителен акт в Специализирания съд за същото престъпление. Функциите на останалите членове на бандата били строго разпределени. Едни се занимавали с транспортирането на момичетата, други - със събирането на момичетата, трети - с тяхната охрана   Установени са 20 момичета, които работели срещу 60 лева на час или срещу 40 лева за половин час. За допълнителни екстри имало отделна тарифа. Момичетата ходели и по адреси и винаги с охрана  ", "date": "2018.04.30", "title": "Кметът на село Тъжа арестуван от ГДБОП за сводничество"}
{"url": "http://epicenter.bg/article/Brakonieri-vlachili-s-dzhip-darzhaven-sluzhitel-kray-yazovir-Batak/153144/3/0", "text": "  Прокуратурата в Пазарджик разследва случай, при който бракониери са влачили с джипа си служител на Изпълнителната агенция по рибарство и аквакултури, съобщи БНР. Инцидентът е станал край язовир Батак.   Неприятният инцидент е станал пред очите на десетки любители на риболова. Служители на агенцията са установили, че двама рибари извършват незаконен улов с помощта на приспособленията „парашути“ и голяма, забранена от закона „тройка“. Когато служителите настояли да конфискуват уредите, двамата бракониери успели да се качат в джипа си. При потеглянето на автомобила единият замахнал с въдицата към служителя и го закачил с куката. Така той бил влачен няколко метра.    Случаят е заснет. Видеоматериалът е предаден на полицията и прокуратурата. Установява се самоличността на бракониерите.  ", "date": "2018.04.30", "title": "Бракониери влачили с джип държавен служител край язовир Батак"}
{"url": "http://epicenter.bg/article/Maskirani-i-vaorazheni-obraha-kazino-v-Sofiya/153157/3/0", "text": "Трима маскирани и въоръжени лица са извършили грабеж тази нощ в казино в столичния ж.к. \"Люлин 4\", съобщават в информационния си бюлетин от МВР. Сигналът е подаден в полицията в 2.20 часа.   Лицата нанесли побой на охранителя, заплашили две служителки и от две каси в обекта отнели наличните парични средства.   От МВР не съобщават каква сума е била открадната. На местопроизшествието е извършен оглед. По случая е образувано разследване.   Продължават оперативно-издирвателните и процесуално-следствени действия по разследване на престъпното деяния и установяване на извършителите. Източник: Новини.бг", "date": "2018.04.30", "title": "Маскирани и въоръжени обраха казино в София"}
{"url": "http://epicenter.bg/article/Tsatsarov-utvardi-ukazanie-za-rabota-na-prokuraturata-pri-signali-za-domashno-nasilie/153159/3/0", "text": "Със заповед днес главният прокурор Сотир Цацаров утвърди Указание за работа на Прокуратурата на Република България по преписки и досъдебни производства, образувани по съобщения за осъществено домашно насилие, за закана с убийство и за нарушена заповед за защита от домашно насилие, съобщиха от пресцентъра на държавното обвинение.   Целта на указанието е да бъде създаден унифициран механизъм за своевременна реакция на прокурорските органи в такива случаи, както и да се защитят ефективно правата на пострадалите лица. Указанието въвежда задължителни единни процедури при подаване на сигнали (жалби) за домашно насилие, за закана с убийство и за нарушена заповед за защита от домашно насилие.   Предвижда се незабавно започване на действия от страна на дежурните прокурори веднага след приемането на сигнала. При лично явяване на пострадалия в районната прокуратура задължително му се снемат писмени обяснения от дежурен прокурор, като му се предоставя и възможност да попълни формуляр, съдържащ и информация за неговите права.   Предвидено е, че когато прокурорът установи данни за непосредствена опасност за живота и здравето на пострадалото лице, той незабавно уведомява съответното полицейско управление за предприемане на мерки съобразно ЗМВР и ЗЗДН.   Въвежда се задължително установяване на определени обстоятелства още в началото на проверката, сред които дали деецът се води на отчет в психиатрично заведение, дали притежава оръжие, дали са постъпвали други сигнали срещу него, дали на мястото на произшествието е присъствало дете и др.   Указанието съдържа и конкретни разпоредби относно своевременното разследване при досъдебно производство и необходимостта от мерки за защита на пострадалия по реда на НПК.   Предвидено е задължение за незабавно уведомяване и взаимодействие със съответната териториална Дирекция „Социално подпомагане” при данни за осъществено домашно насилие над дете или в присъствието на дете, както и на лице с увреждания. На районните прокурори се възлага организацията на взаимодействието с органите на МВР, както и провеждането на ежемесечни координационни срещи с началниците на съответните полицейски управления за преглед на сроковете и изпълнението на указанията по всички преписки и досъдебни производства с предмет домашно насилие, закана с убийство и нарушени заповеди за защита от домашно насилие.", "date": "2018.04.30", "title": "Цацаров утвърди указание за работа на прокуратурата при сигнали за домашно насилие"}
{"url": "http://epicenter.bg/article/Ninova-kam-Borisov-za-dvoyniya-standart-pri-hranite--Koy-mislite--che-e-umnikat--Ami-vie-/153135/2/0", "text": "„Щастлива съм, че България днес е център на дискусията за двойните стандарти в храните. Изумена съм от въпросите на премиера Борисов: кой умник казва,че българското бебе харесва палмово масло и защо се държат така големите търговски вериги в България. Кой мислите, че е умникът, господин премиер? Ами Вие. Проверете колко пъти ГЕРБ гласуваха против закона за търговските вериги от 2012 г. досега. С него видите ли сме гонели чуждите инвеститори. А ние просто искахме да не увреждат здравето на българския народ с некачествени храни и да не убиват българското производство”.   Това написа във Фейсбук председателят на НС на БСП Корнелия Нинова по повод думите на премиера. Тя призова премиера да провери - дали президентът Росен Плевнелиев не е наложил вето.   „Наложи. Заради лобизъм в полза на големите. А кой нарочи БСП за антиевропейска партия, защото произнесох изречението: българският народ не е втора ръка в Европа, за да ни продавате втора ръка храна. Вие, господин премиер. Твърде дълго управлявате, за да помните такива подробности. Но ние ги помним. Надявам се и българите също. Утре за пореден път внасяме същия закон. Чакаме да видим как ще гласувате този път”, заявява лидерът на левицата.", "date": "2018.04.30", "title": "Нинова към Борисов за двойния стандарт при храните: Кой мислите, че е умникът!? Ами вие!"}
{"url": "http://epicenter.bg/article/BSP-iska-ostavkata-na-gubernatora-na-Stara-Zagora/153137/2/0", "text": "С декларация областното ръководство на БСП призова старозагорският областен управител Гергана Микова да подаде оставка. Искането е направено на базата на журналистически разкрития и проверката на прокуратурата за придобитото от нея общинско жилище на занижена цена, след подадени от Микова неверни данни, съобщиха от БСП в Стара Загора. „Очаквахме този морален акт да последва от нейна страна веднага след журналистическите разкрития и проверката на прокуратурата за придобитото от нея общинско жилище на занижена цена, след подадени от Микова неверни данни”, се казва в декларацията. Според социалистите нейната номинация за поста на областен управител е следвало дори да не се разглежда от министър-председателя през 2017г., тъй като Микова по това време е разследвана от Икономическа полиция под надзора на Прокуратурата в Стара Загора, предаде БГНЕС. В документа социалистите подчертават още: „Действията й, с които подвежда преди години местната власт за имотното си и семейно състояние, използвайки неистински документи, днес не дават гаранция за почтеност и законосъобразност в дейността й като Областен управител. Предвид тъжната реалност, че доста българи живеят под ръба на оцеляването, случаят с областния управител в Стара Загора, подчертава все повече изчерпаното доверие, политическото лицемерие и задълбочаващата се политическа криза. Изумени сме от мълчанието на НФСБ, ГЕРБ, АТАКА и ВМРО, които нямат позиция по въпросите: как премиерът Бойко Борисов назначава за Областен управител човек с потвърдено от прокуратурата извършено престъпление и къде е моралът на г-жа Микова, която продължава да заема поста? В името на авторитета на институцията, призоваваме всички партии да се включат в подкрепа на нашето искане за оставка на Областния управител”, заявяват още от БСП.", "date": "2018.04.30", "title": "БСП иска оставката на губернатора на Стара Загора"}
{"url": "http://epicenter.bg/article/Zabranata-za-stroitelstvo-v-kurortite-vliza-v-sila-ot-15-ti-may/153142/2/0", "text": "  От 15-ти май до 1-ви октомври се забранява извършването на всички видове строителни и монтажни работи на територията на комплексите „Златни пясъци“, Св. Св. Константин и Елена“, КК „Чайка“, КЗ „Прибой“, курортна зона - местност „Манастирски рид“ със заповед на кмета на Община Варна.    Спира се достъпът на тежка строителна механизация и на всякакви превозни средства, доставящи строителни материали в комплексите. Изключение се допуска за неотложно аварийно-ремонтни дейности, съгласно чл. 15 от Закона за устройство на черноморското крайбрежие /ЗУЧК/, съобщиха от пресцентъра на Община Варна.   В периода от 1-ви май до 14-ти май изнасянето на строителни отпадъци от строежите в комплексите ще се осъществява в часовете от 8,00 до 10,00ч. и от 16,00 до 18,00ч., като извозването се осъществява по разрешения маршрут, след издадено от Община Варна удостоверение за насочване на строителни отпадъци и изкопни земни маси от съответния обект.   В срок до 14-ти май възложителите и изпълнителите на незавършени строежи на територията на комплексите се задължават да предприемат необходимите мерки за ограждане и обезопасяване на строителните обекти, да демонтират временно поставените обслужващи обекти, които са извън границата на строителната площадка, както и да почистят и възстановят нарушените в резултат на строително-монтажните работи, тротоари и пътни настилки около строежите. Засегнатите от строителството зелени площи трябва да бъдат почистени от строителни отпадъци, обработени и засадени със съответния вид декоративна растителност. Дейността по изпълнението на настоящата заповед се осъществяват от „Общинска полиция“, съответното РПУ и районен кмет.   За нарушаване на заповедта и на основание на чл. 23 във връзка с чл. 15 от ЗУКЧ, физическите лица ще се наказват с глоби от 1000 до 10 000 лева, а на едноличните търговци и на юридическите лица ще се налага имуществена санкция в размер от 10 000 лева до 50 000 лева.  ", "date": "2018.04.30", "title": "Забраната за строителство в курортите влиза в сила от 15-ти май"}
{"url": "http://epicenter.bg/article/Pavlova--Zakonodatelstvoto-sreshtu-dvoyniya-standart-pri-hranite---gotovo-do-proletta-na-2019-g-/153143/2/0", "text": "„Най-далечният срок, който си поставяме, за приемане на законодателството срещу двойния стандарт при храните в ЕС и други нелоялни търговски практики, е пролетта на 2019 г. - преди края на мандата на този Европейски парламент“. Това заяви министър Лиляна Павлова по време на пресконференцията за форума „Двойният стандарт при храните в ЕС – да поставим проблема на масата“, който се провежда днес под патронажа на министър-председателя на Република България Бойко Борисов и е част от календара на Българското председателство.  „На нас, като Българско председателство, ни се иска предложеното от ЕК законодателство, защитаващо всички потребители в ЕС, да бъде одобрено още по-рано - в рамките на 2018 г. Планът ни е абициозен, защото има различни мнения сред държавите от Западна Европа. Но нека им дадем възможност в рамките на Съвета на ЕС да представят своите позиции и да разберем какви са техните съображния“, каза още пред журналистите министър Павлова. Тя подчерта, че е уверена, че ще бъдат взети най-добрите решения в името на всеки един европейски гражданин.", "date": "2018.04.30", "title": "Павлова: Законодателството срещу двойния стандарт при храните - готово до пролетта на 2019 г.!"}
{"url": "http://epicenter.bg/article/Nikolay-Tsonkov--Dalavera-za-30-miliona-li-e-skandalat-s-banite-v--quot-Ovcha-kupel-quot--i--quot-Gorna-banya-quot-/153145/2/0", "text": "Министърът на здравеопазването Кирил Ананиев на практика декапитализира \"Националната специализирана болница за физикална терапия и рехабилитация\" ЕАД с изпълнението на решението на Министерски съвет да прехвърли на Столична община част от имотите, които стопанисва лечебното заведение. Това коментира народният представител от \"БСП за България\" Николай Цонков. Той и колегите му от групата на социалистите Христо Проданов и Румен Георгиев поеха ангажимент пред граждани и служители на болницата, които неотдавна протестираха срещу освобождаването на директора д-р Йордан Иванчев, да проверят случая. Затова и попитаха министъра каква точно е политиката на Министерството на здравеопазването към тази болница, защото тя е уникална? Какви са мотивите за освобождаване на досегашния директор? Защо декапитализират по този начин болницата и защо капиталът й е силно подценен?  \"Изобщо не съм доволен от обясненията на министър Ананиев, заяви Николай Цонков. - Освободеният директор д-р Иванчев през миналата година е внесъл няколко инвестиционни предложения за оздравяване на болницата. Те са били отхвърлени от Министерството на здравеопазването. Има още нещо много смущаващо - към този момент определените за прехвърляне имоти на болницата все още не са вписани към Столична община. Как тогава Столична община, чрез нейни структури, кандидатства с тези имоти по Оперативна програма \"Наука и образование за интелигентен растеж\" и печели два проекта на обща стойност 30 милиона лева?! Единият от тези проекти е за създаване на нова лаборатория. Защо е необходима такава, след като самият министър Ананиев заяви, че настоящата лаборатория към болницата се развива успешно и е една от най-старите в страната? Това е някакъв абсурд! Как тази болница ще функционира, след като капиталът й от 530 000 ще бъде намален на 80-90 000?\"  Според Николай Цонков зад цялата тази ситуация прозират нечисти намерения. \"Става въпрос за апетитни имоти и разположени върху тях сгради на културата. Дали този интерес към тях не е заради въпросните 30 милиона лева, които ще отидат в нечий джоб, далавера за 30 милиона ли е това, пита народният представител от БСП. - Очевидно баните в \"Овча купел\" и \"Горна баня\", както и останалите имоти, които вървят с тях, ще бъдат използвани за поредно разпределение на евпорейски средства по \"специално предназначение\". За пореден път ставаме свидетели как в това правителство кражбите и парите стоят над закона и обществения интерес. Пациентите и гражданите от района искат болницата да бъде използвана за здравеопазване, а не да бъде превърната в средство за лично облагодетелстване и съответно унищожена\".", "date": "2018.04.30", "title": "Николай Цонков: Далавера за 30 милиона ли е скандалът с баните в \"Овча купел\" и \"Горна баня\"?"}
{"url": "http://epicenter.bg/article/-Vishegradtsite--butnaha-dvoyniya-standart-pri-hranite--Balgariya-iska-da-se-prislamchi-kam-pobeditelite/153146/2/0", "text": "Една година след ултиматума на т. нар. “Вишеградска четворка“ европейските власти поискаха двойният стандарт при храните в Източна и Западна Европа да бъде забранен със закон. Мултинационалните компании ще бъдат задължени да продават продукти с еднакво качество на територията на целия Европейски съюз.   На 11 април тази година директивата беше представена в Европейския парламент. Предвижда се тя да влезе в сила най-рано през пролетта на 2019 г. По този начин недолюбваните от Брюксел страни от „Вишеградската четворка“ - Чехия, Унгария, Полша и Словакия, свършиха \"мръсната\" работа на покорните и раболепни досега политици в България, които не виждаха нищо лошо в това българите да купуват скъпи и некачествени храни. Нещо повече - през последната година политици от ГЕРБ обвиняваха в популизъм и „антиевропейска реторика“ всеки, който повдигне въпроса за двойните стандарти на чуждите компании у нас. БСП беше единствената политическа сила, която направи опит да отмени част от непазарните практики на чуждите хипермаркети у нас чрез Закона за търговските вериги.   Сега, когато Чехия, Унгария, Полша и Словакия принудиха управлявания от Запада Европейския съюз да забрани тази порочна практика, изведнъж и родните политици прозряха, че от години населението е принудено да яде скъпи и в същото време вредни храни. България няма почти никаква заслуга за победата на „Вишеградската четворка“, и по стар навик пробва да се качи на влака на победителите. Управляващите искат да си припишат заслуги за отмяната на двойния стандарт при храните, въпреки че доскоро бяха напълно съгласни с „големите шефове“ от Брюксел, които отричаха хранителния апартейд на корпорациите в Източна Европа.   Следващият месец Европейската комисия ще представи на страните-членки на ЕС методика, с която да тества мултинационалните марки и техните продукти. Еврокомисарят по правосъдие, правата на потребителите и равенство на половете Вера Юрова смята, че заради подготвяната регулация компаниите са \"изнервени\" и че по нейно мнение ще има голям отпор. Хранителната индустрия от години твърди, че разликата в уж еднаквите продукти е заради това, че компаниите искат да удовлетворят културните предпочитания в кулинарията на страните.     През март 2017 г., от Варшава страните от „Вишеградската четворка“ призоваха Европейския съюз да вземе мерки срещу производители на храни, включващи нискокачествени съставки в продукти, предназначени за продажба в по-бедните членки на Общността.    На срещата на върха премиерите на Чехия, Унгария, Полша и Словакия поискаха Европейската комисия да вземе законодателни мерки, които да забранят подобни практики“. „Това унижава гражданите и създава две категории хора\", посочи словашкият премиер Роберт Фицо.    Организации за защита на потребителите и държавни власти се оплакват, че някои производители на храни използват по-евтини съставки в продуктите, предназначени за Централна и Източна Европа, отколкото за същите стоки, които се продават в Германия и Австрия. В момента тази практика е разрешена, тъй като правилата на ЕС изискват единствено на опаковката всички съставки да са ясно изброени.   През майрт 2017 г. Министерството на земеделието на Словакия представи резултатите от лабораторни тестове, показващи, че половината от 22 продукта, купени в словашката столица Братислава, се различават по вкус, външен вид и състав от същите продукти, купени в два австрийски града от другата страна на границата. Чешкият министър на земеделието Мариан Юречка изрази недоволство от двойният стандарт. Пред Ройтерс той заяви: \"При някои продукти фактически сме се превърнали в европейско кошче за боклук\". Законите на ЕС обаче не забраняват такова нещо. Ако всички изисквания за безопасност на храните са изпълнени и съдържанието е описано - проблем няма. Множество производители в Европа твърдят, че разликите в продуктите им в различни страни се дължат на \"угаждане\" на местния вкус и на „познати рецепти“.", "date": "2018.04.30", "title": "„Вишеградците“ бутнаха двойния стандарт при храните. А къде бяхме ние досега?"}
{"url": "http://epicenter.bg/article/Grupa--quot-Signal-quot--dava-start-na-Praznika-na-svobodnoto-slovo-na-1-may/153147/2/0", "text": "След традиционния първомайски митинг на БСП група \"Сигнал\" ще даде старт на Празника на свободното слово и свободните медии, съобщиха от пресцентъра на \"Позитано\" 20. Събитието ще бъде пред Народния театър „Иван Вазов” в София. Участие ще вземат млади актьори, както и групата No more many more, съобщават още от пресцентъра на социалистическата партия.    Първомайският митинг на БСП тази година е посветен на протеста срещу корупцията, мизерията и бедността. Но преди това, както обичайно, социалистите организират шествие. Този път обаче то е с нов маршрут и няма да мине по бул. \"Цар Освободител\" до Борисовата градина. Сборният пункт за червеното шествие е в 11.00 ч пред паметника на Незнайния войн на площад „Александър Невски”. Митингът ще премине под мотото \"Корупцията ограбва труда ни\". Протестното шествие ще мине по маршрута - пл. „Ал. Невски” – ул. „Г.С.Раковски” – бул. „Дондуков” и ще завърши на  пл. ”Независимост” пред Министерския съвет.   ", "date": "2018.04.30", "title": "Група \"Сигнал\" дава старт на Празника на свободното слово на 1 май"}
{"url": "http://epicenter.bg/article/Koi-balgarski-gradove-se-topyat-nay-barzo-/153155/2/0", "text": "София, Варна, Велико Търново, Пловдив и Кърджали увеличиха  то си и през 2016 година. Това показва проверка на данните за  то по   и пол към 31 декември 2017 година на Националния статистически институт .   Според справката от общо 257 български града само 25 са увеличили броя на  то си през изминалата година, като за сравнение през 2016 година техният брой е бил 23.  В останалите 232 града  то намалява с различен брой хора, показват данните.   През миналата година българските  , чието   е под 1000 души, се увеличават с още един и стават шест. В групата на Мелник, Маджарово, Плиска, Китен и Клисура вече е и Брусарци.  Според данните през 2017 година най-голямото увеличение на  то е регистрирано в София. Броят на жителите в столицата се е увеличил спрямо предходната година с 2391 души и достига 1 238 438 души.   След София най-голямо е увеличението на  то в Пловдив с 1789 души, с което градът под тепетата вече има   от 345 213. Третият по големина град в страната – Варна, увеличава през 2017 година жителите си с 677, а общото   на града е 335 854 души. Велико Търново за втора поредна година бележи ръст на жителите си. През миналата година старопрестолният град увеличава жителите си с 302 и достига 68 780 жители.   Кърджали пък през 2017 година увеличава  то си със 160 души и има 43 182 жители. В необластните   най-голямо увеличение на  то има в Симеоновград, чиито жители към края на миналата година са с 566 повече. С повече от 100 души през миналата година  то си увеличават три града – Несебър /с 201/, Банско /със 168/ и Ардино /със 120/, сочат данните.   През 2017 година  то си са увеличили още Крумовград – с 47 души, Момчилград – с 42 души, Николаево – с 37 души, Джебел – с 36 души, Каолиново – с 26 души, Върбица – с 20 души, Трън – с 19 души, Брезник и Поморие – с по 18 души, Провадия и Гурково – по 13 души и Камено – с 10 души. С под 10 жители увеличават  то си Шивачево – 9 души, Божурище – с 8 души, Банкя – с 5 души и Разлог – с 2-ма души.    те, в които се отчита увеличение на  то през 2017 година, са разположени в общо 13 области. Първенец в това отношение е област с административен център Кърджали, в която има пет града, като всички увеличават  то си. Това, освен областния център, са Ардино, Джебел, Крумовград и Момчилград. В област Бургас, в която има 20 града, са разположени 3 от  те с увеличен брой жители. Това са Камено, Несебър и Поморие.   В шест области са разположени по два от  те с повишаващ се брой на жителите. Това са Банско и Разлог в Благоевградска област, Варна и Провадия – във Варненска област, Брезник и Трън – в област Перник, Банкя и столицата – в област София-град, Гурково и Николаево – в Старозагорска област и Върбица и Каолиново – в  ска област.   Останалите пет града са във Великотърновска област – областният център, Пловдивска област – отново областният център, Сливенска област – Шивачево, Софийска област – Божурище и Хасковска област – Симеоновград.     Данните показват, че от всички   в страната най-много жители през 2017 година губи   – 1130 души. Сред другите   с намаляващо   няма такъв, който да е изгубил повече от 1000 жители. Сред областните центрове след   най-много намалява  то на Габрово – с 941 души.   губи през миналата година 910 жители, а Добрич – 900 души.   Три областни града намаляват с между 600 и 700 души през миналата година. Това са Ямбол – с 696 души, Ловеч – с 608 души и Видин – с 606 души. С малко повече от 500 души през миналата година е намаляло  то на Силистра – 509 души.   Пет областни центъра намаляват с между 400 и 500 души. Това са Стара Загора – с 474 души, Перник и Хасково – с по 472-ма души, Кюстендил – с 456 души и Враца – с 450 души. През миналата година с между 300 и 400 души са намалели жителите на областните   Пазарджик /с 391 души/, Разград /с 380 души/ и Смолян /с 309 души/.   В два областни града  то е намаляло през изминалата година с между 200 и 300 души. Това са Сливен – с 259 души и Монтана – с 243 души. В Благоевград през 2017 година  то е намаляло със 150 души. В два областни града жителите намаляват с под 100 души. Това са Търговище – с 90 жители, и Бургас – със 72 души. При необластните   за втора поредна година най-много е намаляло  то на Свищов – с 822 души. С между 400 и 500 души намаляват жителите на Дупница – с 462 души, и Димитровград – с 460 души. С повече от 500 души намаляват жителите на Дупница – с 520. Три града губят между 300 и 400 души от  то си. Това са Петрич – с 376 души, Лом – с 360 души, Казанлък – с 316 души, и Горна Оряховица – с 305 души.   Единадесет български града са намалели през 2017 година с между 200 и 300 жители. Това са Нова Загора – с 283 души, Севлиево – с 244 души, Карлово – 231 души, Харманли – с 227 души, Козлодуй – с 226 души, Трявна – с 215 души, Бяла Слатина – с 213 души, Асеновград – с 208 души, Елхово – с 205 души, Пещера – с 203 души, и Червен бряг – с 201 души.   Точно 10 жители през миналата година са изгубили най-малкият български град Мелник, както и Бяла /област Варна/. В три града  то е намаляло под 10 души. Това са Павел баня – с 9 души, Шипка – със 7 души, и Маджарово – с 3 души.     И през 2017 година най-малкият областен център в страната е Смолян с   от 28 851. В топ 3 за областните центрове с най-малко   са още Разград с 30 921 жители и Силистра с 31 891 жители. Най-големият необластен град продължава да е Асеновград с   от 49 042 души, а след него са Казанлък с 44 760 жители и Димитровград с 34 614 души. През миналата година българските  , чието   е под 1000 души, се увеличават с още един и стават пет.   В групата на най-малкия български град Мелник /189 жители/, Маджарово /584 жители/, Плиска /840 жители/, Китен /925 жители/ и Клисура /948 жители/, вече е и Брусарци, който губи 34 свои жители и вече е с   978 жители.", "date": "2018.04.30", "title": "Кои български градове се топят най-бързо?"}
{"url": "http://epicenter.bg/article/Sabraha-se-parite-za-bolnata-ot-rak-balgarka-v-Braziliya--Teodora-se-pribira-u-doma-/153156/2/0", "text": "Онкоболната Теодора Маджарова, която бе заминала за процедури при световноизвестен медиум в Бразилия, но състоянието й внезапно се влоши и никоя авиокомпания не искаше да се ангажира с транспортирането у дома, се завръща в България.   В помощ на 32-годишната жена беше открита и дарителска сметка, по която вече са събрани малко над 30 хиляди евро. Парите са достатъчни за транспортирането на Теодора у нас. Полетът ще бъде осигурен от турската болница Анадолу, като се очаква Теодора и семейството да се приберат в края на седмицата.   \"В последните няколко часа получихме нова оферта за транспортиране до Истанбул чрез посредничеството на медикъл асистант компания, която работи в сътрудничество с турските авиолинии. На 4 май бихме могли да се качим на самолета за Истанбул, ако всичко е наред и ако е рекъл Господ\", съобщи пред Bulgaria ON AIR съпругът на Теодора - Александър Русанов.   Новата оферта за транспортирането на Теодора е за около 30 хил. евро - почти наполовина по-малко от първоначално обявеното предложение от френска компания. Той добави, че има доста технически детайли за доуточняване и е в постоянна връзка с представители на компанията.   На борда на самолета трябва да има медицинско оборудване и медицински екип. \"Външно министерство и лично министър Екатерина Захариева се зае да ни помогне за транспортирането от Истанбул до София. Искам да изкажа огромна благодарност към всички в България и от целия свят, които за два дни събраха повече от половината първоначално обявена сума. Благодаря на всички, които помагат да се приберем вкъщи\", каза още Александър.   Необходимата сума вече е събрана, а близките временно преустановяват набирането на средства.  Източник: Новини.бг", "date": "2018.04.30", "title": "Събраха се парите за болната от рак българка в Бразилия, Теодора се прибира у дома  "}
{"url": "http://epicenter.bg/article/Otkazaha-registratsiya-na-dvizhenieto--quot-Kan-Kubrat-quot--na-Bozhidar-Dimitrov/153160/2/0", "text": "    Агенция по вписванията отказа регистрация на \"Български надпартиен съюз Кан Кубрат\". Това каза за Агенция \"Фокус\" проф. Божидар Димитров - историк и председател на движението.   \"Това не беше искане за регистрация на партия, а на най-обикновена неправителствена организация, независимо от това, че тя ще се занимава с решаване и на политически проблеми\", уточни проф. Димитров.   Той разказа какви точно са били мотивите на Агенцията по вписванията, за да постанови отказа. \"Основната ни цел беше да сменим формата на управление на България от парламентарна на президентска република, смятайки нея за по-добра по ред показатели. Такава форма съществува в други демократични страни като САЩ, Русия, Франция, Турция и т.н. Най-неочаквано получихме отказ. Аргументите за това са от няколко изречения, за които, честна дума, се чудех дали да се смея или да плача. Аргументите са, че ние желаем да променим конституционния ред в България, а това е незаконно и, едва ли не, ще извършим държавен преврат или държавна измяна\", подчерта историкът.   \"Конституцията не е свещена крава. В самата нея е предвидено как може да става промяната ѝ. Промяната ѝ става чрез Велико Народно събрание за такива важни неща, като промяна на формата на управление или с квалифицирано мнозинство на Обикновено Народно събрание. Вече няколко пъти има променяни неща в нея, макар и не от такава важност\", допълни още той.   Според него мотивите за отказаната регистрация, са други. \"Очевидно сме уплашили част от сегашния политически елит, който знае, че няма да има място в това, което сме предвидили като втора точка - съставени от президента \"професорски правителства\". В тях ще влизат хора, които са супер специалисти в конкретна област, но и мениджъри. Както направи Цар Борис III между 1935 г. и 1943 г. и България отбеляза рязък скок в своето развитие. Необразованите хора ще бъдат вън от политическия елит на България и за това очевидно са се активизирали и постарали на първо четене да ликвидират този опит да се промени формата на управление на България и компетентни хора да управляват\", аргументира се проф. Димитров.   Той подчерта, че решението за отказ от регистрация ще бъде обжалвано в 7-дневен срок пред Софийски градски съд, както изисква законът. \"Ще опитаме втори път. Съзнателно ни тласкат, дявол да го вземе, към нещо, което се нарича политическа партия, избори и т.н. Ние не желаехме да участваме в това, но очевидно ще пожелаем, дори и да разберем дали българския народ иска да го управлява неговият истински елит - българските професори\", коментира още проф. Димитров.  ", "date": "2018.04.30", "title": "Отказаха регистрация на движението \"Кан Кубрат\" на Божидар Димитров"}
