{"url": "http://epicenter.bg/article/14-den-na-protesti-na-maykite-na-detsa-s-uvrezhdaniya/167358/2/0", "text": "14 ден подред майките на деца с увреждания и хора, които ги подкрепят, протестират с искане за оставката на вицепремиера Валери Симеонов, съобщи Нова телевизия. Както всеки от предходните дни протестът започна в 17.30 часа пред Министерския съвет, където се събраха около 50 човека. Възгласи \"Оставка!\" огласиха бул. \"Дондуков\".   Вяра Иванова от протестиращите майки обясни, че маршрутът на шествието тази вечер ги отвежда до Представителството на ЕК у нас на столичната улица \"Раковски\". Причината е, че се навършват 68 години от подписването на Европейската конвенция за защита правата на човека и основните свободи. \"Днес е 14-ият ден от нашите протести и съвпада с датата, когато е тръгнала борбата за правата на хората с увреждания\", обясни символизма в маршурата на шествието Иванова. От понеделник протестите продължават с автошествие, което днес тръгна от Враца, каза тя.   На 5 ноември протестиращите отново ще се събират пред Министерския съвет, а след това ще тръгнат с автошествието, стана ясно от думите на Иванова.    Митинг в подкрепа на майките на деца с увреждане имаше и в Лондон. Българи се събраха в прочутия \"Хайд парк\", съобщи БТВ. В репортажа на телевизията майка на две деца разказа, че дошла на гурбет на Острова, тъй като едното й дете е с увреждане и няма достатъчно средства за издръжка. Други от протестиращите разказаха, че цели семейства на деца с увреждания се преселили във Великобритания, заради по-добрата социална система и грижите за хората с увреждане.    ", "date": "2018.11.04", "title": "14 ден на протести на майките на деца с увреждания"}
{"url": "http://epicenter.bg/article/Maya-Manolova-tragva-s-avtobus-za-sreshta-s-mladite-ombudsmani-na-Stara-Zagora/167344/2/0", "text": "Утре, 5 ноември 2018 г., в 9.00 часа от Централна автогара - София с автобуса за гр. Бургас от сектор 25, омбудсманът Мая Манолова ще отпътува за гр. Стара Загора, където ще участва в официалната церемония по обявяване избора на Млад омбудсман в Града на липите.   За това съобщиха от пресофиса на националния омбудсман. Около 11.15 часа се очаква тя да пристигне на Автогара Стара Загора. По-късно, от 12.30 часа в тържествената зала „Славейков“, в Общината Манолова ще поздрави новите млади омбудсмани.  С ъбитието се организира от обществения посредник на гр. Стара Загора Надежда Чакърова - Николова и в него ще участват още кметът на Общината Живко Тодоров, председателят на Общинския съвет  Таньо Брайков , представители на Регионалния инспекторат по образованието, Младежки общински съвет, Общински детски съвет, представители на училищни съвети и парламенти в града, младежки организации, граждани и др.          ", "date": "2018.11.04", "title": "Мая Манолова тръгва с автобус за среща с младите омбудсмани на Стара Загора"}
{"url": "http://epicenter.bg/article/Pogrebaha-ubitite-Darina-i-Nikol-v-beli-rokli/167346/2/0", "text": "23-годишната Дарина Министерска и 12-месечната й дъщеричка Никол бяха погребани в бели рокли.   Опелото на трагично загиналото семейство беше отслужено в столичната църква \"Свети Николай Чудотворец\". Десетки познати и приятели се стекоха да отдадат последна почит на младата жена и невръстното дете. Преди дни приятелка на Дарина съобщи, че тя и дъщеря ѝ ще бъдат погребани като булка и шаферка.   Дарина и Никол бяха застреляни от 26-годишния баща на момиченцето Викторио Александров в понеделник.      ", "date": "2018.11.04", "title": "Погребаха убитите Дарина и Никол в бели рокли"}
{"url": "http://epicenter.bg/article/Korneliya-Ninova-predstavya-alternativniya-byudzhet-na-BSP-za-2019-g-/167347/2/0", "text": "На 5.11. (понеделник) от 11:00 часа председателят на БСП Корнелия Нинова и експерти от левицата ще представят Алтернативния бюджет на партията за 2019 г. Събитието ще се проведе в гранд-хотел „София“, зала „София“.  Това съобщиха от пресцентъра на \"Позитано\" 20. На публично обсъждане са поканени синдикати, работодателски, граждански и браншови организации, както и политически партии.   Социалистите предлагат плоския данък да отпадне - изживял е времето си. Според левицата е редно и да се повиши данъкът върху дивидентите. Нинова вече представи основните параметри на червения алтернативен бюджет на пресконференция в централата на социалистите във вторник. И тогава обеща разчетите на социалистите да бъдат подложени на обществено обсъждане.  ", "date": "2018.11.04", "title": "Корнелия Нинова представя алтернативния бюджет на БСП за 2019 г. "}
{"url": "http://epicenter.bg/article/Mareshki--Davame-posleden-srok-do-kraya-na-sedmitsata-na-Simeonov-i-Karakachanov/167348/2/0", "text": "Твърдо сме за оставките на Валери Симеонов и Красимир Каракачанов, заяви в предаването „Неделя 150“ по БНР лидерът на партия „Воля“ и зам.-председател на Народното събрание Веселин Марешки.   „Учудваме се защо БСП и ДПС пазят Каракачанов, а са се фокусирали само върху Симеонов, след като се видя, че те са едно и също. Надявам се и БСП също да узреят за това, което българският народ вече им подсказва, че няма как някой да подкрепя Валери Симеонов в битката му срещу майките на деца с увреждания и да не носи същата отговорност. Ние твърдо искаме тези оставки. Досега не сме правили това, което правят БСП и ДПС – с нерегистриране в парламента, защото считаме, че това е нашата работа и отговорност на всеки български депутат – да бъде в парламента и да гласува законите. Ако все пак липсата на морал, доблест, мъжество в тези двама продължава да надделява и това е единственият начин, ние тази седмица в НС ще обявим, че им даваме последен срок до края на седмицата – ако не, също ще предприемем мерки за нерегистриране и по този начин да постигнем това, което народът очаква - тези двамата, които срамят България, да не са част от българското правителство“, каза Марешки в ефира на националното радио. Ако конструкцията е програмата, ние не казваме да се срути конструкцията, подчерта Марешки и добави, че ВМРО и НФСВ си остават в коалицията, а трябва да се сменят само двамата вицепремиери.   „Надявам се, че в тези партии има по-нормални и достойни хора от тях двамата. Ако пък в партиите им няма по-достойни и нормални хора от тях, нека извън партиите да намерят и да предоставят две кандидатури, които да заемат техните места и конструкцията си остава желязна и си продължават 4-годишния мандат по програмата, която е основа на правителството. Сега целият народ трябва да търпи тези извращения и гаврата с най-светите неща. Ако концепцията на ВМРО е да си „оправим приятелите в този мандат“, ние няма защо да търпим това нещо. Ако имената Каракачанов и Симеонов гарантират съществуването на правителството, това е супер жалко за държавата и премиера“, продължи Марешки.   Веселин Марешки подчерта, че е предупредил Борисов, че ще получи „нож в гърба“: „Предупредил съм го, че единият ще му забие нож в гърба, както преди това го направи на Бареков, както сега потопява Волен Сидеров и Валери Симеонов. Сега ще потопи и Борисов и след това ще си намери друг. Той и в момента Каракачанов преговаря с БСП и ДПС за следващата конструкция. Борисов няма никаква полза да продължава в тази ситуация, защото те ще го потопят и изхвърлят“.   Ако няма с кого да се заменят двамата вицепремиери, е по-добре Борисов да излезе в малцинство с чиста програма, изказа мнение Веселин Марешки. Според него има здраво мислещи хора в парламента, които биха застанали зад такава програма, включително хора от БСП и ДПС. По думите му единствената алтернатива е партия „Воля“. Марешки изтъкна, че за парламентарната група на „Воля“ няма нито един сигнал или съмнение за участие в каквато и да е корупционна или друга схема. Лидерът на „Воля“ смята, че бюджетът за следващата година е най-добрият от много години насам. Който не го подкрепи, ще си направи политическо харакири, категоричен е той.   Марешки изказа мнение още, че протестите срещу високите цени на горивата са инспирирани от самия картел или от хора, които имат интерес да се отпуши напрежението.    ", "date": "2018.11.04", "title": "Марешки: Даваме последен срок до края на седмицата на Симеонов и Каракачанов"}
{"url": "http://epicenter.bg/article/Angel-Dzhambazki--Nad-Evropa-nadvisva-nova-opasnost/167351/2/0", "text": "\"Над Европа надвисва нова опасност - Глобалният пакт за миграция на ООН.\"   Това се казва в позиция на представителя в Европейския парламент Ангел Джамбазки в отговор на заявките, че България ще подкрепи документа в Мароко през декември тази година, съобщиха от пресцентъра на ВМРО.   Ето какво казва още евродепутатът: \"Глобалният пакт за миграцията предизвиква сериозни тревоги и основателни опасения. Под табелата \"легална миграция\" се отваря широко вратата на милиони ислямисти и икономически мигранти, които ще залеят Европа. Географското положение на България ни задължава да бъдем особено внимателни към подобни документи. Приемането на Глобалния пакт би довел до катастрофални последици за българската държава. Той ще задължи България поради геополитическото ѝ положение да създаде пътища за редовна миграция. Нещо повече, предвид заложените изисквания всяка една страна ще трябва „задължително да приема, осигурява и гарантира всеки един бъдещ мигрант“ и съответно социалната ни система би рухнала. Средствата, които са събирани от всеки един български данъкоплатец, ще отиват за издръжка на един такъв несигурен поток от мигранти, като дори се предвижда тези от тях, които нямат лични документи, да получават такива от приемащата държава и автоматично да могат да се ползват с правата на всеки български гражданин.   Подобен документ, който облечен под формата на юридически необвързващ пакт, заплашва подмяната на етническия състав както на българската държава, така и на цяла Европа. Държавите са заплашени от икономическа криза и колапс на социалните им системи. С безпроблемното предоставяне на нови лични документи за самоличност на мигрантите се застрашава международната сигурност и широко се отварят вратите за нова вълна от терористични атаки. Позицията, която българската държава следва да заеме, е отново същата като на Унгария, която отказа да подпише подобен документ, имащ за цел да възпрепятства възстановяването на политиката на Съюза за европейска сигурност.   Приложено излагам своите опасения от конкретните текстове в документа, който съм адресирал и до нашите коалиционни партньори от НФСБ и „Атака“. Мисля, че е редно да формираме единна позиция в ОП и да я поставим на обсъждане в българското правителство. Очаквам отговорите на колегите от ОП\".    ", "date": "2018.11.04", "title": "Ангел Джамбазки: Над Европа надвисва нова опасност - Глобалният пакт за миграция на ООН!"}
{"url": "http://epicenter.bg/article/Ekspert-po-kiberterorizam--Nikoya-darzhava-ne-bi-spechelila-voyna-samo-s-kibersredstva/167352/2/0", "text": "Никоя държава не би спечелила война само с киберсредства, твърди в интервю за предаването \"120 минути\" по БТВ експертът Даниел Коен.   Даниел Коен е част от Института за изследвания на националната сигурност на Израел. Той е специалист по стратегически комуникации, кибертероризъм и сигурност, стратегически капацитет и нападателни способности в киберпространството. За Коен няма тайни в света на кибертероризма и кампаниите за влияние върху съзнанието и решенията ни чрез социалните мрежи.  Даниел Коен ръководи програмата по стратегия и разузнаване към университета в Херцелия. бил представител в Комитета по антитероризъм към Съвета за сигурност на ООН. Лектор и инструктор на много израелски институции и частни компании. Как интернет средата променя решенията ни, а след това и живота ни?   - Днес много се говори за това как ни влияят фалшивите новини. Имат ли потенциала да променят нагласите и да повлияват на мисленето на хората? Аз бих казал, че ако са само фалшиви новини, влизащи през основните ви профили в социалните мрежи, ще бъде един вид ехо, глъхнещо в хода на останалите новини. Но, когато е интегрирано в кампания с други средства на кибервойните, тогава се получава ефектът на колелото. Задвижва се колелото на мислене на хората и то се използва за повлияване на избори, например.   - Да, всъщност има неотдавнашно проучване на Оксфордския институт по интернет, който проследи миналата година 28 държави, разработили собствени… да ги наречем центрове за киберуправление. Преди няколко месеца отново проведоха проучване и установиха скок от 28 на 48 държави, които използват \"кибервойски\" в социалните мрежи, някои от тях с по-малки \"ферми\", а други имат голям технически потенциал за киберманипулации. 48 държави, хиляди хора, работещи в тази индустрия, милиони долари, инвестирани от държавите за развиване на подобни \"войски\", но и малки частни компании и големи играчи. Стана голяма индустрия с много пари.   – Днес виждаме някои интересни реакции от частни дружества. Един пример е споделянето на бази данни между големите компании от Силициевата долина като Google, YouTube, Microsoft, Facebook и Twitter – днес те вече имат обща база данни, използваща изкуствен интелект за нещо, наречено хеширане. Какво правят те – анализират данните и ако се идентифицира фалшива новина на една от платформите, се споделя с другите платформи, за да бъде премахната. Това е един начин за противодействие. Другите начини включват разпространение на целенасочено противопоставящо се съдържание. Един вид \"клин клин избива\", но то няма чак толкова голям успех. Положителен пример за това обаче има при американците. След година и половина, когато още губеха битката срещу „Ислямска държава” в онлайн платформите, започнаха да използват кибервоенни действия, за да унищожат сървъри, използвани от ИДИЛ, да разбият медията на „Ислямска държава”, атакуваха профили в социалните мрежи и тогава видяхме резултат.     – Вижте, нямам техническия опит на Сноудън, но имам свой. Вярвам, че трябва да внимаваш какво споделяш на личния си компютър и как правиш резервно копие. Ако имате някаква чувствителна информация – не я споделяйте в социалните мрежи, не я пращайте по мейли. Ако можете, да, облепвайте с тиксо микрофона и камерата, но ако някой, подкрепен от световна сила, иска, ще намери начин да хакне информацията ви. Внимавайте какво споделяте, но и какво отваряте. Като получите нещо, бъдете много бдителни за това кой ви го е изпратил и не го отваряйте, ако не знаете от кого идва.    ", "date": "2018.11.04", "title": "Експерт по кибертероризъм: Никоя държава не би спечелила война само с киберсредства"}
{"url": "http://epicenter.bg/article/Karakachanov--Nyama-da-se-garmya--no-ako-lazhite-po-moy-adres-prodalzhat--sadat-shte-gramne-nyakoy-klevetnik/167353/2/0", "text": "Бях във ВМА, имам две дискови хернии и затова не искам да седна, защото после не мога да стана, затова вчера не бях на Централните гробища за Архангелова задушница. Не може да си измисляш, че съм в прединфарктно състояние. Това каза вицепремиерът и министър на отбраната Красимир Каракачанов в ефира на предаването „Беновска пита” по \"Канал 3\". Заради болките в кръста Каракачанов остана прав в студиото и не седна на дивана срещу воещата.   Фалшивите новини не са от понеделник и вторник, тогава научих още, че в проекта за бронирана машина участва годеника на малката ми дъщеря, който не е завършил още. Покрай вакханалията с българското гражданство научих, че съм дал гражданство и на лидера на Ислямска държава. Още повече ме амбицират с тези фалшиви новини. Мисля тези клеветници да си получат отговорността, те ще бъдат простреляни от съда, каза вицепремиерът. Една висша чиновничка - Матева, която още преди година пусна едни доноси, преди една година се появиха в медии като Капитал и Медиапул. Излезе един политически ренегат, визирам сутрешно предаване във вторник сутрин, след което тази госпожа излиза в същото предаване и отговаря много хитро с да и не. След това френски журналист ме пита бил ли съм член на БКП и защо няма да купувам западна, а руска техника. Прокуратурата каза, че такива данни няма. Миналата година когато въпросната госпожа носи доносите на Валери Симеонов, той ги дава на ДАНС. Това обслужва интересите на Македония. Ще поискам проверката на това защо тази жена е уволнена. От 1 януари 2014 до август 2014 година има 13 991, на които им отказано българско гражданство, но отказаните са обжалвани в съда, но не са вписани от въпросната госпожа. Голяма част от документите на тези 13 991, на които е отказано, документите са изчезнали, преписките на тези хора ги няма, затова и тя е уволнена, разясни Каракачанов.   ВМРО е поставяла два пъти хора начело на Агенцията на българите в чужбина. Харалампиев е от квотата на Обединени патриоти, но не е член на нито една от партиите във формацията. В предишния мандат начело беше човек на ВМРО, защото това за нас е кауза, каза още той. Всяко едно петно трябва да бъде изтрито. Ще бъда благороден, като заведа дело на тази госпожа, да видим какви доказателства има. В конкретния случай това което излезе по медиите не е фалшива новина, това е кампания, категоричен бе той. Първият, който вдигна шум около Глобалният пак за миграцията на ООН, беше Ангел Джамбазки. Има едно световно движение към Европа, България ще бъде най-голямата мишена, защото е със застаряващо население.  Когато влезе за обсъждане, ние ще изложим нашата позиция, разказа Красимир Каракачанов.  Досега не съм чул само на светия синод да поискат оставката.   \"Циганската вълна има своите корени, тя започна през последните 28 години, когато тези хора разбраха, че имат права, но не разбраха, че имат задължения, заключи той.   ", "date": "2018.11.04", "title": "Каракачанов: Няма да се гърмя, но ако лъжите по мой адрес продължат, съдът ще гръмне някой клеветник"}
{"url": "http://epicenter.bg/article/12-dushi-sa-v-aresta-v-Botevgrad-saprotiva-i-nepodchinenie-na-politsiyata/167338/3/0", "text": "12 души са задържани в ареста в Ботевград за оказана съпротива и неподчинение спрямо полицейски служители. Това съобщиха от пресцентъра на МВР. Към 22.30 часа в събота (3 ноември) екип на жандармерията се е отзовал на сигнал за силна музика и нарушаване на нощната тишина в село Врачеш. Един от обитателите на адреса – 35-годишен мъж, категорично отказал да предостави личната си карта за проверка, оказал неподчинение и блъснал униформен на земята. Пристъпвайки към задържането му, служителите на реда били заобиколени от агресивна тълпа от около 30 души, които по всякакъв начин опитали да осуетят изпълнението на служебните им задължения. За да не се допусне ескалиране на напрежението и с цел овладяване на ситуацията, се е наложило използването на помощни средства – предупредителен изстрел във въздуха с гумен патрон и лютив спрей.   След разпръсване на тълпата и възстановяване на обществения ред, мъжът – криминално проявен, е задържан в полицейския арест в рамките на 24 часа. Предстои в днешния ден с прокурорско разпореждане, мярката му за задържане да бъде удължена до 72 часа. В хода на предприетите допълнителни оперативно-издирвателни действия към момента са задържани още 11 души, един от които – активен участник в конфликта.  По случая е образувано досъдебно производство за едро хулиганство, а действията по разследването продължават под наблюдението на Районна прокуратура- Ботевград.   ", "date": "2018.11.04", "title": "12 души са в ареста в Ботевград за съпротива и неподчинение на полицията"}
{"url": "http://epicenter.bg/article/Vseki-chetvarti-bezraboten-u-nas-e-na-vazrast-nad-55-g-/167328/4/0", "text": "Всеки четвърти безработен у нас е над 55-годишен. Това показва статистиката на Агенцията по заетостта, цитирана от Новини.бг. Вече и онлайн платформа ще помага на тези хора да намерят работа.   Данните на Агенцията по заетостта показват, че 27% от безработните са хора над 55-годишна възраст. Жените са малко повече от мъжете. Една от причините затова според експертите е по-ниска пенсионна възраст за жените, което пък ги прави по-непредпочитани за наемане на работа. Сред безработните на възраст на 55 години преобладават освободените от частния сектор.   Ани има дългогодишен стаж на мениджърски позиции в големи корпорации у нас. В последната дават дейността, за която Ани отговаря, на външна фирма, и така тя остава без работа. Въпреки натрупания опит не може да намери нова. „Моето лично усещане е, че голямата спирачка е възрастта, в момента фокусът по една или друга причина е към по-младите хора, но въпросът е, че тези млади хора трябва да бъдат подкрепени, нужно е да се изгради управленски капацитет\", коментира Ани Сиракова пред БТВ. Ани е сред хората, които търсят работа и чрез нова онлайн платформа у нас – evergreentalents.bg, насочена само към хората над 55 г. Подава се автобиография. Кандидатите се разпределят в три категории – работници, експерти и топ мениджъри, а консултантите, които ги оценяват, също са от тази възрастова група. \"Ние мислим, че възрастовата група от 55 години нагоре, дори пенсионери, са един от резервите на пазара на труда\", каза Георги Първанов, един от създателите на проекта.   Кандидатстването е безплатно. Платформата си партнира с Бюрата по труда, като си обменят информация. \"Ние сме в тясно сътрудничество, не в конкуренция, защото пазарът на труда е един и общи са ни целите – да срещнем търсенето и предлагането на работна сила\", заяви Кремена Калчева от Агенцията по заетостта.   Експертите казват, че сред плюсовете на хората над 55 г. са опитът, дисциплината и лоялността, но пък са с по-ниска мотивация за смяна на професия и населено място. И очакват адекватно заплащане за опита си. През тази година около 28 хиляди безработни на възраст над 55 години са успели да си намерят работа чрез Бюрата по труда, други около 6000 също са се включили в заетост, но чрез различни програми.    ", "date": "2018.11.04", "title": "Всеки четвърти безработен у нас е на възраст над 55 г."}
{"url": "http://epicenter.bg/article/-Deyli-Telegraf--Tsentralizatsiyata-prechi-na-Evrosoyuza/167317/11/0", "text": "Великите империи се рушат с плашеща скорост, пише Джеръми Уорнъл във в. „Дейли Телеграф“. Така беше със Съветския съюз, който през 70-те години на миналия век беше на върха на могъществото си и само след 20 години от страната не остана нищо.   „Историческите паралели не дават отговор на въпросите от съвременността, но за разлика от министъра на външните работи, аз не бих се захванал да сравнявам Евросъюза и СССР – те имат напълно различни исторически корени и се различават толкова силно, както, например, Китай и Съединените щати“, пише Уорнър. „Само че тези, които не се учат от грешките в историята, са обречени да ги повтарят. Англичаните, критикуващи ЕС, правят това без разбиране на неговата историческа мисия, цел на създаването му и произхода му. Но през 60-те години на миналия век същото говореха за тези, които предричаха краха на СССР. Защо този велик експеримент по внедряване на марксиската идеология се провали така бързо? Редица историци смятат, че основната причина за разпадането му се е оказала неспособността към преобразуване, а също така манталитетът на лидерите, които не разбирали необходимостта от реформи, докато не станало прекалено късно. Не че съвсем не е имало реформи – те започнали с Хрушчов, но били ограничени, лошо планирани и неефективни. „Отново не искам прекалено много да наблягам на историческите паралели, но неспособността на СССР да се приспособява към промените днес като че ли се възпроизвежда от поведението на лидерите на Евросъюза – в тяхната упоритост и нежелание да се вслушват в критиката. Изглеждаше, че когато от ЕС излиза втората по големина икономика, когато четвъртата по големина икономика на Италия избира популистко правителство, когато президентът на Франция, страната с третата по големина икономика, казва, че никога няма да проведе референдум за излизане защото знае неговия резултат, когато източните граници се плъзгат обратно към авторитаризъм, всичко трябва да стане разбираемо.   Но не, всичко това се разглежда не като следствие от системни грешки, а като моментни проблеми, за които са виновни само местните правителства. Както ние днес добре разбираме, в основата на европейските проблеми лежи високата степен на централизация на съюза и необходимата за това икономическа и фискална интеграция. Не искам да правя категорични паралели, но в някаква степен проблемът с еврото е същият проблем, който изпитваше СССР поради своята централизирана планова икономика. Еврото е същата конструкция, която се налага на всички нации без да се отчитат техните потребности и приоритети.   Лидерите на Евросъюза не искат да бъдат сравнявани със съветските апаратчици, само че те биха могли да се научат на някои неща от този грандиозен експеримент в управлението „отгоре надолу“, заключава авторът.    ", "date": "2018.11.04", "title": "„Дейли Телеграф“: Централизацията пречи на Евросоюза"}
{"url": "http://epicenter.bg/article/Porednata-manipulatsiya--mazhe-ubivat-zheni--predstavya-balgarite-kato-nasilnitsi/167360/11/0", "text": "\r\n \r\n \r\n   “България е гробнище за жени[1]”, “Мъже убиват жени[2]”. Това са само две от фразите които срещнахме тази седмица в медиите във връзка с трагичното убийство на майка и нейното дете от бащата. Подбрахме ги защото лъжите и манипулациите трябва да бъдат разобличавани.   Ще започнем с първото и по-лесното. То попада в категорията лъжи. Къде е България като процент на убитите жени? Съгласно статистиката на ООН[3] в Европа с по-малко убийства на жени на глава от населението са само Гърция, Македония, Ирландия, Люксембург и Швеция. Всички останали страни са на нивото на България че, и по-надолу. И то не с малко. Като пример ще дам Норвегия която има над 3 пъти повече убийства на жени на глава от населението от България. Т.е. никой няма право с лека ръка да съди цялото ни общество и да нарича страната ни “гробнище за жени”.   Второто твърдение е по-комплексно. Като пример ще дадем убийството на журналистката Виктория Маринова в Русе. В първите дни след тежкото престъпление хора в България и после в чужбина го представиха като убийство на разследващ журналист в корумпирана държава. След разкриване на убиеца либералните НПО и медии в обществото смениха курса и видяха в него убийство на жена от мъж и наново припомниха за отказа на България да ратифицира прословутата Истанбулска конвенция. Същевременно расистки настроени хора във форумите не пропуснаха да определят престъплението като убийство на българка от ром.   Така двете крайни мнения в обществото ни недопустимо се заиграха с “груповата идентичност” на жертвата и на убиеца. И двете групи изхождат от това, че за да разберем какъв е даден човек и неговите действия, най-важно е знаем към коя група(и) се числи - пол, етнос, социален произход, сексуална ориентация, професия, социален статус и т.н.. Някой групи по дефиниция са жертви и са онеправдани, а други са насилници и облагодетелствани. Неморални действия на един представител на дадена група се използва за заклеймяване на цялата група.   Манипулативността на този подход е в това че, всеки човек принадлежи към много различни групи едновременно и в зависимост от аргументиращите убиецът на Вероника Маринова може да бъде даден за пример като ром или за мъж. Така например представител на факела на неомарксизма в България - БХК в дискусия за насилието срещу жени ще натърти върху пола на жертвата и на насилника, но няма да спомене че, този проблем е непропорционално застъпен в маргинализираните малцинствени общности.   Този подход на груповата идентичност “успешно” е използван при налагането на комунистичеката идеология в Русия и в последствие в източна Европа. Само подозрение че, даден индивид се числи към “кулаците” или “буржоазите” е бил напълно достатъчен той да бъде подложен на тежки репресии[4]. Това е в пълно противоречие на християнската вяра, която акцентира върху индивидуалността на греха и съответно личната отговорност за определено престъпление, както и за личното покаяние и прошка.   От тази гледна точка твърдението “мъже убиват жени” е просто поредната манипулация, целяща да вмени вина на милионите български мъже, които верни на своята отговорност се грижат, защитават и жертват за жените и децата си. Вместо да получат заслужено признание, те се сблъскват с една все по-агресивно враждебна към мъжа атмосфера която ги представя като потенциални насилници. Ако тази идеология се наложи в обществото ни, младите мъже все по-малко ще искат да носят отговорност за жена, деца и дом. От това най-потърпевши ще бъдат българските жени, които ще трябва да избират партньори от едни все по-феминизирани и все по-комплексирани мъже неспособни да ги защитят при нужда. Потискането на мъжествеността на милиони мъже заради това, че 25 от тях убиват жена е равносилно на това да отслабим принудително имунната си система за да предвардим евенуален риск от автоимунно заболяване при което защитните ни системи започват да разрушават здрави клетки на тялото. Не е нужно да описваме какви щети ще си нанесе в такъв случай.   Време е да започнем да осъждаме насилието на един индивид над друг, а не насилието на представители на определени групи над представители на други групи. Време е да си дадем сметка, че насилие (вкл. домашно) в обществото е плод основно на отсъствие на баща в детството на насилника[5]. Това е един от основните пороци на отхвърлената в България Истанбулска конвенция - освен джендър идеологията, тя насажда идеята че, мъжете са преди всичко насилници, а жените жертви. В България нямаме нужда от тази разделителна линия защото ефектите от този тип политики на Запад стават все по-видими. Само преди няколко дни премиерът на Австралия Скот Морисон - нарече искания на джендър-лобито нонсенс[6], след като в началото на септември написа в Туитър, че Австралия няма нужда от “джендър доносници” в училищните стаи[7].   А ние междувременно, при всеки трагичен случай ще ставаме свидетели на все по-истерична кампания, която засега успява да попречи на страната ни да оттегли подписа си от Истанбулската конвенция и да убеди управляващите да потъпчат нашата Конституция като не направят нищо срещу това ИК да стане напълно или частично част от законодателството на ЕС. Така ние бихме пропуснали нашия шанс да не берем плодовете на една вече отхвърлена идеология.   \r\n _______________ \r\n [1]  \r\n [2]  \r\n [3]  \r\n [4] Нека си спомним времето когато имаше хора само с по един дядо - активния борец против фашизма.  Другия дядо (капиталист обущар) неловко се премълчаваше. \r\n [5]  \r\n [6]  \r\n [7]  \r\n   ", "date": "2018.11.04", "title": "Поредната манипулация “мъже убиват жени” представя българите като насилници"}
{"url": "http://epicenter.bg/article/-Erdogan-sled-sreshta-s-Poroshenko--Turtsiya-ne-priema-i-ne-priznava-aneksiyata-na-Krim/167318/7/0", "text": "Турция не признава и не приема руската анексия на Крим. Това каза турският президент Реджеп Ердоган след разговора си в Истанбул с президента на Украйна Петро Порошенко. Турция ще продължи да укрепва отношенията си с Украйна, каза още турският държавен глава. Ердоган прие в двореца \"Мабейн\" в Истанбул президента Порошенко. По-рано Порошенко и патриарх Вартоломей подписаха споразумение за сътрудничество между Киев и Вселенската патриаршия. Церемонията се състоя в резиденцията на патриарха в Истанбул.    След нея Порошенко заяви, че денят е исторически и че са налице всички условия за подготовка на Вселенски събор за предоставяне на документа за автокефалност на Украинската църква. Решението за започване на този процес беше взето на заседанието на синода на константинополската патриаршия от 9 до 11 октомври. ", "date": "2018.11.04", "title": "Ердоган след среща с Порошенко: Турция не приема и не признава анексията на Крим"}
{"url": "http://epicenter.bg/article/Hristo-Stoichkov--Predatelite-sa-mnogo--tova-e-golyamata-mi-bolka/167340/8/0", "text": "Някои истории са прекалено истински, за да се разказват. Но той решава да опита. А при него всеки опит е триумф. Защото той е Христо Стоичков. За спорта, за живота, за предизвикателствата, за приятелите и враговете.   Това разказва Стоичков в книгата „Христо Стоичков. Историята” на автора Владимир Памуков. Седмица, след като изданието излезе, Камата застана пред камерата на NOVA. „Вътре в книгата няма нещо задкулисно. Всичко е едно към едно с това, което съм преживял. Аз казвам това, което е на сърцето ми. Понякога съм грешил“, признава Стоичков. Той сподели, че  иска тази книга да остане в съзнанието на младите хора. Според него много хора не го познават извън терена, като човек.      \r\n   \r\n Стоичков коментира и  отношенията му с Любослав Пенев и Борислав Михайлов. „Няма как да простя на хора, които много години са били до мен и после са ме предали. Болката от предателството остава. Когато си толкова близък с някой, кажи-речи потта е една и съща, фланелките ни са били мокри и сме играли...и има трети или четвърти човек, който се намесва, там не прощавам. Това е голямата ми болка. Аз си я нося. Тъжно ми е, тупти ми сърцето, че станаха тези неща. Аз съм си аз. Няма да ми тръгнат сълзите, напротив, ще го преодолея\" , каза още Стоичков.   Една от най-трудните му години е 2016-а, в която загуби няколко много близки до себе си хора.  \"Понякога ме е спасявала маската. Като футболист съм слагал маската, като треньор. Искам да побеждавам постоянно. Аз трябва да съм си аз. Но моите колегите винаги са били с мен. Маската е била, за да съм такъв, какъвто съм. Много пъти е била, защото не искам да ме безпокоят\", допълни Камата.   Стоичков разказа и за своето турне, преминало през някои от най-големите отбори, за да направи интересни интервюта с някои от най-известните треньори и футболисти. „Турнето на 008 започна от Барселона, бях на Барса-Севиля, Барселона-Интер и Барселона-Реал Мадрид, оттам за няколко дни отидох до Манчестър, видях се с Чики Бегиристайн и Пеп Гуардиола, неразделни приятели сме. Оттам ме прие Юрген Клоп в Ливърпул заедно с Джеймс Милнър, видях се с всички футболисти. Оттам се върнах в Манчестър при Жозе Моуриньо и цялата негова гвардия. Когато седна да говоря с тях, аз предварително съм се подготвил какви въпроси да им задам\", каза Стоичков.    ", "date": "2018.11.04", "title": "Христо Стоичков: Предателите са много, това е голямата ми болка"}
{"url": "http://epicenter.bg/article/Opit-za-svetoven-rekord-v-osmata--Nosht-na-zvezdite-/167355/10/0", "text": "Енчо Керязов, най-успелият български артист на манежа в момента, е носител на Сребърен клоун от световния фестивал В Монте Карло – еквивалент на „Оскар“ за цирковото изкуство.   Вече осем години неговата фондация за подпомагане на даровити българчета организира „Нощ на звездите“. Това е незабравим шоу-спектакъл в зала „Арена Армеец“, в началото на който хора на изкуството и спорта със световен авторитет и тежест в обществото връчват наградите на най-изявените и  талантливи деца на България в категориите Изкуство, Образование, Спорт. Отличия има и за ученици в неравностойно положение, които с достойнство утвърждават невероятните възможности на човешкия дух, воля и упоритост!   След кратката церемония започва истинското шоу с участието на международни звезди на манежа и именити български изпълнители. Тази година бляскавия спектакъл ще бъда на 23 март, отново в зала Арена Армеец. С всяко следващо издание „Нощ на звездите“ изненадва публиката и надскача предишното.   Представлението е уникално и по отношение на логистиката – усилията да се стиковат програмите на толкова много звезди на музиката и манежа от цял свят на една дата, да се превози реквизита им от другия край на планетата, да им се осигури време за репетиции…   Седмата нощ на звездите събра 150 участници от 11 държави, които представиха невиждани номера. Плюс 13 деца от България. Никъде другаде не могат да се видят шестима носители на Златен клоун в едно шоу.   Режисьор бе холандският продуцент Кеес ван Лимпт, който стои зад спектакли като Световния коледен цирк и Кралския театър „Карре”.   Осмата „Нощ на звездите“ ще мине под знака на магията във всичките й проявления. 30 танцьори от пет различни жанра ще покажат, че изкуството е вълшебство. По традиция живата музика ще се изпълнява от оркестър от 60 музиканти под ръководството на Левон Манукян. Десет знакови личности от българския шоу бизнес също ще излязат на сцената.   Самият Енчо Керязов подготвя изненадващ нов номер, който няма нищо общо с еквилибристиката и е създаден специално за грандиозния спектакъл.  За да  видите изпълненията на гостите от чужбина едно по едно ще трябва да прелетите целия свят, а тук каймакът на манежа ни идва на крата.   Това са „Дуо Стиберти“, победители от последното издание на фестивала в Монте Карло, клоунът на клоуните - Давид Ларибле, също притежател на \"Златен Клоун\". Ще пристигне и най-пластичният човек в света -  Александър Батуев, единственият артист от този жанр печелили Сребърен Клоун в цялата история на фестивала в Монте Карло.   За чест на българския цирк, „Дуо Ковачеви“ са единствените европейски артисти, дръзнали да изпълнят предно салто от външната страна на Колелото на смъртта. Те са избрали \"Нощ на звездите\", за да направят опит за световен рекорд - салто със завъртане на 360 градуса, чудо, граничещо с магията.   Публиката в „Арена Армеец“ ще се диви и на „Дуо Екстрем“- въздушни акробати, които пишат съвременната история на цирка.Само преди месец те спечелиха нагадата на френския президент Макрон на фестивал в Париж.   В рекламирането на фееричния спектакъл са се включили Михаела Филева, Христо Мутафчиев и Орлин Горанов. Клипове с техните гласове звучат във всички бензиностанции на OMW.  Към тях ще се присъединят Ненчо Балабанов и Любо Киров.   От 1 декември на сайта на фондация „Енчо Керязов“ ще можете да изпращате кандидатурите на талантливите и успели българчета, сред които журито да избере наградените за 2019 година.  ", "date": "2018.11.04", "title": "Опит за световен рекорд в осмата „Нощ на звездите“"}
{"url": "http://epicenter.bg/article/NATO--Pri-voyna-s-Rusiya-stranite-ot-ES-shte-se-sblaskat-s-nedostatachna-voenna-mobilnost/167319/7/0", "text": "При война с Русия, европейските държави, участващи в НАТО, ще се сблъскат с проблеми при транспортирането на военно оборудване. Това заяви ръководителят на Международния военен щаб на алианса генерал-лейтенант Ян Брукс, пише Defense News. Според него, по време на прехвърлянето на войници и оборудване към потенциален източен фронт, членовете на НАТО са изправени пред недостатъчна военна мобилност. Представители на съюза смятат, че все още има много работа в тази посока. Става въпрос за въпроси, свързани с логистиката - да се намерят пътища, които да издържат тежестта на военното оборудване, да се увеличи капацитетът на пристанищата и да се ремонтират старите железопътни линии. Страните от НАТО също трябва да получат разрешение от съюзниците да прекосят границите и въздушното им пространство. Според офицерите бронираните танкове ще бъдат една от най-ефективните защити срещу \"руската агресия\". В същото време военните признават, че днес Русия притежава модерни оръжия. ", "date": "2018.11.04", "title": "НАТО: При война с Русия страните от ЕС ще се сблъскат с недостатъчна военна мобилност"}
{"url": "http://epicenter.bg/article/Dve-zemetreseniya-ot-4-7-i-4-9-po-skalata-na-Rihter-sa-registrirani-v-Yoniysko-more/167320/7/0", "text": "Две земетресения с магнитуд от 4,7 и 4,9 по скалата на Рихтер са регистрирани в Йонийско море, показва справка на официалната интернет страница на Европейския средиземноморски сеизмологичен център (EMSC). Първият трус от 4,7 по Рихтер е усетен в 5:04 часа местно време (съвпада с българското време) с епицентър на 286 км западно от гръцката столица Атина и на 73 км южно от популярния ваканционен остров Закинтос, с дълбочина от 10 км под земната кора.  Няколко минути по-късно, в 5:12 часа местно време, земетресение с магнитуд от 4,9 по Рихтер е регистрирано на 284 км западно от Атина и на 47 югозападно от Закинтос, с дълбочина от 10 км.  Не се привеждат данни за пострадали или за материални щети.  ", "date": "2018.11.04", "title": "Две земетресения от 4,7 и 4,9 по скалата на Рихтер са регистрирани в Йонийско море"}
{"url": "http://epicenter.bg/article/Vtori-tur-na-mestnite-izbori-v-Polsha/167322/7/0", "text": "В Полша ще гласуват на втори тур на местните избори. Изборните секции отварят в 7 часа местно време (8 часа българско), предаде ТАСС.    Първият тур беше на 21 октомври и, по официални данни, управляващата партия \"Право и справедливост\" е получила най-много гласове. Тя има мнозинство в местните структури в 9 от 16-те воеводства или провинции на страната. Тя обаче загуби в повечето големи градове, включително Варшава. Там начело е кандидатът на опозицията, обединена в т. нар Гражданска коалиция.  Днес изборите ще бъдат в тези градове и окръзи, където нито един от кандидатите не е успял да събере 50%. Повторно гласуване ще има на места като Краков, Гданск, Келце, Олщин и Шчечин, отбелязва БНР.    ", "date": "2018.11.04", "title": "Втори тур на местните избори в Полша"}
{"url": "http://epicenter.bg/article/Strashna-katastrofa-s-15-zhertvi-v-Kitay/167324/7/0", "text": "Броят на жертвите на голяма автомобилна катастрофа с участието на 31 коли в близост до град Ланджоу (провинция Гансу, Северозападен Китай) достигна 15 души, а други 44 са ранени, съобщи централната телевизия на Китай, цитирана от \"Канал 3\".   Това става само 2 дни след друг нелеп, но трагичен инцидент в Китай с 15 загинали, когато градски автобус с пътници падна от мост в река Янгдзъ в град Чунцин заради скандал между пътничка и шофьора.  Поредната катастрофа е станала в събота вечер, когато камион, движещ се по магистралата Ланджу-Хайко (провинция Хайнан, Южен Китай), е изгубил контрол и се е врязал в превозните средства, чакащи в колоната пред пункта за плащане на таксата. Според агенцията, на мястото на инцидента се намират органите на реда, бърза помощ и пожарникарите. Води се разследване за изясняване на причините за инцидента.    ", "date": "2018.11.04", "title": "Страшна катастрофа с 15 жертви в Китай"}
{"url": "http://epicenter.bg/article/Kandidat-za-predsedatel-na-EK-vze-na-pritsel-Viktor-Orban/167325/7/0", "text": "Бившият финландски външен министър Александър Стуб, потенциален кандидат за председател на Европейската комисия, обяви днес, че колегите от партията му трябва да обмислят изгонване на партията на унгарския десен премиер Виктор Орбан от Европейската народна партия. Ако Орбан не зачита партийните ценности, той трябва да напусне ЕНП, каза Стуб пред германската медийна група \"Редакционснецверк Дойчланд\". И Орбан, и Стуб са членове на дясноцентристката Европейска народна партия (ЕНП) - най-големия блок в настоящия състав на Европейския парламент. Стуб се бори да стане основен кандидат на партията, което би му позволило да стане председател на ЕК догодина. Стуб заяви, че се отнася с нулева търпимост към нетърпимостта и определи като абсолютно недопустимо ограничаването от Орбан на свободата на словото, на събрания и образование. През септември ЕП гласува предприемането на наказателна процедура срещу Унгария за \"сериозни нарушения\" на основните европейски ценности - мярка, в резултат на която Унгария може да изгуби правото си на глас в ЕС. Това гласуване обаче предизвика разногласия в ЕНП. Съперникът на Стуб за ръководния партиен пост, германецът Манфред Вебер, подкрепи вота за наказателна процедура, но се противопостави на изгонването на Орбан. Орбан, от своя страна, подкрепя Вебер. Вебер и Стуб ще се срещнат следващата седмица на конгреса на ЕНП във финландската столица Хелзинки. Ако партията запази мнозинството си в Европарламента след изборите през май догодина, кандидат от нейната листа може да наследи Жан-Клод Юнкер като председател на ЕК. В днешните си коментари Стуб подкрепи също германския канцлер Ангела Меркел за миграцията, като похвали приноса й за споразумението с Турция от 2016 г. за спиране на притока на бежанци от Сирия.        ", "date": "2018.11.04", "title": "Кандидат за председател на ЕК взе на прицел Виктор Орбан"}
{"url": "http://epicenter.bg/article/Obsazhdat-koy-da-nasledi-Merkel-nachelo-na-HDS/167339/7/0", "text": "В Берлин започва среща на Християндемократическия съюз, съобщава БНТ. Ръководството на партията ще обсъжда кой ще бъде наследникът на канцлера Ангела Меркел, която в началото на седмицата обяви, че се оттегля от лидерския пост.   Очакванията са за тежки дебати, защото основните претенденти за него са изявени критици на Меркел - министърът на здравеопазването Йенс Шпан и предпочитаният от бизнеса Фридрих Мерц. Предпочитаната от Меркел кандидатура е на сегашния главен секретар на партията Анегред Крамп-Каренбауер. Канцлерът обаче беше категорична, че няма да посочи наследник, а той ще бъде избран по време на конгреса на Християндемократите в началото на декември.      ", "date": "2018.11.04", "title": "Започна битката за стола на Меркел! Обсъждат кой да я наследи начело на ХДС"}
{"url": "http://epicenter.bg/article/Oshte-10-zhertvi-na-loshoto-vreme-v-Italiya/167345/7/0", "text": "Нови 10 жертви взе лошото време в Италия, с което те стават вече 27. Този път трагедията се разигра на остров Сицилия. Един човек се издирва. Девет от загиналите са от две семейства, събрали се на вечеря във вила в селището Кастелдача недалеч от Палермо. В резултат на проливните дъждове, излезлият от коритото си поток нахлува в къщата. Един човек се е спасил, защото успява да се качи на едно дърво, други двама също, а останалите, сред които и три деца загиват.   В друго селище в провинцията на Палермо също загина човек, чийто автомобил е бил отнесен от друга придошла река. Издирва се лекар, тръгнал на работа с кола от Палермо за Корлеоне. Освен в провинцията на Палермо, в тази на Агридженто реките също излязоха от коритата си и се наложи евакуацията на 50 семейства. На много места в района къщите са наводнени, образували са се свлачища, затруднен е автомобилният и железопътният транспорт. Във връзка апокалиптичната ситуация във Венето президентът на страната Серджо Матарела разговаря с областния управител Лука Зая като заяви, че лично ще следи за възстановяването на региона. За днес оранжев код е обявен в областите Венето, Фриули, Емилия-Романя, Калабрия, на островите Сардиния и Сицилия.    ", "date": "2018.11.04", "title": "Още 10 жертви на лошото време в Италия"}
{"url": "http://epicenter.bg/article/Phenyan-predupredi--che-mozhe-da-se-varne-kam-predishnata-si-politika-v-yadrenata-sfera/167350/7/0", "text": "Северна Корея предупреди САЩ, че има \"сериозно\" намерение да се върне към политическата стратегия, предполагаща да развива ядрения си арсенал, ако не бъдат вдигнати наложените й икономически санкции, предаде Франс прес, цитирана от БТВ.   Пхенян години наред се придържаше към т. нар. стратегия бюнджин, предвиждаща едновременно развитие на ядрените възможности и на икономиката. През април севернокорейският ръководител Ким Чен-ун заяви, че страната вече се е сдобила с ядрени оръжия и занапред Северът ще се концентрира върху \"социалистическото икономическо строителство\". На полуострова цари \"нов климат на разведряване и мир\", обясни той. Външното министерство на КНДР заяви в комюнике, че Пхенян може да се върне към политиката \"бюнджин\", ако САЩ не променят своя подход към санкциите срещу Северна Корея. Водеща страна в международните усилия, положени през 2017 г. с цел икономически натиск върху КНДР, САЩ отказват да облекчат санкциите, докато Северът не осъществи \"окончателна и изцяло проверима денуклеаризация\". Пхенян осъди \"гангстерските методи\" на американците и ги обвини, че настояват да КНДР се разоръжи едностранно, без да правят отстъпки от своя страна. \"Подобряването на отношенията и санкциите са несъвместими\", се казва в комюникето. Северът все още очаква \"съответния отговор от САЩ\", добавя Пхенян.    ", "date": "2018.11.04", "title": "Пхенян предупреди, че може да се върне към предишната си политика в ядрената сфера"}
{"url": "http://epicenter.bg/article/Frenskata-krayna-desnitsa-poluchava-poveche-podkrepa-ot-partiyata-na-Makron/167359/7/0", "text": "Френската крайнодясна партия \"Национален сбор\" изпревари за първи път партията на президента Еманюел Макрон \"Република, напред!\" в проучване на настроенията на гласоподавателите преди изборите за европарламент, предаде Ройтерс и БТА, като цитираха резултатите от допитване на Френския институт за проучване на общественото мнение (Ifop). 19 на сто от гласоподавателите имат намерение да подкрепят партията на Макрон, в сравнение с 20 на сто в края на август. В същото време подкрепата за крайнодясната партия на Марин льо Пен е нараснала от 17 на 21 на сто. Като се добави подкрепата от 7 на сто за поддръжника на държавния суверенитет Никола Дюпон-Енян и по 1 на сто за всяка от партиите, водени от бившите поддръжници на Льо Пен Флориан Филип и Франсоа Аселино, крайнодесните формации получават подкрепа от общо 30 процента, в сравнение с 25 в края на август. Подкрепата за консервативната партия \"Републиканците\" е спаднала с два пункта до 13 на сто, а за крайнолявото движение \"Непокорна Франция\" - от 14 на 11 процента.        ", "date": "2018.11.04", "title": "Френската крайна десница изпревари партията на Макрон"}
{"url": "http://epicenter.bg/article/V-Blagoevgrad-gotvyat-protesti-sreshtu-tsenite-na-gorivata/167315/2/0", "text": "Граждани и членове на Съюза на българските транспортни работници тръгват на протест срещу цените на горивата, рязкото поскъпване на живота и неадекватната компенсация на доходите от идната година.  Началото на протеста е обявено за 11 часа, а сборният пункт е паркингът на Югозападния университет.   Автоколоната ще премине през града до главен път Е-79. Очаква се пътната артерия да бъде блокирана, информира БНР.    ", "date": "2018.11.04", "title": "В Благоевград готвят протести срещу цените на горивата"}
{"url": "http://epicenter.bg/article/Ostava-toplo-s-maksimalnite-temperaturi-shte-sa-mezhdu-16--i-21-/167316/2/0", "text": "Днес над Източна България и в много райони в равнинната част от страната ще има значителна ниска облачност и намалена видимост. Около и след обяд облачността ще се разкъсва, видимостта ще се подобрява. Ще духа слаб вятър от изток-североизток. Максималните температури ще са между 16° и 21°. Атмосферното налягане е по-високо от средното за ноември и ще остане без съществена промяна. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков. Над Черноморието ще има значителна ниска облачност и намалена видимост. Ще духа слаб до умерен вятър от изток-североизток. Максималните температури ще са 16-17°, близки до температурата на морската вода. Вълнението на морето ще е 3 бала. Над планините ще преобладава слънчево време. Сутринта на места в ниските части ще е мъгливо, но след обяд видимостта там ще се подобрява. Ще духа слаб до умерен вятър от изток-югоизток. Максимална температура на височина 1200 метра – около 18°, на 2000 метра – около 12°.   Около 15-16 ноември се очаква смяна на времето. Това обясни пред bTV климатологът проф. Георги Рачев.   „На юг от България ще има циклон, а на север-североизток – антициклон, и на контактната зона ще се създадат условия за валежи. Ако пък температурите на въздуха, който ще дойде от североизток, са по-ниски – и на снеговалеж”, каза проф. Рачев.   По думите му това може да означава първи снеговалежи в по-ниската част на Южна България, особено в Родопите.   Той обаче уточни, че по-голяма яснота за времето в средата на месеца ще има следващата неделя.   „Изпратихме септември с над 2 градуса над нормалната за месеца температура, октомври също. А ноември го започваме ужасно ударно – в момента аномалията е между 8 и 12 градуса над нормата”, отбеляза още климатологът.   Той допълни, че в западната част на България сухотата е екстремна. На много места през последните 3 месеца е валяло само 10-15 литра, а на други не е валяло изобщо.", "date": "2018.11.04", "title": "Остава топло с максималните температури ще са между 16° и 21°"}
{"url": "http://epicenter.bg/article/Ekspert--Nad-2000-detsa-se-izostavyat-v-Balgariya/167321/2/0", "text": "Има тежка история зад всяко едно изоставане. Това е практика от дълги години, но за съжаление зад всяко изоставане седят провали на системи, на общности, на семейна подкрепа. Изоставането е еднократен акт с много болка и проблеми. Това заяви в сутрешния блок на Нова телевизия Ева Жечева, експерт в Дирекция \"Права на детето\" към омбудсмана.   ,,Над 2000 деца се изоставят в България. Върху тази цифра трябва да се работи много, да се работи за промяната'', посочи тя. ,,Всяка социална политика има своите нива на развитие. Трябва да се изгради базово ниво. Трябва подкрепа за младите майки'', добави Жечева. ,,Трудно е да разбереш майка, която подлага на такъв риск детето си. Рестриктивните мерки не могат да помогнат, ако няма и подкрепящи мерки. Но това е норма, която срещаме всеки ден. Изоставането на деца не се среща само при ромския етнос. Трябва да се научим комплексно да подкрепяме родителите. За жалост и социалната система е в недобро състоние - трябва да се инвестира финансово, трябват и човешки ресурси'', сподели още експертът.   ,,На родителите е нужна чисто базова подкрепа, подкрепа от експерти най-вече. За съжаление обаче държавата не субсидира такива експерти. Всичко е доброволно и затова такива хора са много малко. Трябва да се обърне внимание на работата със семействата'', коментира по темата Спаска Петрова от сдружение \"Нов път\".      ", "date": "2018.11.04", "title": "Експерт: Над 2000 деца се изоставят в България"}
{"url": "http://epicenter.bg/article/Klimatologat-Georgi-Rachev--Smyana-na-vremeto-v-sredata-na-mesetsa---ochakvat-se-valezhi/167323/2/0", "text": "Около 15-16 ноември се очаква смяна на времето, каза в предаването „Тази събота” по БТВ климатологът проф. Георги Рачев.   „На юг от България ще има циклон, а на север-североизток – антициклон, и на контактната зона ще се създадат условия за валежи. Ако пък температурите на въздуха, който ще дойде от североизток, са по-ниски – и на снеговалеж”, каза проф. Рачев. По думите му това може да означава първи снеговалежи в по-ниската част на Южна България, особено в Родопите. Той обаче уточни, че по-голяма яснота за времето в средата на месеца ще има следващата неделя. „Изпратихме септември с над 2 градуса над нормалната за месеца температура, октомври също. А ноември го започваме ужасно ударно – в момента аномалията е между 8 и 12 градуса над нормата”, отбеляза още климатологът. Той допълни, че в западната част на България сухотата е екстремна. На много места през последните 3 месеца е валяло само 10-15 литра, а на много места не е валяло изобщо.    ", "date": "2018.11.04", "title": "Климатологът Георги Рачев: Смяна на времето в средата на месеца – очакват се валежи"}
{"url": "http://epicenter.bg/article/Bivsh-zam-ministar--Arestite-v-DABCh-ne-me-iznenadvat/167326/2/0", "text": "Арестите в Държавната агенция за българите в чужбина не ме изненадват Това каза в предаването „Тази неделя” по БТВ Илия Ангелов, бивш зам.-министър на правосъдието в кабинета “Орешарски”.   През 2014 г. в позицията си на зам.-министър той подава сигнал до прокуратурата за нередности в агенцията. Той обясни, че след като е оглавил Съвета по българско гражданство, е забелязал скока на укази, издадени за български граждани. „През 2001 г. са издадени общо 940 указа, през 2009 г.стават 8911, 2010 г. – 14 828, 2011 г. – 18 319, 2012 г. – 17 000, и 2013 г. падат на 7701”, посочи той. Впечатление му направила и непълната документация.   „Наред с молбите, които представяха кандидатстващите за българско гражданство, те трябваше да представят и документ, удостоверяващ българско гражданство. Този документ се издава от Държавната агенция за българите в чужбина, но има условие, че това трябва да е подкрепено с факти и обстоятелства, тоест това българско гражданство трябваше да се докаже.  Той отбеляза, че в спора между вицепремиера Красимир Каракачанов и Катя Матева, бивш служител в Министерството на правосъдието, изпращала сигнали до ДАНС и прокуратурата, е на страната на Матева. Според Ангелов не са верни обвиненията, които Каракачанов хвърля върху нея, че еднолично е прекратявала преписки и е спирала документация за българско гражданство.   „Съветът по българско гражданство взема решение с оглед на предоставената документация дали всичко е редно или нередно. Ако всичко е точно, приема положителни стъпки за информиране на президентството за издаване на указ”, уточни бившият зам.-министър.    удостоверения за български произход, двама от които са българи. От тук нататък коментарът е излишен, всеки да получи заслуженото си след компетентното разследване на органите”, заяви Ангелов.   \"След това направих всичко възможно да информираме и главния прокурор, и вицепремиера, в чийто ресор попадаше Държавната агенция за българите в чужбина, и Инспектората на МС.   каза Петков пред БНР . Според него тогава не е имало политическа воля разследването да бъде доведено до край.  \r\n \r\n \r\n \r\n Петков даде пример с чужденец от арабски произход. \"С очите си съм виждал удостоверение на лице, което поне на снимката далеч не изглеждаше от български произход, а по-скоро от арабски\", каза той.   „По идея на закона, това удостоверение е достатъчно, за да получиш българско гражданство. Факт е обаче, че   „Аз съм от български произход“, което означава, че така се отваря вратата за много лица, които нямат право да получат българско гражданство по облекчен ред, да го направят“, подчерта Петков. Т Според него настоящата акция срещу ДАБЧ има различни мотиви от тези да се разкрие корупционна схема.  Петков изложи и част от констатираните нередности в доклада на ВКП от 2014 г. В този доклад на ВКП, доколкото си спомням, а аз си спомням ясно, се отбелязваше, че    .  \"Ние направихме всичко, което можахме, сезирахме прокуратура, институции. Единствено Народното събрание направи временна парламентарна комисия, която да разследва защо българите зад граница имат спънки в придобиването на гражданство. И отбивахме атаки защо саботираме процесът на придобиване на гражданство. Не можем да накараме прокуратурата да разследва, ние можем само да я сезираме. Нямаше политическа воля тогава да се разследва тази схема\", каза още той.      ", "date": "2018.11.04", "title": "Бивш зам.-министър: Скандалът с продажбата на български паспорти вече надхвърля границите ни"}
{"url": "http://epicenter.bg/article/Mladen-Marinov-/167329/2/0", "text": "МВР като част от системата за правоприлагане е в основата на това разследване в Държавната агенция за българите в чужбина (ДАБЧ).   Това заяви вътрешният министър Младен Маринов в предаването \"Неделя 150\" по БНР. МВР-шефът разкри как корупционната схема започнала да се разплита вследствие на оперативен сигнал, получен в една от областните дирекции. Придобитата информация му била докладвана като главен секретар. \"Прецених, че е необходимо включването на прокуратурата. Предадохме сигнала, запознахме ги, оттам започнаха да работят и други компетентни институции\", разказа вътрешният министър в ефира на националното радио. Младен Маринов обаче отказа да назове конкретно за коя областна дирекция на МВР става дума. „Оперативните източници няма да ги издам. Казвам ви как са се развили нещата от наша страна“, обясни той.   Министърът коментира и проекта за държавен бюджет, като според него той ще осигурява развитието и продължаването на политиките на министерството. „Естествено, една от основните политики е човешкият ресурс. Смятам, че колегите и полицаите наистина заслужават да вземат по-големи заплати. Виждате, че в последните дни те постоянно са изложени на риск“, посочи той. „Заплатата и възнаграждението е едно от основните неща, които мотивират служителите, защото то е на база свършена работа“, продължи министър Маринов и обясни, че следващата година те ще получат увеличение на заплатите от 10%, както всички останали държавни служители. Маринов каза, че се допитва до синдикалните организации как точно да бъде разпределено това увеличение. Част от тях искат това да бъде диференцирано, още повече, че има позиции, интересът към които трябва да бъде стимулиран.   По въпроса за съкращаването на работещите пенсионери в МВР, залегнало в проекта за бюджета, Маринов обясни, че това ще засегне около 250 служители, а не 5000, както се твърди. Според него, такива колосални цифри се тръбят, за да се създаде напрежение в системата.    „Тази нощ има също опит за посегателство върху служители, в случая от дирекция „Жандармерия“. В Ботевград, едно село до Ботевград. Оказана е съпротива, колегите са използвали всички възможни помощни средства и са овладели напрежението“, съобщи Маринов.   „Това е ежедневие“, добави той. По отношение на последните няколко случая с напрежение в ромски махали и намесата на полицията Младенов коментира: „Нашите усилия да въведем ред и еднакви правила за всички водят до такова напрежение. Аз смятам, че системното прилагане на закона ще намали такива реакции“. По въпроса за екипировката и оборудването на полицаите, за които самият Маринов коментира, че са много важни в подобни ситуации, той посочи: „Мога да гарантирам, че ще насоча основния ресурс към задоволяване на тези нужди. За съжаление срещаме много трудности при самите обществени поръчки“. Вътрешният министър каза, че в големите областни градове вече се използват електрошокови пистолети – т.нар. тейзъри, които са основно помощно средство на униформените, но пазят живота на нарушителите. „Те са сериозен разход но смятам, че си заслужава. В момента се подготвя процедура за закупуване на минимум 300 такива пистолета“, обясни той. В най-скоро време ще бъдат разплатени всички средства към съдебните медици, каза още министърът на вътрешните работи Младен Маринов в предаването „Неделя 150“ по БНР. „Те не са спрени да се разплащат, просто има известно забавяне“, посочи той. Основната реформа - административната, в министерството беше направена, смята Маринов. „Ако говорим за реформа, трябва да говорим за технологично обновление на министерството, което също е свързано с пари. Това трябва да стане постепенно. Ние сме направили първите крачки“, коментира вътрешният министър.  Младен Маринов каза още, че от 1 година са отпуснати допълнително средства от около 6 млн., за чието усвояване в момента е направена организация. „Обявени са обществени поръчки за закупуване на нови технологични средства за изследване на ДНК, кръв, следи, балистични експертизи. Това е в действие. Този процес ще продължи и с новия бюджет – по осъвременяване на материално-техническата база, с която работи Институтът по криминалистика“. За ДНК-лабораторията министърът каза, че базата данни е пълна, но проблемът е, че тя не е дотам автоматизирана. „МВР разполага с ДНК-информация за всички регистрирани извършители на престъпления. Въпросът е колко бързо тя може да се отработи и колко бързо дава резултат. В тази посока работим. Базата данни е пълна и тя се обновява постоянно“.      ", "date": "2018.11.04", "title": "Младен Маринов: Полицаите заслужават по-големи заплати! Всеки ден има сбивания с униформени"}
{"url": "http://epicenter.bg/article/Investitori-v--Mladost-quot--Ivancheva-ni-zaplashvashe/167330/2/0", "text": "„Опитваме се да строим от 2012 г., 4 пъти променяме проекта си основно, всяка промяна струва по 70 000 евро, 3 пъти правим частични промени, това са щети за фирмата ни\", заяви пред в предаването „Тази неделя” по БТВ Александър Лаков, предприемач в район „Младост\", за случай, свързан с кметицата Десислава Иванчева, при който застрояването на парцел в района е възпрепятствано.   Преди ареста си, в края на март, Десислава Иванчева подава сигнал до прокуратурата със съмнения за фалшификация на документи за строителство. Преписката е за строеж на 7-етажна сграда в частен имот с площ 1512 кв. м на ъгъла между ул. „Свето Преображение” и ул. „Д-р Атанас Москов” в столичния комплекс „Младост 3”. Още през 2012 година имотът е влязъл в плана за застрояване на „Младост”. След среща с кметицата Иванчева, тя предлага на инвеститорите и собственика на имота, теренът да бъде заменен – с друг, собственост на „Софийски имоти”.   „В един момент ние се срещаме с Иванчева и тя започва да ни заплашва. Всичко зависело от нея. Предложи ни да заменим с терен извън регулация\", разказва свидетелката Елена Николова. „Трябва да свалите част от застройката, за да не дразните гражданите на квартала” – това поискал бившият главен архитект на София Петър Диков. Среща за строежа е проведена и със сегашния архитект на София - Здрако Здравков. „Всичко е изключително драматично. Не сме предлагали пари никога, но не строим\", добави друг свидетел бизнесменът Логофетов. „Тя скри преписката от ДНСК, която позволява да сторим. Иванчева каза: „Ако вие изобщо искате да строите, ще строите на друг имот, защото аз съм казала. Вие нищо не можете да ми направите. Какво ще ми направите, ще ме глобите ли? Не ми пука. Парите не са ми проблем”, разказа бизнесменът.   По думите му този разговор продължил и в помещение на Столичната община. „Показват ни се чертежи, които Иванчева няма от къде да притежава, показва ни се разработка - къде трябва да отидем, ако искаме въобще някога да строим\". „Ние сме инвеститори, а ни карат да се чувстваме като престъпници. Принуждавани сме да дарим имота си, ако искаме да строим”, завърши той. Апелативният съд отказа да измени мярката на отстранения кмет на „Младост” Десислава Иванчева и заместничката й Биляна Петрова от „задържане под стража” в „домашен арест”. Делото продължава, като основен антагонист на Иванчева и Петрова е бизнесменът Александър Ваклин. Димитър Логофетов, който е собственик на терен в „Младост”, юристката Елена Николова и инвеститорът Александър Лаков, не са давали подкуп, но и не успяват да изпълнят проекта си в района.    ", "date": "2018.11.04", "title": "Инвеститори в „Младост\": Иванчева ни заплашваше"}
{"url": "http://epicenter.bg/article/Muravey-Radev--/167331/2/0", "text": "\"Няма как дори синдикатите да са недоволни от новия бюджет. Имаме 14 млрд. лв. социални разходи, което е 1 млрд. лв. повече. Не са доволни само държавните чиновници, които получаваха до момента и пенсия, и заплата. Ситуацията при бизнеса не е еднозначна. В детайли се критикува рязкото увеличаване на минималния осигурителен доход\".   Това заяви пред БНТ бившият финансов министър Муравей Радев. \"В страната ни има 8 пъти по-голяма разлика в парите, които получават бедните и богатите. Тя е 5 пъти в Европа. Има много хора с ниски доходи, но те са слабо квалифицирани и трябва да направят нещо, за да повишат стандарта си. 50% от зрелостниците ни излизат функционално неграмотни.   Богатите хора са няколко вида. Сред тях има много, които са спечелили доходите си чрез честен бизнес, както и хора, срещу които виждаме напоследък какво се случва. Прокуратурата не трябва да си позволява този процес срещу олигарсите да не е постоянен и да се движи по перваза. Да не се случи така, че днес го има, а утре го няма\", коментира Радев.   \"Не се задават кой знае какви добри времена за Европа и за България. Навлизаме в икономическа турболенция, която пречи на реформите. ЕС ще оцелее след промените и ще излезе по-силен. Няма държава, която да е излязла от ЕС и да не е по-бедна. Във Великобритания вече си скубят косите. ЕС, както казва Еманюел Макрон, не е супермаркет в който си взимаш каквото искаш, а трябва да поемаш и отговорности. Именно заради това ние трябва догодина да успеем да влезем в чакалнята на еврозоната с усилията на всички политически сили и на обществото\", допълни бившият министър.     По време на кабинета на Иван Костов направихме много важни реформи, които ни костваха висока политическа цена. За 4 години наваксахме пропиляно време от едно десетилетие. След нас правителствата не посмяха да направят сериозни реформи, защото виждаха колко висока е политическата цена\", коментира Муравей Радев.", "date": "2018.11.04", "title": "Муравей Радев: Не се задават добри времена за Европа и за България"}
{"url": "http://epicenter.bg/article/Kolko-struva-falshivo-udov/167333/2/0", "text": "След ареста на председателя на Държавната агенция за българите в чужбина Петър Харалампиев, в публичното пространство бяха повдигнати много въпроси. Каква е схемата за продажба на българско гражданство, кой се е облагодетелствал, колко струва заветното удостоверение за български произход? Част от схемата разкрива един човек, който предпочете да запази анонимност и затова скрихме името и лицето му, показва проучване на Нова тв.   „Няколко години живях в Македония, имам бизнес там. Последните 6-7 години съм се срещал с македонци, косовари, готови да заплатят, за да се сдобият с български паспорт”, разказва източникът. По думите му на място има хора, които ги предлагат, а цените са между 200 евро до 5000 евро, в зависимост дали човекът има българска идентичност, или няма.   „В тази търговия, която съм виждал, по-голямата част това са хора, които взимат български паспорти, а нямат българско самосъзнание, не знаят български. Докато хора с действително българско самосъзнание чакат по 5, по 7 години. Документите им отлежават”.   В Украйна пък има сайтове, до които се праща запитване. „Даваш 800 евро, оттам нататък те снабдяват с документ за български произход. Ако действително притежаваш такъв, процедурата е облекчена и струва между 600 и 800 евро, ако не притежаваш такива корени, се движи около 5000 евро”, обясни източникът.   По думите му в Македония това става в българските културни клубове.", "date": "2018.11.04", "title": "Скандалът се разраства. Колко струва фалшиво удостоверение за български произход в Македония?"}
{"url": "http://epicenter.bg/article/Poveche-ot-10-godini-mazh-ot-Kameno-ne-mozhe-da-poluchi-balgarsko-grazhdanstvo/167335/2/0", "text": "Повече от 10 години мъж от Камено не може да получи българско гражданство. Вече 38 години Валентин Добрев, чийто баща е българин, а майка му рускиня, живее у нас. \r\n Той живее от 6-годишен в Камено, където завършва с отличие местното училище, а после и средно образование в Бургас. Но вече 10 години не може да стигне до заветния изпит по български език, необходим, за да получи българско гражданство. \r\n   \r\n „Този език е някаква пречка, като формалност явно за някакви игри… Вече почвам да си мисля, че може би ако бях си платил, можеше и да взема досега 100 пъти това гражданство. Аз не виждам пък в моя случай след като 38 години съм живял тук в България, защо пък трябва да давам пари, за да стана българин?! Аз дори да ги имах тези пари, няма да ги дам!”, категоричен е Валентин. \r\n   \r\n След като не успява сам да получи гражданство, наема адвокат. Но и с него повече от година удря на камък. \r\n   \r\n „Нямаме нито отказ, нито уведомление, че заявлението е прието, нито че има насрочване на дата, на която да се яви и да си върви процедурата по закон”, обяснява пред bTV адвокатът Живко Бойчев. \r\n   \r\n По думите на адвоката от Агенцията не са намеквали, че нещата могат да се случат и по друг начин. „Може би това е била причината да бавят него”, казва Живко Бойчев. \r\n   \r\n „Това гражданство ми пречи да гласувам, най-важното, което е да гласувам, да пътувам свободно в чужбина Шенген. Дъщеря ми учи в Германия четвърта година, всяка година си вадя шенгенска виза”, обяснява Валентин. \r\n   \r\n „Албанци, молдовци, чужденци, които не знаят и български, грам български не знаят, за тях да може, за мен да не може - това най-много ме боли!… заради тези корупционни схеми, точно корупционни схеми, заради всичко, което е свързано с пари… един вид съм безгласна буква!”, споделя още Валентин Добрев. \r\n", "date": "2018.11.04", "title": "Повече от 10 години мъж от Камено не може да получи българско гражданство"}
{"url": "http://epicenter.bg/article/18-godishna-shofyorka-ubi-priyatelkata-si-v-katastrofa-kray-Dobrich/167349/3/0", "text": "18-годишно момиче е загинало при тежка катастрофа, станала по пътя Генерал Тошево – Добрич. Пътният инцидент е станал малко преди полунощ срещу неделя преди село Стефан Караджа, съобщи \"Канал 3\". Колата „Мазда” - с добричка регистрация, напуска пътното платно и се блъска в крайпътно дърво. При удара е загинало пътувалото на предната седалка 18-годишно момиче, а управлявалата колата - също на 18 години, е настанена в добричката болница с множество наранявания и опасност за живота, съобщава началникът на „КАТ Пътна Полиция” – Добрич, Жулиян Минев. При удара двете момичета са изхвърчали от автомобила, а той се запалил. Той подчерта, че отново става дума за зачестилите напоследък самокатастрофи. За кратко пътният участък е бил затворен за движение.    ", "date": "2018.11.04", "title": "18-годишна шофьорка уби приятелката си в катастрофа край Добрич"}
{"url": "http://epicenter.bg/article/Borisov-razporedi-na-GERB-da-ne-glasuva-vnesenite-promeni-v-Kodeksa-za-zastrahovaneto/167327/2/0", "text": " Това информираха от пресцентъра на ПП ГЕРБ.    Те засягат реда и условията за определяне на имуществените и неимуществените обезщетения при застраховка „Гражданска отговорност“.     . Промените на Стоянова са внесени в деловодството на парламента на 1 ноември.    Този таван трябваше да урегулира поскъпването на \"Гражданска отговорност\", защото тълкувателно съдебно решение на Върховния касационен съд (ВКС) разшири кръга от хора, които могат да претендират за обезщетение. Стоянова, която е председател на бюджетната комисия в парламента и депутат от ГЕРБ, предлага различни стъпки. В проектозакона 20 000 трябва да се платят на съпруг, съпруга, на човек, живеещ на семейни начала, на дете и на родител на починал при катастрофа. Братът и сестрата на загиналия може да получат 15 000 лева, а 5000 лева обезщетение по изключение ще се дава на други лица, които са създали емоционални отношения с починалия - това е записано в предлаганите промени в Кодекса за застраховане.   В средата на август тази година КФН представи свои изчисления за приходите, предявените и изплатените обезщетения от застрахователи и  Затова КФН препоръча по-скъпи полици. Отделно те поскъпват и заради вноските по \"Зелена карта\" - за изплащане на обезщетения от български застрахователи при катастрофи на чужденци, застраховани в България.  ", "date": "2018.11.04", "title": "Борисов разпореди на ГЕРБ да не гласува внесените промени в Кодекса за застраховането"}
{"url": "http://epicenter.bg/article/Tsveta-Karayancheva--Razporezhdaneto-na-Borisov-ne-e-namesa--Kategorichno-/167334/2/0", "text": "  Това каза председателят на Народното събрание Цвета Караянчева в предаването „Неделя 150“ по БНР във връзка    „Това е чуване на всяка една тревога и реакция на българските граждани, за да не се получи нещо, което не би допаднало като политика на българските граждани. Защото работата на правителството и на нас като парламент е да работим в полза на българските граждани и аз също съм за такъв дебат по всяка една тема“, коментира Караянчева. Тя посочи, че има планирано обществено осъждане в самото заседание на бюджетна комисия в четвъртък и там ще стане ясно точно за какво иде реч в тези промени.  добави председателет на Народното събрание.   ", "date": "2018.11.04", "title": "Цвета Караянчева: Разпореждането на Борисов не е намеса. Категорично!"}
{"url": "http://epicenter.bg/article/Tosho-Toshev--Edva-li-Balgariya-shte-izchezne-/167336/2/0", "text": "Това заяви в студиото на БНТ журналистът Тошо Тошев, чиято нова книга - \"Власт\", бе представена неотдавна.   ,,Не съм от групата на големите песимисти, които твърдят, че до 50 години страната ни няма да я има. Едва ли България ще изчезне, ако мога да изразя своя публицистичен оптимизъм. Но е факт, че хората нямат самочувствие, хората не се чувстват добре'', сподели той. ,,Неточно и нелепо е да преписваме недъзите на сегашната българска действителност на предходната епоха на социализма. Тя не може да е повод'', смята Тошев.   ,,Младите цигани са неграмотни. Не могат да четат и да пишат. Държавата преди 30 години бе намерила начин да ги образова. Сега отново трябва да ги образова, ако трябва и с принуда\", смята Тошо Тошев.    ", "date": "2018.11.04", "title": "Тошо Тошев: Българският народ не случи на политици, които да го водят"}
{"url": "http://epicenter.bg/article/Tsvetan-Tsvetanov-izrazi-podkrepata-si-za-Veber-kato-shef-na-Evropeyskata-komisiya/167337/2/0", "text": "Заместник-председателят на ПП ГЕРБ и лидер на ПГ на ГЕРБ Цветан Цветановпубликува кратко видеообръщение в профила си в социалната мрежа \"Фейсбук\", в което изразява подкрепата си към Манфред Вебер за председател на Европейската комисия. ,\"Аз подкрепям Манфред Вебер за председател на Европейската комисия, защото той има правилния политически компас, за да води Европа към икономически просперитет и да гарантира сигурността на Европа. Успех, Манфред!\", казва Цветанов в краткото видео, записано на фона на историческия Царевец във Велико Търново.    ", "date": "2018.11.04", "title": "Цветан Цветанов изрази подкрепата си за Вебер като шеф на Европейската комисия"}
{"url": "http://epicenter.bg/article/Petko-Petkov--Razsledvaneto-v-DABCh-mozhe-bi-tseli-da-badat-darzhani-politicheski-figuri-v-zavisimost/167341/2/0", "text": "Първата проверка от Върховна административна прокуратура за търговия с документи за българско гражданство беше факт през 2014 г., когато отидох в Министерството на правосъдието. След това направих всичко възможно да информираме и главния прокурор, и вицепремиера, в чийто ресор попадаше ДАБЧ, и Инспектората на МС. В крайна сметка нито един от тези сигнали не доведе до нещо съществено, защото схемата очевидно е продължила.   Това каза за предаването „Неделя 150“ по програма „Хоризонт“ на БНР Петко Петков – бивш заместник-министър на правосъдието, в чиито ресор е попадала грижата за българските граждани и българското гражданство в две правителства - служебното на Георги Близнашки и Борисов-2. Според него през онзи период не е имало политическа воля разследването да бъде доведено до край. Проверката от 2014-а година е показвала, че хора са придобивали удостоверения за български произход без да имат такъв, обясни той и даде пример с арабски гражданин.   „По идея на закона, това удостоверение е достатъчно, за да получиш българско гражданство. Факт е обаче, че много удостовереня, към онзи момент, а вероятно и след това, са издавани не въз основа на писмени доказателства, каквито и да са, а единствено, да речем, въз основа на нотариално заверена декларация: „Аз съм от български произход“, което означава, че така се отваря вратата за много лица, които нямат право да получат българско гражданство по облекчен ред, да го направят“.   Петков обясни, че няма доказателства, но според него вероятният извод е, че „корупцията остава единственото възможно обяснение“.   Акцията в ДАБЧ сега се провежда в непосредствено преди поредния европейски мониторингов доклад, който чакаме на 13-ти ноември, но и съвпада със събития на политическата сцена, изтъкна той: „Можем да открием съвсем други подбуди от тези да се разкрие една корупционна схема. Ситуацията в управляващата коалиция, поне на мен като гражданин, ми изглежда такава, че трябва да се осигури балансьор между господата Волен Сидеров и Валери Симеонов и господин Каракачанов, който е част от Обединените патриоти, е най-възможния балансьор, а всички погледи в момента заради това разследване са насочени към него. Напълно е възможно чрез това разследване да не се търси разкриване на обективната истина, а да бъдат държани политическите фигури в някаква форма на зависимост“.   Петков си спомни, че през 2014-а много кандидати за българско гражданство, са оставяли като адрес за контакти в страната този на централата на ВМРО в София.     ", "date": "2018.11.04", "title": "Петко Петков: Разследването в ДАБЧ може би цели да бъдат държани политически фигури в зависимост"}
{"url": "http://epicenter.bg/article/Hristo-Prodanov--Ako-ima-kvorum-v-parlamenta--shte-vlezem-i-shte-zashtitim-svoite-argumenti/167342/2/0", "text": "Това заяви в предаването „Неделя 150“ по БНР Христо Проданов – зам.-председател на парламентарната група на БСП, относно предстоящото обсъждане на бюджета за следващата година в пленарна зала.   Проданов изказа мнение, че стратегията – на всеки по малко, не е устойчива политика, която задава правилна посока във всяка една от сферите. От БСП настояват за радикални реформи, за да може парите да се харчат правилно. Проданов подчерта, че министърът на финансите не е счетоводител, а политик. „Бюджетът на държавата е различен от бюджета на една фирма. През него се осъществяват основните политики за следващата година, задават се приоритети в кои области държавата ще вложи повече усилия. „На всеки по малко“ за нас не е устойчива политика, която да зададе правилна посока“, уточни той. Като пример посочи здравеопазването. „В рамките на две години бюджетът за здравеопазване става с 1 млрд. лв. повече. В същото време българите сме намалели още с 120 000-130 000. Подобрение в здравеопазването няма. Другата година ще е същото. Настояваме за радикални реформи, за може парите на българските граждани да се харчат правилно“, категоричен е зам.-председателят на ПГ на „БСП за България“.     Имаме доста сериозни аргументи за алтернативата, която предлагаме, уточни той и добави: „Смятаме обаче, че парламентарният дебат, често умишлено, бива заглушаван от управляващите. Затова предприехме нова тактика – правим доста широки обществени обсъждания по различни въпроси. Това, което правим сега с нашите алтернативи във връзка с бюджета – изнасяме дебата отново извън пленарната зала, като и в понеделник ще имаме среща с финансисти, икономисти, учени, членове на Националния съвет на БСП, професионални организации, синдикати. Във всичките тези срещи се опитваме да чуем важните и основни аргументи „за“ или „против“ нашите предложения“.   Скандалите в държавата не са провокирани от БСП, а от самата управляваща коалиция, категоричен бе Христо Проданов и каза: „Протестите, които всеки ден се организират, не са „покана за танц към правителството“, а по скоро покана за напускане на властта“.      По повод предложението за въвеждане на прогресивно данъчно облагане, Проданов обясни, че това е по-справедливо и сегашната данъчна система има нужда от промяна.  .   , каза още народният представител.   По повод социологическите проучвания, Проданов коментира, че данните във всяко едно от тях са различни, но по-важни са важни нагласите на обществото. „ “, каза още Христо Проданов.    ", "date": "2018.11.04", "title": "Христо Проданов: Ако има кворум в парламента, ще влезем и ще защитим своите аргументи!"}
{"url": "http://epicenter.bg/article/Iskaneto-da-se-fiksira-v-zakon-tsenata-na-choveshkiya-zhivot--protivorechi-na-morala/167343/2/0", "text": " В разпространено пред медиите становище относно Кодекса за застаховането Институтът по пътна безопасност пише:          Промените са предприети изцяло в  Този подход доказва, че АБЗ и Менда Стоянова започват поход срещу хилядите жертви и пострадали от ПТП.  Основния аргумент е недостиг на премиите по застраховка „Гражданско отговорност“ на автомобилистите за изплащане на обезщетения за неимуществени вреди,  .  Искането да се фиксира в закон цената на човешкия живот, противоречи на закона, на основни принципи в правото, на морала и на разбирането на обществото. Тази опасна игра, която играят застрахователите и Менда Стоянова за сметка на хората, които за загубили близки близки в катастрофи е не само само позорна, но и представлява подигравка с целият народ. Аргумента, че застрахователите работят на загуба е опит да се заблуди обществото.   Анализ на Института за пътна безопасност показва, че застрахователите нямат загуби, а имат прогнози за загуби и съгласно публикувани данни / НСИ/    Института за пътна безопасност настоява да се проведе широка обществена дискусия и внимателна оценка за действителна необходимост от някакви промени.    Прилагаме и становище на адв. Петя Керанова зад което застват стотици членове на Института за пътна безопасност.   :         1.Като се има предвид мотива на искането за въвеждане на ограничения, съответно предложените ограничения могат да се въведат само за разширения кръг на правоимащи лица- за тези извън съпруг, деца, родители и отношения напълно аналогични на посочените семейни. Т.е. това може да се направи само за братя, сестри, съответно връзката внуци- баба и дядо.                2. СДИРЕКТИВА 2009/103/ЕО НА ЕВРОПЕЙСКИЯ ПАРЛАМЕНТ И НА СЪВЕТА от 16 септември 2009 година относно застраховката „Гражданска отговорност“ при използването на моторни превозни средства и за контрол върху задължението за сключване на такава застраховка, в чл. 9, е установено следното: .“           .            3.Въвеждането на ограничения спрямо застрахователя не изключва отговорност на виновния водач за пълния размер на вредите- т.е. ще се стигне до липса на застрахователно покритие на водачи, които са изпълнили задължението си за сключване на ЗГО и са напълно изправни в тази връзка, като те ще отговарят неограничено над ограничението, до което отговаря застрахователя. Реално за едни огромни суми ще отговарят изправните застраховани.            Това ще доведе да необходимост от двойно застраховате- едно задължително, с което няма почти никакво покритие и едно доброволно, което в действителност ще осигурява покритие- вероятно тогава печалбите ще надминат милиард и застрахователите ще са удовлетворени.             4. Като се има предвид съдебната практика, при компенсиране на вреди при настъпила смърт на съпруг, дете, родител или на лица, имащи отношения с починалия напълно аналогични на тези, може да  се констатира, следното:        При смърт на дете в млада възраст, на родителите и съответно при смърт на родител за малко дете, се присъждат обезщетения в размер на 80 000- 180 000лв.; съответно при загуба на по-възрастен човек обезщетенията варират в границите 50 000- 80 000лв., като се отчитат всички конкретни обстоятелства. Сумите стават наполовина при отчитане на съпричиняване. Средният размер на обезщетенията, по данни на КФН, предоставени от застрахователите е 95 000лв.        Следва да се обърне внимание, във връзка със сочените в предложението държави, в които има подобно ограничение,  .         При обсъждане на подобно предложение следва да се изиска справка от застрахователите, с конкретно приложени доказателства, какви суми се плащат от български застраховател при настъпило застрахователно събитие в Словакия, Холандия, Чехия, Испания, Германия, при настъпило застрахователно събитие с починал за          Обръщам внимание, че  , като се иска установяване  само на сумите, платени за неимуществени вреди, а реално обезщетението е за имуществени и неимуществени вреди- т.е. включват и разходите за издръжка, лечение и др.             Това ясно се вижда и от самия текст на чл. 492 от КЗ, в който са установени лимитите на отговорност / в пълно съответствие със сочената Директива/ и където изрично е посочено:           „  „          Както вече посочих обезщетението е общо за неимуществени и имуществени вреди и ако някоя от държавите е въвела ограничения за неимуществените такива, то там се плащат много по-високи суми за имуществени вреди, което пак прави платените там обезщетения в по-висок размер.            6. Предложението за ограничение на плащанията до сума от 20 000лв. е абсурдно.           .         Съответно и  . за този период.        Това означава, че при въвеждане от подобни ограничения премиите следва да намалеят до посочените нива- тогава са били напълно достатъчни и то при по-нисък ръст на застрахованите.         7. Премиите по ЗГО на автомобилистите се определят свободно от застрахователите. При справка за конкретен автомобил се установява, че         Тук възникват въпросите:        1/ Защо като считат премиите за недостатъчни, самите застрахователи не ги завишат и защо има застрахователи които предлагат премии около 100 лв. по-ниски от тези на другите;         2/ ?!             8 .Въз основа на публикуване данни от КФН и НСИ могат да се видят факти, даващи отговор на горните въпроси. Застрахователите работят с печалба, но очевидно не им е достатъчна.     Печалбата на застрахователите се формира не само от постъпилите премии, а и от инвестирането на огромните средства, които постъпват при тях-това е не само възможност, но и тяхно задължение.                 Различни методи, различни изчисления и различни изводи за приходи и разходи в милиони. Очевидно е, че се налага проверка в самите застрахователи и точно установяване на приходи и разходи и верността на данните, с одиторски фирми и при необходимост вкл. с прокуратурата, за да се провери достоверността на  представените данни, преди да се предприемат каквито и да е законови промени, с които се увреждат правата на една тежко засегната група от обществото.           Няма никакво основание за внасяне на законови промени и въвеждане на ограничение на плащането на обезщетения за неимуществени вреди, при настъпила смърт на съпруг, дете или родител- това е възможно най-тежката загуба в живота на човек, която освен това е неочаквана и несвоевременна и законът е въвел паричното обезщетение като единствено възможно такова.   Принципът на справедливост е въведен в чл. 52 ЗЗД и съществува непроменен от създаването на закона от 1950г., като е дадена възможност на съда да определи размера на обезщетението по справедливост. Законът не следва да отнема правото на засегнатите граждани да получават справедливи обезщетения и да бъдат лишени от единствената законова уредена възможност за някаква справедливост.          При необходимост мога да защитя всичко изложено с конкретни доказателства и с готовност ще съдействам.                                                                                                                                            адв. Петя Керанова                                                                                          ", "date": "2018.11.04", "title": "Искането да се фиксира в закон цената на човешкия живот, противоречи на морала"}
{"url": "http://epicenter.bg/article/Petar-Mutafchiev--BSP-ne-e-GERB--BSP-ne-mozhe-da-e-liderska-partiya/167354/2/0", "text": "Нашето писмо беше до Изпълнително бюро и до председателя на партията  Корнелия Нинова. В него изказахме някои притеснения от действията на лидера. Трябва да спазваме принципите, които 125 години крепят БСП. БСП не е ГЕРБ. БСП не може да бъде лидерска партия. Това каза в предаването \"Беновска пита\" по „Канал 3“ членът на Националния съвет на БСП Петър Мутафчиев, бивш министър на транспорта.   \"Трябва да има по-голяма отвореност към критиката. Не винаги критиката е насочена само за смяна на лидера на партията. Другарката Нинова трябва да бъде спокойна по тази тема. Мястото за коментиране и разискване на проблемите в БСП е Националния съвет, а не телевизионните студиа. Трябва да се спазват правилата и принципите. На следващото заседание на Националния съвет на 11 ноември ние ще поставим темата за главния редактор на в. \"Дума\". Ако тази тема не влезе в дневния ред, ние ще настояваме това да се случи и няма да се откажем\", категоричен беше Мутафчиев. \"В момента се занимавам предимно и основно с частен бизнес. Не се стремя към постове, защото за мен, когато се занимаваш с бизнес не трябва да искаш да участваш в управлението на партията и държавата. Не смятам, че личното поведение на Корнелия Нинова е политика на БСП\", каза още той.   „Има решения, които парламентарната група взима, като тези за напускане на пленарна зала и вотове на недоверие, но това трябва да бъде обсъдено и с Националния съвет. На Националния съвет не трябва да обсъждаме властта в БСП, а властта извън БСП“, категоричен бе Мутафчиев. Според Петър Мутафчиев личното поведение на Корнелия Нинова не е поведение на БСП, това е стил на поведение.    ", "date": "2018.11.04", "title": "Петър Мутафчиев: БСП не е ГЕРБ, БСП не може да е лидерска партия"}
{"url": "http://epicenter.bg/article/Dimitar-Glavchev--BSP-se-opitvat-da-sazdadat-izkustveno-naglasi-za-predsrochni-izbori/167356/2/0", "text": "В случая с  Валери Симеонов имаше и политическо решение за неговата оставка. Решението бе взето на коалиционен съвет. При мен решението за подаване на оставка беше на лична основа, докато при Валери Симеонов има решение на коалиционен съвет. Не бих казал, че Симеонов клати коалицията. Това каза в предаването \"Беновска пита\" по \"Канал 3\" бившият председател на парламента и депутат от ГЕРБ Димитър Главчев.   \"Ясно е, че има напрежение между Волен Сидеров и Валери Симеонов, но то не трябва да се отразява на работата на коалиционното управление. В петък имаше много ангажирани депутати от коалицията и това попречи да съберем кворум. Във вторник имаме извънредно заседание на НС за бюджета на НЗОК и ДОО. Искрено вярвам, че всички депутати ще се регистрират, защото другото ще е безотговорно поведение. Бюджет 2019 бе харесан и одобрен от всички. Ясно е, че критики ще има, но мястото за дебати по бюджета е в пленарна зала. В момента няма никакви обществени нагласи за предсрочни избори. БСП се опитват да ги създадат изкуствено\", разкри Главчев.   \"В петък БСП се отказаха от основната си функция, чрез която могат да контролират изпълнителната власт - парламентарния контрол. Занапред ще спрем командировките и ще ограничим отсъствията. Аз даже се замислям, че щом не се регистрираш в пленарна зала въобще не трябва да ходиш командировка. БСП не се регистрират и обикалят страната, за да представят \"Визия за България\". Трябва да ползват субсидията на партията си, а не служебните автомобили на парламента\", обяви той.    ", "date": "2018.11.04", "title": "Димитър Главчев: БСП се опитват да създадат изкуствено нагласи за предсрочни избори"}
{"url": "http://epicenter.bg/article/D-r-Hasan-Ademov--Tozi-parlament-e-izcherpan-i-predsrochnite-izbori-chukat-na-vratata/167357/2/0", "text": "Ние сме заявили нашата политическа позиция, един път от трибуната на Народното събрание и втори път на Централния съвет на партията. Това, че някои позиции съвпадат с тези на БСП не значи, че сме се колаборирали. ДПС е самостоятелна партия. Това каза в предаването \"Беновска пита\" по Канал 3 депутатът от ДПС и председател на парламентарната комисия по социална политика д-р Хасан Адемов.   \"Ако сте слушали колегата Хамид Хамид, сте разбрали, че той намеква и за други оставки, не само на Валери Симеонов. Не одобряваме този двоен стандарт, Валери Симеонов отдавна трябваше да си подаде оставката, а Красимир Каракачанов стремително върви по неговите стъпки. За нас този парламент е изчерпан и предсрочните избори чукат на вратата. Не смятаме, че предсрочните избори могат да променят ситуацията, за нас това е програма за ускорено развитие на България, около която да се обединят всички партии, смята той. - Валери Симеонов е само нарицателна част от това управление. Правителствената криза се пренася и в парламента. И парламентарна криза чука на вратата\", заяви в ефира д-р Адемов. \"Медийният закон освен постижение на ДПС е и постижение на цялата медийна среда. Ние от ДПС заявихме явно, че трябва да има яснота относно финансирането и собствениците на медии. Подкрепяйки инициативи на ГЕРБ, ние подкрепяме точки от нашата програма\", каза още Адемов. \"С никакви условия не можем да подкрепим този бюджет, той е предизборен и неефективен. Вдигането на бюджетните заплати намирисва на купуване на лоялност с бюджетни средства. Ще гласуваме категорично против\", завърши той.     ", "date": "2018.11.04", "title": "Д-р Хасан Адемов: Този парламент е изчерпан и предсрочните избори чукат на вратата"}
