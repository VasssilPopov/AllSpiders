{"url": "http://epicenter.bg/article/Konstantinov--Banksterite-tlaskat-sveta-kam-voyna--svetovnite-dalgove-sa-nad-1000-triliona-dolara/150809/2/0", "text": "Ситуацията на международната сцена е изключително драматична, а България влиза в съвсем нова роля. Това мнение изрази пред Канал 3 математикът Михаил Константинов. „Мисля, че отдавна събитията, които се случват в България трябва да се разглеждат в по-широк контекст. Те не могат да бъдат разглеждани само от местна гледна точка”, обяви Константинов.   Според него, срещата ЕС-Турция във Варна на 26 март е била успешна. „Много е интересна обаче ситуацията със скандала между Великобритания и Запада с Русия. Какво се случи?. Резултатът беше изгонване на 120 шпиони от двете страни. Изгонени бяха професионалните разузнавачи. Това и преди се е случвало, но не в такъв мащаб. Така и от двете страни останаха без кадровото си разузнаване, което може да бъде много лошо. Казахме, не искаме тези шпиони, докарайте нови. Но това може да е много опасно, тъй като новите шпиони нямат тези контакти”, каза професорът.   Относно причината за зараждащия се конфликт той коментира: „Най-тежката конспиративна теория е, че някои търси конфликт. Търси конфликт между управлението на САЩ и Русия. Това обаче, което мен ме притеснява е, че световните дългове са достигнали до 1000 трилиона долара. Те са абсолютно невъзвращаеми и никой не смята да ги връща. Ако тези финансови боклуци трябва да бъдат върнати по нормален начин, това ще е много страшно за банковите институции. Ако има обаче война, то те тези пари ще отидат за война. На много хора им трябва война. Трябва им да е малка и да е далеч от тях. Тя обаче няма да е малка”.   Професорът смята, че позицията на правителството да не гони руски дипломати, е разумна. „Ние застанахме на страната на разума и доказателство за това е, че никой още не ни е атакувал за това. България трябва да отстоява позицията си, а за конкретни действия, трябва да искаме конкретни доказателства”, допълни той.", "date": "2018.04.01", "title": "Константинов: Банкстерите тласкат света към война, световните дългове са над 1000 трилиона долара"}
{"url": "http://epicenter.bg/article/-Na-Tsvetnitsa-se-blagoslavyat-varbovi-klonki--devoykite-gadayat-koga-shte-se-omazhat/150601/2/0", "text": "Цветница е! Празникът е последният преди Възкресение, пада се в неделята след Лазаровден, една седмица преди Великден и е един от най-красивите пролетни празници.Затова на този ден всички отиват на празничната църковна литургия с върбови клонки, китки от здравец и други пролетни цветя.    Вярващите го посрещат като постилат пред него дрехи и палмови клонки. Това се случва на следващия ден след Лазаровден, когато Христос сътвворява чудо, възкресявайки приятеля си Лазар четири дни след смъртта му.    С приближаването на града, Бог моли двама от учениците си да доведат от селото една ослица и малкото й. Ако жителите попитат защо го правят, да отвърнат, че това е потребно на Господ. Когато разбрали на кого е нужно животното, селяните го дали на драго сърце.  Иисус възседнал ослицата и поел към Йерусалим, където го посрещнали хиляди вярващи.   Те виждали в лицето му Спасителят и възторжено обсилвали пътя му с цветя и палмови клонки. Всички пеели: „Осанна! Благословен Идещият в име Господне, Царят Израилев“.  Управниците на града възнегодували срещу всеобщата веселба и забранили на народа да ликува. Щом чул това, Христос отвърнал: „Казвам ви, че ако тия млъкнат, то камъните ще извикат“.  Шествието стигнало до Елеонското възвишение и Храма. Там Бог извършил множество чудеса като изцелил болни и недъгави хора.    , които вярващите носят в дома си и поставят пред домашната икона. С тях жените баят против уроки и болести. Често когато през летните месеци загърми и завали град, те изнасят върбовите венчета на двора и изричайки магически заклинания, гледат през тях облака, за да се разнесе той надалеч.    Преди обяд всички лазарки се отправят вкупом към реката. Всяка девойка носи със себе си китка цветя, върбово венче или малко хлебче, наричано \"кукла\".   Момите се подреждат една до друга покрай брега или на моста над реката и едновременно пускат китката, венеца или хлебчето. Онази девойка, чийто венец или хляб бъде понесен най-бързо от водата и излезе най-напред, се избира за \"кумица\" или \"кръстница\" на лазарките.   От този момент тя се превръща в обект на специално уважение и почит от страна на останалите момичета. На третия ден от Великден момата-кръстница кани всички лазарки в дома си и ги гощава с баница и червени великденски яйца. С тази обща гощавка завършва и празничният лазарски комплекс, посредством който девойките демонстрират своя нов социален статус и годността си за встъпване в брак.                                                 ", "date": "2018.04.01", "title": "На Цветница се благославят върбови клонки, девойките гадаят кога ще се омъжат"}
{"url": "http://epicenter.bg/article/Denyat-na-shegata-e/150612/2/0", "text": "Мнозина обичат да се пошегуват, да се посмеят или разиграят някого, но един ден в годината с това се занимават всички: Денят на хумора и шегата се отбелязва в различни страни по света точно на първият ден от месец април. Своеобразният празник не е официален, но печели широка популярност, отбелязвайки се като ден, в който много хора се шегуват и разказват забавни небивалици на своите приятели, семейство, учители, съседи и колеги.    Една от версиите за началото на традицията да се шегуваме е свързана с Франция по времето на Луи 14-ти и смяната на Юлианския календар с Григорианския. Кралят издал закон, с който въвежда датата 1 април за начало на календарната година на мястото на 1 януари. Френските поданици се възпротивили на тази идея и в знак на протест на следващата година изпратили новогодишни картички на 1 април.   Законът не влязъл в сила, но изпращането на картички се запомнило като шега, свързана с датата 1 април. През следващите години французите продължили да измислят различни шеги, които се правели в този ден.    Английски джентълмени били поканени на тържествена церемония по „изкъпването на белите лъвове\", която трябвало да се проведе на 1 април. Англичаните не се усъмнили в странната церемония и завели и съпругите си на посоченото място. За тази шега се говорело дълго време след това, а 40 години по-късно 1 април бил наречен Денят на глупците.   , комуто поднесли по случай спирането на земетресение риба. След година владетелят поискал точно същата риба. Такава обаче не намерили и готвачът приготвил друга, която много приличала на предишната. И макар че кралят познал подмяната, той не се разгневил, а дори се развеселил. Оттогава станали обичайни шегите и лъжи на 1 април.        В  закачки се правят на 28 декември. В Испания го наричат „Денят на невинните”.    наричат този обичай \"априлска риба\". Произходът му свързват с времето на Карл IX, който през 1564 година издал кралски декрет, предписващ да се пренесе началото на годината от 1 януари на 1 април. На следващата година много от поданиците на краля изпратили на своите приятели новогодишни поздравления и подаръци през април - в знак на протест или оставайки верни на традицията. Слънцето тогава се намирало в съзвездието Риби и французите сметнали, че наименованието \"априлска риба\" е напълно достойно за подобни шеги. Традицията още е жива.      тази дата също се е превърнала в истинска фиеста. Помнете, че на тази дата в Мексико не се дава нищо назаем – пари, бижута, книги.    можете да видите десетки хора, които се разхождат по улиците с хартиени надписи на гърба, които веднага превръщат човек в обект на подигравки.   На този ден по традиция медиите публикуват неверни информации, които читателите трябва да открият. На следващия ден вестниците и телевизиите разкриват кои новини са били истина и кои лъжа.  В Ирландия, Италия, Южна Корея, Япония, Русия, Германия, Канада и САЩ шегата властва през целия ден.    си правят шеги на 13-ия ден от Персийската Нова година, който се пада на 1 или 2 април. Празникът се нарича \"Сиздах Бедар\" или празникът на природата, който се е празнувал още през 536 г. пр.н.е. Това кара мнозина да вярват, че Първоаприлският ден на шегата се е зародил от тази традиция.   Според   обичай децата заключват своите родители и ги пускат само когато те обещаят да им дадат лакомство.   На този ден по времето на династията Чосон в   било позволено царското семейство и придворните да се шегуват помежду си. Това бил първият снежен ден от годината.   Хората се замеряли със снежни топки и после давали фалшиви оправдания. Уцеленият със снежна топка се смятал за \"губещ\" и трябвало да изпълни едно желание на човека, замерил го със сняг.     този ден е изпълнен с шеги, вицове и закачки. Дори държавните институции си позволяват да лъжат, а важната работа се отлага за друг ден.    1 април е ден на кукувицата, тъй като там птицата е символ на глупостта.    \"Денят на лъжата\" идва с месец закъснение – 1 май и е известен като \"Майска котка\" (May-cat). Датчаните много рядко празнуват на този ден.    считат 1-ви април за нещастен ден, а родените на този ден за хора без късмет.", "date": "2018.04.01", "title": "Денят на хумора и шегата се отбелязва от повече от век, посмейте се за здраве"}
{"url": "http://epicenter.bg/article/Plevneliev--Gonyat-se-ruski-razuznavachi--a-ne-diplomati--Balgariya-tryabvashe-da-napravi-sashtoto-/150771/2/0", "text": "Към България в момента въпросите са не един  - не само казуса \"Скрипал\", но и въпросът за Истанбулската конвенция. Има липса на дебат в НС. Това коментира бившият президент на България Росен Плевнелиев.   Той определи действието на вице-президента Илияна Йотова пред Русия Патриарх - с колениченето и целуването на ръка - за скандално. Това, което се случва в момента с изгонването на руски разузнавачи, подчертавам разузнавачи, а не дипломати,  Българската държава трябваше да направи това, заяви Плевнелиев.   Основите на мира в Европа бяха подкопавани, не от друг а от президента Путин и неговата администрация.   Реакцията на света не е само по случая \"Скрипал\", посочи той. Ние каним вълка в кошарата и дългосрочно ще имаме големи ядове с това, каза Плевнелиев. Българският национализъм е изцяло проруски, категоричен е Плевнелиев. Той определи българското европредседателство като успешно.", "date": "2018.04.01", "title": "Плевнелиев: Гонят се руски разузнавачи, а не дипломати. България трябваше да направи същото!"}
{"url": "http://epicenter.bg/article/Plevneliev-vlyuben-do-ushi-v-Desi--Planirame-da-zhiveem-zaedno--obichame-se-/150772/2/0", "text": "\"Благодаря за голямото внимание на хората, но ще съм благодарен, ако ни разберете и ни оставите да сме едно от милионите семейства на тази държава. Планираме да живеем заедно, обичаме се. Не искаме да сме повече в светлината на прожекторите\".   Това заяви в сутрешния блок на Нова телевизия Росен Плевнелиев.   \"Като държавен глава аз съм публична фигура. Притесняват ме огромните лъжи и небивалици. Те нямат нищо общо с истината. Планираме заедно и живеем заедно като едно нормално семейство\", заяви той.   Въпреки множеството опити на водещата Мира Иванова да подкани бившия президент да признае избрали ли са дата за сватбата с Деси Банова, той не пожела да сподели нищо конкретно.    Преди дни в ефир Деси Банова призна щастливата новина, че тя и бившият държавен глава ще стават семейство и са решили да вдигнат сватба. ", "date": "2018.04.01", "title": "Плевнелиев влюбен до уши в Деси: Планираме да живеем заедно, обичаме се!"}
{"url": "http://epicenter.bg/article/Tsveta-Karayancheva--Ne-sam-saglasna-s-premiera--che-deputatite-sa-bezdelnitsi-/150773/2/0", "text": "Не е вярно, че депутатите са безделници, те работят в комисии и по избирателните си райони и видяното в пленарната зала е много малка част от тяхната дейност.   Това коментира в интервю за bTV председателят на Народното събрание Цвета Караянчева.   Когато й бе напомнено, че именно лидерът на нейната партия ГЕРБ Бойко Борисов е използвал обидната квалификация по адрес на народните представители, тя отговори, че не е съгласна с премиера.   „Всеки един народен представител работи в избирателния си район, работи и тук в комисиите. Това, което виждат зрителите в залата, е само повърхността на работата на народните представители”, категорична беше Караянчева.   Защо обаче рейтингът на парламента е толкова отчайващо нисък? Според шефката на НС е проблем, че хората не разбират, че „депутатите също имат своите чувства, своето отношение”, „не са някакви извънземни” и си имат приятели.   Затова и тя призова гражданите да дойдат и да видят как заседава Народното събрание, за да видят какво правят избраниците им.   Тя обаче все пак призна, че проблем с качеството на дебата има: „Когато парламентът се използва за политически цели, а не за конкретни предложения, конкретни дебати… Ние, политиците, сме малко сбъркани, когато гоним някаква цел не подбираме средствата”.   В същото време обаче Караянчева беше категорична, че не съжалява за това, че е била груба като депутат: „Политическата битка го е изисквала”.   Сега, като председател на парламента, се е променила: „Понякога ми е по-трудно да говоря, защото подбирам думите, с които се изразявам”.   Тя оглави Народното събрание след предизвикала известна изненада оставка на съпартиеца й Димитър Главчев, по-рано отнел думата на лидерката на БСП Корнелия Нинова.   Караянчева призна, че не е имала време да откаже на предложението, но не мисли, че е сгрешила. Освен това и по-рано е управлявала над 200 човека – като директор на фабрика: „Няма лесни решения, но досега никога, когато нещо са ми предлагали да поема като ангажимент, никога не съм отказвала”. ", "date": "2018.04.01", "title": "Цвета Караянчева: Не съм съгласна с премиера, че депутатите са безделници!"}
{"url": "http://epicenter.bg/article/-Patriarh-Neofit-pozdravi-balgarite-za-Tsvetnitsa/150775/2/0", "text": "Българският патриарх Неофит поздрави всички българи, които празнуват Цветница днес.   „Който пази църковните обичаи, и народните обичаи, и се радва на всички добри постижения в своя живот. Да бъдат честити всички, които празнуват в днешния ден. Честит празник!”, заяви българският патриарх Неофит преди празничната литургия в храм-паметника „Свети Александър Невски”.   В словото пред миряните в храма българският патриарх говори за последната седмица от живота на Исус Христос - за Страстната седмица, и за влизането му на днешния ден Цветница в Йерусалим. Исус Христос доброволно прие кръстната смърт, за да ни дарува своето спасение. До тази Богочовешка трагедия оставаше само една последна седмица и тя трябваше да започне от портите на Светия град Йерусалим, който беше център и средоточие на цялата старозаветна история и на дългото и трепетно очакване на обещания месия, каза Негово светейшество.  Той отбеляза, че тази единствена по рода си седмица - Страстната седмица, е започнала с \"Осанна\", преминала е през \"Разпни го\", за да завърши в утрото на Пасха с преславното Христово Възкресение. Макар и все пак да знаем това, ние всяка богослужебна година отново съпреживяваме и в тези съдбоносни дни с въодушевление посрещаме Господа при портите на Йерусалим. С внимание се вслушваме в притчите и в пророчествата, изречени от Него в храма, присъединяваме се към Светите му апостоли на Тайната вечеря, съпровождаме го в Гетсиманската градина и по мъчителния му път към Голгота. И независимо от съпреживяната тъга в този ден, на Неговото тържествено влизане в Йерусалим, в сърцата ни владее радост от това, че сме Христови и имаме Него - възкръсналия от мъртвите победител на смъртта, защото в Него е залогът и за нашата победа и спасение, посочи в словото си патриарх Неофит.             ", "date": "2018.04.01", "title": "Патриарх Неофит поздрави българския народ за Цветница"}
{"url": "http://epicenter.bg/article/Koya-e-blondinkata--spyashta-na-ramoto-na-Valeri-Simeonov-v-samoleta-za-Rim-/150776/2/0", "text": "Докато държавата се тресе от напрегнатата международна и вътрешна политическа ситуация, вицепремиерът Валери Симеонов излетя за Рим, пише сайтът BIG5.BG, публикувайки и снимки.   „Патриотът“, известен повече със скандалите около себе си, избра да хвърли монета и да наплиска лицето си с вода от фонтана Ди Треви в Рим, вместо да пие ракия и да слуша политическите анализи на своя „партньор“ Волен Сидеров в ресторант „Къщата с часовника“ в София.   Докато Красимир Каракачанов купува тайно части за военни самолети, а премиерът Бойко Борисов решава бъднините на държавата в един изключително сложен момент, „Царя на Елхово“, както обичат да наричат местните жители на граничния град, Валери Симеонов, избра блондинка и полет към Западната цивилизация.   В петък Симеонов летя за италианската столица в компанията на неизвестна дама. Блондинката още от началото на пътуването със своя любим изщрака половин тон айфон-лента в снимки на самолети и купести облаци.   Вицепремиерът от своя страна изчака редовите пътници да се настанят в самолета на Wizz air и чак тогава стъпи на борда му. Той седна на първият ред, гушнат и притискан от своята дама, като през целия полет не свали от носа си слънчеви очила със съмнителна модна стойност. Нещо повече, Симеонов даже на два пъти посещава тоалетната, без да свали въпросните слънчеви цайси.   „Тихо, тихо! Не вдигайте шум, че Симеонов спи в самолета и ако го събудим, най-вероятно ще накара пилотите да изгасят двигатели, а не искам да се гледам размазан по CNN“, коментира уплашен за живота си пътник.   „Това бе най-тихият полет на планетата Земя! Wizz air трябва да назначат Симеонов за тихо-шериф на самолетите си“, отбеляза пък фен на Божидар Лукарски, също част от родния туристически авангард запътил се към площад „Свети Петър“ в Рим.", "date": "2018.04.01", "title": "Коя е блондинката, спяща на рамото на Валери Симеонов в самолета за Рим?"}
{"url": "http://epicenter.bg/article/Rumyana-Bachvarova--Pozitsiyata-na-pravitelstvoto-po-sluchaya--quot-Skripal-quot--otchita-natsionalniya-interes/150783/2/48", "text": "„ Процесът на обсъждане на българската позиция по случая “Скрипал“ не беше толкова лек, защото трябваше да отрази отговорността ни към страната, към събитието. Откакто беше поставен този въпрос, непрекъснато се провеждаха консултации и дебати. В крайна сметка, Съветът за сигурност стигна до това решение - че би било най-добре с оглед на Националния интерес“.    Това каза пред БНР Румяна Бъчварова - началник на кабинета на министър- председателя Бойко Борисов. Тя опроверга десните политици, окачествили решението като „позор“, “липса на съюзническа солидарност“ и взето заради вътрешно коалиционни противоречия.   „Особените виждания на нашите коалиционни партньори също са един от аргументите, с който тази позиция е съобразена. Разбирам различните виждания по този въпрос на хората от десния сектор. Решението не беше лесно и не беше взето веднага. Искам само да припомня, че България като приятел на съвета на Европейския съюз, категорично осъди акта на използване на химическо оръжие във Великобритания и изрази солидарност с Великобритания. С гласа си подкрепихме решението на Съвета за отзоваване на Европейския посланик, чрез представителите ни в НАТО подкрепихме гласуването на общото решение на организациите. Когато се стигна до нивото на националните решения, подходът беше да се вземе по-балансирано решение на базата на всичко, което знаем към момента“, каза тя.   Румяна Бъчварова изтъкна, че никой не се усъмнява в европейската принадлежност на Австрия или Гърция, които не са предприели мерки срещу Русия. „Не искам да звучи като оправдание пред хората, които имат коренно различно мнение, но мога да уверя че решението, което беше взето, отчиташе на първо място националния интерес“, коментира тя.   Шефката на кабинета на премиера подчерта, че за първи път от много време БСП се солидаризира с тази позиция на управляващите. „Искам да кажа, че има една съществена разлика между позицията на БСП и позицията на българското правителство. Позицията на българското правителство беше взета след дебат, проучване на информацията, анализ на ситуацията, разговори … докато позицията на БСП би била такава, независимо от информацията, която съществува в момента. Просто те са на съвсем други позиции”, каза тя.   Според нея би било прецедент, ако парламентът с декларация подкрепи българското правителство. Тя отчете, че настоящата позиция може да бъде повлияна от доказателствата по случая „Скрипал“, независимо дали те оневиняват Русия или напротив: „Позицията ни до този момент ни дава основание, с оглед на развитието и резултатите от разследването, да реагираме адекватно.   Премиерът лично е разговарял с представители на коалиционния партньор, а в съвета за сигурност участва като вицепремиер и господин Каракачанов,  така че няма ситуация в която партньорите да не са били информирани преди да бъде взето решението и не е имало необходимост от свикване на коалиционен съвет, убедена е Бъчварова.   Тя заяви, че има доверие на вицепремиера Томислав Дончев, че не е използвал фразата, че в правителството има „проруско лоби“ в интервюто си за Ройтерс. „Вероятно, по начина, по който той се изразява – по-деликатно и философски, е позволил някой да тълкува неговото мнение по начин. Перифразиран е, това,  което знам със сигурност, и е нещо, което не би трябвало да се случва“.   Основният извод след срещата във Варна, която възстанови диалога Европейския съюз и Турция, според Бъчварова е, че „в политиката, когато имаш добра воля, можеш да постигнеш и това, което е неочаквано или невъзможно“. „Политиката на отворените канали за информация е изключително важна, когато има конфликти, а знаете, че в  последните две години такива се натрупваха много и по повод на мигрантската криза. За да можем да вървим напред, трябва да търсим възможните решения, а те случват на масата на преговорите“.   Следваща среща, още в рамките на българското председателство, е възможна, убедена е Бъчварова.  Тя опроверга и подозрението на президента Румен Радев, че българският национален интерес е бил поставен категорично на срещата във Варна: „Не мога да разбера каква е представата на господин президента за категорично поставяне на теми и реакции, предвид поведението му пред руския патриарх, което всички видяхме. Какъв е критерият? Ако г-н Президентът има притеснения по този въпрос, би могъл да потърси контакти да го постави. Но, не може, по отношение на един представител на държава, какъвто е руският патриарх, да не поставиш твърдо въпроса за определени национални въпрос и приоритети, а да изискваш някой друг, на друго място, да го прави. Аз не съм виждала и не мога да си представя как би изглеждала такава твърда позиция по стандартите на президента”.   По повод отказа на Румъния и Кипър да участват в срещата Западни балкани - Европейския съюз, насрочена за май в София, ако на тази среща, като независима държава, присъства и Косово, началникът на кабинета на министър-председателя изтъкна, че срещи в този формат вече са били провеждани. „Не мисля, че процесът, който сме започнали - да работим за по-добра свързаност на Западните балкани, може да бъде спрян от страни, които не участват в него”.", "date": "2018.04.01", "title": "Румяна Бъчварова: Позицията на правителството по случая \"Скрипал\" отчита националния интерес"}
{"url": "http://epicenter.bg/article/Dve-zheni-postradaha-pri-tezhka-katastrofa/150781/3/0", "text": "Две жени пострадаха при тежка катастрофа, станала на пътя между село Задруга и град Кубрат, съобщиха от Областната дирекция на МВР в Разград. Катастрофата станала около 17.40 часа вчера. 55-годишният водач на лек автомобил „Форд Ескорт“ предприел маневра „завой наляво“. В този момент движещият се зад него лек автомобил „Мерцедес“, управляван от 43-годишен мъж от село Задруга, започва изпреварване. Мерцедесът удря форда в задната част, като при сблъсъка са пострадали две жена - 49-годишна пътничка от форда и 40-годишна пътничка в мерцедеса.  По-възрастната жена е изпратена за лечение в Русенската болница с фрактура на носа и на лицевата очна кост в ляво, с временна опасност за живота. Другата е откарана във Филиала за спешна помощ в Кубрат, където е прегледена. Установени са контузии на лицето и носа, които обаче не налагат болнично лечение. Жената е освободена за домашно лечение.  Двамата водачи са изпробвани за употреба на алкохол – дрегерът отчел 0.00 промила. По случая е образувано досъдебно производство.", "date": "2018.04.01", "title": "Две жени пострадаха при тежка катастрофа"}
{"url": "http://epicenter.bg/article/-Aktivni-potrebiteli--Fabrichnite-kozunatsi-sa-s-losho-kachestvo--palni-sa-s-E-ta/150801/4/0", "text": "В козунаците тази година не са открити синтетични багрила, но изобилстват от Е-номера и заместители. Това показва проучване на „Активни потребители”, което анализира състава на индустриално приготвени козунаци.   Информацията е извлечена от етикетите, т.е. от това, което самите производители са декларирали. Отделно е проведен и лабораторен тест за наличие на оцветителя Е102 (тартразин). В проучването са включени 16 марки козунаци, закупени от търговски вериги и \"женския\" пазар в София през месец март 2018г.   Изследването потвърждава задълбочаващата се тенденция у нас, че качеството на продуктите се влошава. От 16 марки козунаци при една напълно отсъства задължителната хранителна информация на етикетите, изтъкват от \"Активни потребители\", предаде Нова тв.   Резултатите показват, че в 11 от 16 марки липсва краве мляко, а при една марка са спестени и яйцата или друг техен заместител. Във всяка марка са вложени средно по 2 нетрадиционни съставки – между 1 и 3 за всеки продукт. Това са сух глутен, яйчен меланж, суроватка и палмова мазнина. Очевиден е стремежът да се използват по-евтини заместители на яйцата, млякото и слънчогледовото олио, както и по-нискокачествено брашно, подобрявано с прибавяне на глутен и ензими.   Успоредно във всяка търговска марка се съдържат 6 добавени Е-номера, пояснява асоциацията. Това са предимно емулгатори, ензими, антиоксиданти, консерванти, киселинни регулатори, оцветители и други. Изрично е да споменаваме, че тази химия напълно отсъства в домашните рецепти.   При 10 от 16 марки е вложен естественият оцветител каротин. Тази боя е по-приемлива от синтетичните бои, но показва за пореден път, че в индустриалните рецепти визуалните и вкусовите качества на козунаците се постигат с използване на заместители и химикали.   Съвременните индустриални козунаци определено са много по-евтини от домашните. Всички „иновации“, като влагането на нетрадиционни съставки и химикали, имат за цел да намалят себестойността и да удължат трайността на това, което се е получило. Продаваните индустриални козунаци са нискокачествен заместител на оригинала, заключават от \"Активни потребители\".", "date": "2018.04.01", "title": "„Активни потребители”: Фабричните козунаци са с лошо качество, пълни са с Е-та"}
{"url": "http://epicenter.bg/article/-Gen--Todor-Boyadzhiev--Kak-10-minuti-s-Anton-Hekimyan-mi-otvoriha-rabota-za-chasove/150779/11/33", "text": "За 26 март 2018 г. - Денят на Тракия и 105 години от падането на “непревземаемата” Одринска крепост и срещата ЕС – Ердоган във Варна; за политическите вайкания; за Лютви Местан и за неговите “епохални открития” за “естествения резултат” на турския геноцид; и за някои базисни “разсъждения” за съвременните международни отношения.   И така:   ПРЕДИСТОРИЯТА   На 14 март т.г. в популярното телевизионно предаване “Тази сутрин” на талантливия журналист Антон Хекимян образно казано хвърлих “камък в блатото”, като се опитах да направя коментар по темата за чий ... президентът на турската република г-н Реджеп Тайип Ердоган идва в България баш на 26 март – официално отбелязван като Ден на Тракия и денят, в който преди 105 години падна “непревземаемата” Одринска крепост пред самоотвержения героизъм на българския войн?    Дали не е решил да се поклони пред паметта на геройски загиналите 1316 български юнаци, да си спомни за пленените 14 турски генерали, 2000 офицери, 50,000 войици, 413 оръдия, 46 тежки картечници, 90,000 снаряда и повече от 12 милиона патрона и други боеприпаси. Или подобно на един ексбългарски премиер да поднесе извинения на българския народ за чудовищния геноцид над тракийските и малоазийските българи от 1912-13 година отнел живота на 60 хиляди невинни деца, жени, старци и мъже и прогонил с огън и меч 300 000 мирни граждани, отнемайки им дом, имот и родни огнища? И си позволих “наглостта” да отправя към нашия политически елит въпроса, кога най-после и те ще започнат да говорят за духовните и историческите граници на нашия, българския народ.   Очевидно, беше естествено на 27 март, денят след Варненската среща, да ме поканят от същото предаване за коментар. За съжаление, поради доста големия брой поканени коментатори, предложените 15 минути трябваше да се свият до десетина и много важни неща останаха неизказани. Това е една от причините да седна пред клавиатурата и да споделя това, за което нямаше време в ефир.   Двете предавания може да се видят на запис в интернет на адреси:   и няма да ги преразказвам. Който желае може да ги види.   Спазвайки добрия тон, започнах второто си интервю с оценката, че поне в един аспект, фактът, че въобще срещата се състоя, макар и без конкретен резултат, може да се отчете като успех. Защото в международен план е успех, когато може да се запази каналът за трудния и почти прекъснат диалог. Дори използвах родния си странджански диалект, за да кажа, че този канал “сирма цицириса” и го преведох и на книжовен език – едва, едва църцори.   За голяма моя изненада, един уважаван от мен български журналист, успял да вземе “първото” интервю от първия президент на Република Хърватия Франьо Туджман, баща на близкия ми приятел проф. ген.Мирослав Туджман, по-късно успешен български посланик, а сега борбен, обективен и уважаван политик, побърза да ме “обвини”, че поливам с шербет правителството на Бойко Борисов. Това разбира се ме жегна, но не намалява уважението ми, още повече, че добре разбирам, че политиката не е най-чистата работа. Интересно ми е как сега ще коментира взетото решение на Съвета по сигурността към Министерския съвет (макар и не единодушно) България да не се присъединява към “единодушния” и според мен абсолютно неконструктивен, дори деконструктивен “общ подход” за тотално противопоставяне и пълно “запушване” на каналите за възможен диалог между Русия и “свободния” свят. Нали откакто свят светува е пределно ясно, че липсата на диалог е най-нестабилното и опасно положение, и че “санкциите раждат контрасанкции”. Не е ли абсолютно резонно като древните предците си да запитаме “КАМО ГРЕДЯШИ ГОСПОДИ” – “Къде отиваш и къде ни водиш Господи?”   Това, което не успях да кажа в ефир, а което е истинското ми разочарование в тази област е фактът, че раздутите оценки за “успеха” на срещата във Варна в повечето родни медии и твърде сдържаните до критични оценки в чуждите медии, приемайки, че продължаването на диалога е нещо положително, заемат диаметрално противоположна позиция в повечето случаи, в които коментират “случая Скрипал”. Там едва ли не се превъзнася до Бога “общата” позиция на “цивилизования” свят за пълно прекъсване на диалога с Русия. Въпреки, че още в началото Русия предложи съвместно разследване на това престъпление. И след като не получи никакъв отклик, което бе предвидимо и можеше да се очаква, Русия също се “обиди” и отговори, че след като така искат, тя също успешно може да играе играта “око за око, зъб за зъб”. Лично аз имам всички основания да очаквам, че отговорът ще е асиметричен, ще бъде “нанесен” там където не очакват и от него сигурно ще заболи. Но това ли е “новият” дух в международните отношения, който някои оптимисти очаквахме, че може да се появи след падането на Берлинската стена.   Моето разочарование е, че реалната политика уби оптимизма ми, че след 25 години напразни надежди за появата на наченки на международна разузнавателна общност, събитията погребаха мотото “Шпиони от всички страни, обединявайте се!” Влизам във важна сфера и се налага да я поразчепкам. Ще се опитам да го направя по-най развлекателния начин.   Неизкушената в изкуството на разузнаването аудитория едва ли допуска, че и през най-сложните години на противостоене по време на студената война, между противниковите разузнавателни служби са съществували тайни канали за водене на диалог.                   Още тогава решават, че при всеки евентуален контакт от страна на ЦРУ с руската страна ще участват двама отговорни служители. Все пак разговорите трябва да са в присъствие на свидетел, за да се предотврати възможността някой да се поддаде на евентуално руско предложение, а и за по-голяма сигурност. Това решение се спазва при всички следващи срещи.   Първият контакт е във Виена. Първите американци осъществяващи контакта са бившият резидент в Москва и шефът на външното контраразузнаване от отдела за СССР. Тази първа среща е начало на поредица регулярни срещи с различна честота. Още в началото двете страни се договарят, че основната цел на „канала Гаврилов” е да се избегне възникването на потенциално опасни ситуации между двете служби, както и да се обсъждат сфери, в които има съвпадение или близост на интересите. Приема се, че борбата срещу тероризма е една от тези области на общи интереси.   Използването на този канал продължава до момента, в който Рейгън и Белият дом решават да го експлоатират за политически и дипломатически цели. Професионалистите от ЦРУ предупреждават, че с руснаците е договорено канала да се използва само за чисто професионални цели между двете служби и руснаците няма да приемат промяна на неговия характер.   Въпреки това, с решение на Съвета за национална сигурност, на ЦРУ е наредено да съгласува с руснаците използването на канала и като подсигуряващ дипломатически канал. На среща отново във Виена американците правят съответното предложение, руснаците го отхвърлят и през следващите няколко години каналът престава да действа.   Един от ярките резултати на това негативно развитие: На 17 септември САЩ обявяват за „нежелани” – персона нон грата 25 дипломати на СССР на работа в ООН с обвинения в шпионаж. На 19 октомври руснаците гонят пет американски дипломати от посолството на САЩ в Москва. В края на октомври в отговор американците гонят 55 руски дипломати от Вашингтон като правят сметка, че руснаците няма как количествено да им го върнат. Американските дипломати в СССР са много по-малко на брой от руските дипломати във Вашингтон, Ню Йорк и Сан Франциско.   Да, ама са си направили сметката без кръчмаря. Руснаците не гонят нито един дипломат. Просто изтеглят целия руски обслужващ персонал от посолството, консулството и търговската служба на САЩ в Москва. 260 камериерки, готвачи, градинари, шофьори. Американците знаят, че всички те сътрудничат на КГБ, но не могат да минат без тях. Дейността не само на ЦРУ, а на цялото американско посолство в Москва сериозно е затруднена и практически е блокирана. Както се шегува един мой познат от тези среди, „резидентът вместо да вербова, трябваше да мие колата на посланика!”   И когато към всичко това се прибави и факта, че по същото време, по абсолютно неизяснен начин са арестувани почти всички агенти на ЦРУ в СССР, за американското разузнаване настъпват черни дни. Много години по-късно става ясно, че провалите са резултат от вербовката на Олдридж Еймс от КГБ. В тази връзка една от хипотезите е, че началната връзка на руснаците с Еймс е в резултат на наводка от българското разузнаване.    И това продължава до 29 ноември 1989 г. когато на домашния телефон на Майк Клайн, новият американски резидент в Москва, се обажда не някой друг, а самият Рем Сергеевич Красилников. „Здрасти Майк. Безспокои те „Гаврилов”. Чудя се дали може да се срещнем утре за малко, за да обсъдим нещо важно?” „Каналът Гаврилов” се събужда за нов живот. Може би и “случаят Скрипал” на някакъв етап ще отшуми, ще се “позабрави” и подобен канал ще се събуди за нов живот, защото реалността и необходимостта от диалог, дори “мълчалив” и “таен” ще го наложи.  * Последното решение на Министерския съвет на България (макар и не единодушно) да не следва “общата” позиция на ЕС и НАТО, подкрепено от президентската институция и опозицията, за първи път демонстрира наличие на някакво макар и ограничено, но все пак “самостоятелно” мислене и оставя минималния шанс за някакви последващи, позитивни за страната ни позиции, инициативи и действия.    Да задаваме с ненужна риторика въпроса “изправени ли сме пред нова Студена война?” вече е несериозно и глупаво. Студената война просто никога не е свършвала. Разликата е, че по-рано беше война на идеологии, а сега е война на чисти интереси и национален егоизъм.    И това, в което вярвах, че РАЗУЗНАВАНЕТО Е ПОВЕЧЕ БЪДЕЩЕ, ОТКОЛКОТО МИНАЛО остава в сила, но със съществена корекция – не общото разузнаване срещу общото зло, а разузнаването помежду си и един срещу друг.   Тука се налага да се върна към оценката на Варненската среща, защото поради липса на ефирно време останаха нечути и неизказани неща и някои спекулативно и подчертано манипулативно ме набеждават, че съм “облял с шербет” правителството на Б.Б. И то, за изказаното мнение, че запазването на канала за диалог между ЕС и Турция не е бил тотално запушен, а е продължил да “сирма цицирисва” и поясних, че на странджански диалект това значи “едва, едва да цъцърка”. Аз продължавам да приемам това като успех, въпреки, че не бяха постигнати никакви конкретни резултати, защото вярвам, че наличието на диалог, макар и труден е много по-добро от пълно “запушване”.   За съжаление обаче бяха направени и груби фалове в ущърб на националния интерес! 1. Двустранен ли е проблемът за геноцида над тракийци в Източна Тракия и Мала Азия от 1912-13 година? Как може Доналд Туск да поставя по молба на гръцкия премиер Ципрас въпроса за двама заблудили се гръцки граничари, нарушили случайно в мъглата турската граница като общоевропейски проблем, а българският премиер да се “снишава” и да говори за тракийския проблем като двустранен? Защо направи уговорката “Само за българските журналисти” преди да започне коментара си? Не е ли това, за да подчертае именно, че “проблемът е двустранен и ние с моя приятел Таийп ще се разберем някак си”. Не е ли чувал нашият премиер, че има две резолюции на ЕП, които заявяват, че Турция по пътя си за Европа трябва да изчисти този въпрос с България? И че това е явна индикация, че това е проблем на ЕС и евролидерите не могат да си мълчат и въпросът не е само за сведение на БГ журналистите? 2. Защо премиерът прави уговорката “Поставих всички въпроси, които ме питаха преди срещата”. Не е ли това национална кауза, зад която българската държава стои категорично или  т ой просто  п репредава “въпросите, които ме питаха”? Не   знам защо, но това силно ми напомня опита на бившия външен министър в правителството на Иван Костов Надежда Михайлова, а сега посланик в “приятелска” Турция Надежда Нейнска да убеждава обществеността, че “претенциите” на тракийци са от частно-правeн характер и да ходят да си търсят правата в турските съдилища и според турските закони!?! Точно турската позиция. Пак ли сме изправени пред опит държавата да прави опит да абдикира от зъдълженията си вече Бог знае за кой ли път? 3 . Този начин на поставяне на проблемите не говори ли категорично за липса на национална доктрина, липса на ясно дефинирани национални цели, задачи и приоритети? Тракийският въпрос не е ли национален приоритет за всички български правителства и решаването му – конкретна цел, която повече не може да се отлага? 4. Ясно е, че форматът на Варненската среща не предвиждаше разисквания и преговаряния по темата. Но предвид факта, че до месеци предстои среща между президентите Румен Радев и Реджеп Ердоган беше задължително да се демонстрират три неща: - Проблемът съществува; - Всички български институции, без никакво шикалкавене имат, стоят и отстояват една и съща твърда позиция по този въпрос; - Проблемът е общоевропейски, а не двустранен. И доколкото разбирам от дипломация и международни отношения, това не изискваше непременно стартиране на реалните преговори. Просто в няколко изречения, трябваше да прозвучи категорично като българска и европейска позиця. И нямаше да попречи или да “провали” разговорите ЕС – Турция. 5. В речта на Туск на брифинга най-често, почти до втръсване звучеше някои – някои пропуски, някои грешки, успехи, разминавания и т.н. Така може да се говори и час без нищо да се каже. Положителното беше, че на практика речта му пределно ясно демонстрира, че срещата не е дала никакви конкретни резултати освен, че се е “състояла”! 6. А “целувачът” Юнкер освен, че ни уведоми за състоянието на левия си долен крайник съобщи как в началото в Еврокомисията не оценили реалните опасности, на които е била изложена Турция от “опита за преврат”. И ни най-малък опит по примера на Тереза Мей, да “намекне”, че има всички основания да се зададе въпроса дали няма “основателни подозрения” за инсценировка, която да даде повод за стотиците и хилядите арести, задържания, уволнения, чистки в държавния апарат, в армията, в полицията, в специалните служби, в медиите, в образователната система. По-скоро звучеше като извинение на действията на режима да смаже всяка опозиция, свобода на мислене и свобода на изразяване.   7. И къде остана въпросът за “духовните граници” на нео-османизма, за намесата на турската държава във вътрешните ни работи, за “участие” в изборите ни, за финансиране на партии, за заплащане на имами и религиозни лидери, за непрестанни опити за турцизиране на българите мохамедани и на циганското малцинство! И кога най-после нашите политически елити ще започнат да говорят за изконните български и духовни и исторически граници?   Това е което исках да кажа в ефир. Но и това не е всичко! За да не реши читателят, че това са индивидуални мнения на един човек, ще си позволя да използвам (със съкращения) публично изразени позиции от високоуважавани приятели и съмишленици по проблемите на тракийската кауза като проф. Искра Баева, посланик Любомир Шопов и Чавдар Георгиев. Не съм искал предварителното им съгласие, но вярвам, че няма да ми се разсърдят или да ме разкритикуват, че нарушавам авторските им права. Изцяло разделям казаното от тях и едва ли бих могъл да дефинирам по-успешно изразените от тях позиции.      ……   …               На 16 юни 1913 г. започва Междусъюзническата война между България от една страна - Гърция и Сърбия от друга. На 28 юни с.г. румънска войска „атакува“ несъществуващ български противник, завзема северната част на страната и нахлува в Софийското поле. Турция внимателно следи развоя на събитията. Възползва се от отсъствието на българска войска в Тракия и на 30 юни 1913 г. нейната армия преминава установената от Лондонския мирен договор нова граница по линията Мидия-Енос и започва геноцида над тракийските българи.   Избити са 60 000 мъже,жени и деца. С каквото могат да носят на гръб, пеша, на 150 км. са прогонени 280 000 души. Повсеместни безчинства и издевателства. Става въпрос за геноцид, който е осъществен от официалните турски власти, използвали турската редовна армия. Става дума за зверства, които човек трудно може да си представи. Отнемани са деца, размествани са по турски селища и др. Данни от 1983 г. доказват заграбени около 3 милиона и 500 хиляди декара частна българска земя. Това е престъпление срещу човечеството. С две международни конвенции то се третира като най-тежко престъпление и за него няма давност. По данни на външно министерство на Царство България малко преди Балканската война само в Тракия българите са били около 420 хиляди. В Мала Азия са били няколко десетки хиляди. Става въпрос за над половин милион българско население. От 1913 до 1925 г., когато е подписан Ангорският договор реално българско население в Турция не е останало. Няколко стотин души са останали в Истанбул, които след това са потурчени. Това са жестоките факти. И на тях никой не обръща внимание. Не говоря за десетките унищожени църкви и за около 280-те български училища. Ние сме били с най-добрата инфраструктура, най-богатите, работливите и печелившите. Реално българите до голяма степен са изхранвали Цариград. Бих казал, че Европейска Турция сега граничи с Европа благодарение на заграбени български земи. Прокудените тракийски българи и днес имат права, независимо от други договори. Ангорският договор реално вече може да няма сила. Но той официализира извършено престъпление срещу тракийските и малоазийските българи. А по силата на международните конвенции, за геноцид и за престъпленията срещу човечеството няма давност. Така, че именно на базата на извършения геноцид, за който няма давност, трябва да търсим правата си по един нормален начин, без излишна агресия, без истерия и злоупотреба с обществени настроения и нагласи, по законов ред. Да се обърнем към международни органи и институции да предприемат необходимите стъпки!   ** *   Тук отново се връщам към своята клавиатура. Именно в духа на последното изречение на посланик Шопов отново и отново ще повтарям:  Проблемът не е двустранен и европейските ни партньори нямат право да си мълчат и да се спотайват водени от националния си егоизъм.   Ако имаме наистина българско правителство, а не елит, който коленичи пред “началниците от Брюксел” трябва да го заявят ВИСОКО и КАТЕГОРИЧНО!  ", "date": "2018.04.01", "title": "Ген. Тодор Бояджиев: Как 10 минути с Антон Хекимян ми отвориха работа за часове"}
{"url": "http://epicenter.bg/article/Predpriemachat-Radoslav-Kostadinov-zaradva-veteranite-na-kulturata-i-izkustvata/150778/6/0", "text": "С нови анатомични матраци, ортопедични възглавници, общ масажен фотьойл и магнитни аксесоари, които се ползват при болежки по тялото, могат вече да се похвалят обитателите на Дома за ветерани на  и изкуствата в квартал „Захарна фабрика” в София.   Семейство Радослав и Цветелина Костадинови, чийто бранд „Грийн Фабрик“ е един от най-бързо развиващите се в България, зарадва възрастните хора. Родният предприемач заедно със своята съпруга и двете си деца гостуваха на културтрегерите от дома. Заедно с тях те свириха на пиано, изпяха любимите си песни и споделиха интересните си житейски истории.   Специалните гости накараха    Домът за ветерани на културата и изкуствата    Дарителите бяха посрещнати от директора на социалното заведение Ангел Александров, който след като сподели тържествения момент с всички,с горчивина призна, че носи оставката си в джоба. Според него живеещите в дома са    В днешно време много от големите личности в българската култура    „Грийн Фабрик“ ООД е основана през 2012 г. в гр.София. Производствената база разполага с едно от най-модерното и иновативно високотехнологично машинно оборудване, с помощта на което могат да бъдат реализирани големи работни обеми.   „Грийн Фабрик“ е една от водещите компании в сектора за производство на матраци, възглавници, аксесоари за спалня и системи за хотелско обзавеждане.Продуктите са създадени освен за максимален комфорт, така също специално с грижа за пълноценени спокоен сън. Освен това една част от продуктовата гама на компанията е насочена  конкретно и към човешкото здраве.С помощта на въшни консултанти-специалисти от областта на неврологията и физиотерапията, екипът на „Грийн Фабрик“ създава масажни матраци, арома-терапевтични и магнитни продукти за облекчаване на болки и неразположения по цялото тяло.   Всички влагани в производството материали са с изключително високо качество, като по-голямата част от тях са внос от западноевропейски страни, като Италия, Франция и Словакия, както и от страни отвъд океана.   Компанията предлага и непрекъснато усъвършенства едни от най-успешните и предпочитани от потребителите системи за матраци на доказали се в бранша производители от цял свят.В основата на работния процес е внедрена доказана и развита в продължение на 50 години немска технология и дизайн, която е получила голямо признание не само в Германия, но и в голяма част от страните в Европа.", "date": "2018.04.01", "title": "Предприемачът Радослав Костадинов зарадва ветераните на културата и изкуствата"}
{"url": "http://epicenter.bg/article/Moskva-s-novi-14-vaprosa-kam-London-vav-vrazka-sas-sluchaya--quot-Skripal-quot-/150770/7/0", "text": "Говорителят на Министерството на външните работи на Руската федерация Мария Захарова предположи, че основната цел на някои западни държави е да не допуснат провеждането на Световното първенство по футбол в страната, предава РИА Новости, цитирана от Фокус. „Това не е просто тяхна мечта, това е основната им цел“, подчерта Захарова в интервю за „Пети канал“, отговаряйки на въпрос дали Русия ще се сблъска с изолация от западните държави в контекста на Мондиал 2018. „Такова е моето впечатление, че просто искат да махнат Световното първенство по футбол от Русия“, допълни Захарова. Руското министерство на външните работи публикува списък с нови 14 въпроса, изпратени чрез посолството в Лондон до Форин офис във връзка със случая \"Скрипал\", предава БНР. Иска се обяснение защо е отказано правото на консулски достъп до двамата руски граждани, които са пострадали на британска територия. Освен това Москва пита какви противоотрови са приложени на пострадалите и как тези антидоти са се оказали в британските медици на мястото на инцидента. Москва се интересува по какви критерии е установено, че става въпрос за \"руски произход\" на използваното в Солсбъри вещество и дали Великобритания има проби от бойното отровно вещество, което Лондон нарича \"Новичок\". Освен това Русия очаква отговор на въпроса дали проби от това вещество или негови аналози са разработвани във Великобритания. Москва също иска да знае на какво основание Франция е привлечена да сътрудничи в разследването на инцидента, при който са пострадали руски граждани, и дали Лондон е уведомил за това решение Организацията за забрана на химическите оръжия, добавя Националното радио. Междувременно късно снощи ТАСС съобщи, че всички руски дипломати, експулсирани от Съединените щати, са напуснали заедно със семействата си територията на посолството на Русия във Вашингтон. Те са се качили на два автобуса за международното летище \"Дълес\", откъдето да отпътуват със специален самолет за Москва. По време на потеглянето на автобусите не е имало произшествия и провокации около посолството, отбелязва ТАСС. В същото време руското посолство в Лондон предупреди пътуващите за Великобритания руснаци, че може да станат обект на провокации, включително и с поставяне на чужди предмети в багажа им. Напрежението между Москва и Лондон се изостри след експулсирането на дипломати заради случая \"Скрипал\" и още повече вчера, след като британски официални лица претърсиха щателно пътнически самолет на \"Аерофлот\" на летище Хийтроу, съобщава още БНР.", "date": "2018.04.01", "title": "Москва с нови 14 въпроса към Лондон във връзка със случая \"Скрипал\""}
{"url": "http://epicenter.bg/article/-Bistrishkite-tigri--Stana-lesno-da-si-Gender-i-trudno-da-si-mazh/150786/8/0", "text": "Футболният отбор \"Витоша\" (Бистрица) публикува интригуващо обръщение на страницата си в социалната мрежа „Фейсбук“.    Реакцията на \"Бистришките тигри\", в който е картотекиран премиерът Бойко Борисов, вероятно е провокирана от скандали след мача със \"Славия\" (0:0) от Първа лига в петък.   Тогава шефът на „Славия“ Венци Стефанов се оплака, че бил заплашван от хора, свързани с \"Витоша\", като те дори използвали името на премиера Бойко Борисов в словесните си атаки към него и \"Славия\". Стефанов призова  \"компетентните органи да вземат отношение\"  по скандала. За заплахите той спомена почетният президент на „Витоша“ Славчо Галев.     Стана модерно да караш хибрид. Даже гордо думата „хибрид“ е изписана на всеки автомобил със смесено енергийно подаване. Караме хибридни коли, ядем „хибридна“ храна, носим хибридни устройства в джобовете си с „хибридни“ планове за онлайн телевизия, интернет, GPS, VPN, GPRS, WiFi, 3G, 4G и т.н. И половете вече са „хибридни“, че и цели 31 на брой:   Butch, Trans, Pangender, Gender Gifted, Bi-gendered, Genderqueer, Gender Fluid, Gender Bender… Стана трудно да бъдеш просто мъж. Мъж, който не се оправдава, че екипът му го е подвел, когато е сгрешил. Мъж, който не е смел само пред обектива на камерите. Мъж, който не търси оправдание за собствената си безпомощност с упреци към съперника. Мъж, който не сипе закани само с охрана зад гърба си.   Стана лесно да си Gender и трудно да си мъж. Мъжът не ще да е известен, симпатичен и чаровен – той е просто мъж, особено когато наближава 70-те. Силен, когато е един, почтен в битките, доблестен в двубоя, достоен след поражение, стоящ зад думите си и на сутринта.   Колко трудно стана да си мъж! Колко трудно стана да си мъж! КОЛКО ТРУДНО СТАНА ДА СИ МЪЖ!\"", "date": "2018.04.01", "title": "„Бистришките тигри“: Стана лесно да си Gender и трудно да си мъж"}
{"url": "http://epicenter.bg/article/Mila-Hristova-snima-klip-s-grimyorkata-na-Ivana-Tramp-i-Serena-Uilyams/150780/10/0", "text": "Клипът на   с участието на модела с кариера в Англия  , бе заснет от международен екип в Южен  Лондон. Дванадесет професионалисти от различни националности в продължение на 10 часа неуморно се трудиха заедно с красивата българка, която от 15-годишна живее и учи във Великобритания.   Младата дама е дефилирала за Валентино, Версаче, Ермано Шервино, Джъст Кавали, Патрисия Пепе, Дона Карън. Участвала е в рекламни кампании на Лореал и Кока-Кола.   Обединяващото, спойката между тима и Мила бе, че всички са работили, или са се изявявали на  Седмицата на модата в Лондон и  Фешън тв. Клипът на   е стилен и същевременно секси, озвучен е на два езика – български и английски и елегантният начин, по който е сниман издава, че е прицелен не само към българския, а и международния пазар – все пак   има повече от 400 магазина по света.   Екипът, заснел видеото, също е сбор от знаменитости в своята област.     е  член на журито на международните фестивали за модни филми в Маями, Мексико и Бразилия. Той е официален медиен партньор на международните фешън филмови награди в САЩ и на Седмицата на модата в Лондон. Номиниран за наградите на FTV на 66-ия международен филмов фестивал в КАН.    създаде четири тоалета за Мила специално за   на REFAN в рамките на  две денонощия. Талантливата българка основава в Англия собствен лейбъл през 2014 година, който вече е разпознаваем на световната модна сцена с необичайния материал, с който работи -  мотото й е „Обличайте се в коса, а не в кожа“. Красимира прави дрехи от изкуствена коса.  Фешън тв е излъчила филм за облеклата на Стойнева, която преподава в университета в Източен Лондон.   е съпруга на известен музикален продуцент, но свети със собствена светлина. В светските среди е известна като „гримьорката на  ”. Сред клиентите й са  Ивана Тръмп, Серена Уилямс, топ моделът Петра Немцова и др.   е творил косите за ревюта на Том Форд, за рекламата на Шварцкоп и е носител на престижната награда Коафьор на годината.   Съзвездието от професионалисти със забележително портфолио оцени не само уменията на Мила Христова, а и омайващите   на REFAN. Резултатът от усилията на модните корифеи е запомнящ се клип – модерен и изискан.", "date": "2018.04.01", "title": "Мила Христова снима клип с гримьорката на Ивана Тръмп и Серена Уилямс"}
{"url": "http://epicenter.bg/article/S-ekskluzivni-i-blyaskavi-revyuta-zavarshi-Sofia-Fashion-Week-SS-2018/150787/10/0", "text": "С уникално мапинг шоу посветено на 25-годишнината на Christian of Roma започна последната вечер на Sofia Fashion Week SS 2018.   Спектакалът ChRevolution ни пренесе в едно вълнуващо пътешествие в света на красотата. Фризьорът  Конда Кондов и най-добрите стилисти, пред очите на публикатапреобразиха звездната носителка на титлата Miss Playmate 2009 и Miss Playmate All stars, Златка Димитрова.   Единственият по рода си фризьорски спектакъл,които разказва за ЕВОЛЮЦИЯТА на РЕВОЛЮЦИЯТА в България!   Минало, настояще и бъдеще, които се сливат в едно, за да се обединят в една епоха.Тази на КРАСОТАТА!  Която 25-години създавахме, създаваме и ще продължаваме да творим бе мотото на италианския бранд Christian of Roma.  4 красавици и 4 бранда “Alfaparf”, “BES”, “OWay” и “Sexy Hair”. Зрителите на единствения моден форум в България видяха един спектакъл от феерия и нежност, класическа изтънченост и вечната красота, която обединява всички възрасти.   Арт Директорът и Dress Designer – Маурицио Пироло, главният стилист – Конда Кондов и гримьорът на звездите  – Борислав Соколов-Бони  сътвориха едно спиращо дъха представление в препървената зала EFE на хотел Маринела.   Гала верта на шестото издание на Sofia Fashion Week SS 2018 откри изключително талантливия дизайнер Иван Донев. С многобройни успехи на международната модна сцена той е носител на авторитетни чуждестранни отличия.   Още през 2012 година прави своя дизайнерски дебют на Алта Рома в Рим, където е завършил прочутата академия „Коефия“.  Една година по късно отново на Алта Рома, дефилира със съмостоятелна колекция и е награден с приза WORLD OF FASHION.   Иван Донев е първият български дизайнер в каленадара на римската семица на модата. Колекцията му е отличена със сертификат ЧертиЛукс което е гаранция за иновация, уникалност и качество. На сцената на Sofia Fashion Week SS 2018 той представи колекция показваща неговия творчески път за петгодишната му дизайнерска кариера.   Моделите на Visages Model Group завладяха модната публика с рокли от копринен френски шантунг, дантела, меланж-деворе и шифон.   Дизайнерът представи модел вдъхновен от ТРИТЕ ГРАЦИИ на Ботичели, две рокли вдъхновени от черния лебед и пауна, както и роклята изработена от 200 метра фин тюл, която вднигна на крака 6000-на публика в кралския театър Royal Albert Hall в Лондон.   Българската публика стана свидител и на уникалната колекция „Мост между културите“, вдъхновена от  Музея на ислямското изкуство в Доха, Катар. С нея той показа една антична култура по иновативен и модерен начин по европейски стил. Освен по подиумите,талантът на  Иван Донев е и в аулите на университети и галерии по целия свят, където преподава свойства на фибрите и история на модата и води мотивационни лекции, които служат за пример на много студенти.   Първата дама на Висшата мода в България- София Борисова отново показа впечатляваща и завладяваща модна линия. Най-новата и колекция ”Fashion diffusion” идва директно от  модната столица Париж, където бе представена пред 1200 човека в рамките на Paris fashion week.   Подиумът на Sofia Fashion Week SS 2018 се превърна в пролетна ферия от нежни и красиви рокли. В палитрата от цветове дизайнерката беше заложила на бледо розово и зелено, жълто и класическо черно. Къси и дълги рокли в комбинация с тюл,коприна и нежна дантела  заблестяха на сцената на модното събитие.   В търсене на предизвикателства, талантливата и креативна дизайнерка София Борисова  на 22 май във Виена ще представи най-новата си колекция „Diffusione de la Rosa”. Нейните Haute couturе модели са произведения на изкуството, с които всеки път завладява публиката.   Певицата Есил Дюран за пореден път показа, че модата е нейната страст. На сцената на  Sofia Fashion Week SS 2018 стана горещо червено. Лимитираната серия от облекла,коята видя публиката на модния форум бе провокирана от филма  Великият Гетсби. Рокли с пера и ръчно инкрустирани камъни,актуалните гащеризони в съчатение със секси бюстиета  беше част от луксозно поднесената колекция на Есил Дюран.   Гала вечерта в която тържествуваше уникалността, стила, ферията от скъпи и красива облекла завърши с haute couture колекцията на Евгения Борисова.   Талантливата дизайнерка представи много смели дизайнерски решения, вдъхновени от величествената женска дълбочина и същност. Колекцията е  вдъхновена от арабския свят с  много пищност, обеми и богати на кристали и мъниста материи. В повечето модели е заложена  изключителна по обем ръчна работа.   Последният модел, с които беше закрита седмицата на модата в София накара зрителите да затаят дъх- булчинскта рокля на Евгения Борисова представена от Велина Узунова запълни цялата сцена със своята пищност икрасота.   Величествена и блестяща роклята беше последният щрих към най-успешното издание на Sofia Fashion Week SS 2018. Модата е изкуство,което събира и вдъхновява в продължение на четири вечери 35 български и световни дизайнери показа най-новото за сезон пролет-лято 2018г. Препълнените зали бяха доказателство за големия интерес към модното събитие.   Бизнес дамата Маринела Арабаджиева за поредна година даде шанс на модата в България.   За четвърта вечер генералният партньор на Sofia Fashion Week SS 2018 –GarantiKoza в присъствието на чаровните водещи Боряна Баташова и Теодор Тодоров-Тео наградиха късметлията, които спечели  билет за двама за АTP в Лондон за месец ноември. Спонсорът покрива разходите по транспорт и настаняване в луксозен хотел, като и VIP билети за турнира.   На финала на сцената «дефилираха» всички екипи по организацията на мащабното събитие и поздравиха неговия меценат г-жа Маринела Арабаджиева, с което вдигнаха настроението в залата и то ескалира в незабравимо афтър парти с DJ Ahmet KILIC и всички модели участвали в бляскавите ревюта.       Всички новини и снимки от събитието може да видите на официалната фейсбук страница:    ", "date": "2018.04.01", "title": "С ексклузивни и бляскави ревюта завърши Sofia Fashion Week SS 2018"}
{"url": "http://epicenter.bg/article/Srebro-za-Taseva--bronz-za-Kaleyn-na-obrach/150798/8/0", "text": "Силно начало за България в последния ден на Световната купа по художествена гимнастика в София. Във финалите на първия уред за деня - обръч, Катрин Тасева спечели сребро, а Боряна Калейн - бронз.   Златното отличие е за Александра Солдатова с оценка от 18.550 точки. Рускинята спечели и титлата в многобоя в събота.   Тасева и Калейн вдигнаха на крака феновете в зала \"Арена Армеец\" със силните си съчетания. Тасева получи 17.950 точки, а 17-годишната ни надежда заслужи 17.750 т. за своето изпълнение на обръч.   Двете ни представителки в индивидуалния турнир завършиха съответно четвърта и шеста в крайното класиране за многобоя.", "date": "2018.04.01", "title": "Сребро за Тасева, бронз за Калейн на обръч"}
{"url": "http://epicenter.bg/article/Gordost--Balgarskite-gimnastichki-s-novo-zlato-i-4-medala/150807/8/0", "text": "Националният ансамбъл по художествена гимнастика спечели златен медал във финала на пет обръча на Световната купа в София, след като отвя конкуренцията в дисциплината в зала \"Арена Армеец\".   Грациите ни, в състав Симона Дянкова (капитан), Лаура Траатс, Мадлен Радуканова, Теодора Александрова и Елена Бинева изпълниха по изключителен начин съчетанието си и получиха оценка от 20.850 точки, с което не оставиха никакви шансове на другите ансамбли да мислят за титлата. На второ място останаха гимнастичките на Япония, докато бронзовият медал бе за отбора на Италия.   По този начин възпитаничките на Весела Димитрова спечелиха втори златен медал в Световната купа в София, след като вчера триумфираха по категоричен начин и в многобоя.   В индивидуалната надпревара Катрин Тасева завоюва злато на бухалки с оценка 17.850 и сребро на обръч. А Боряна Калейн спечели бронз във финала на обръч, съобщава Gong.bg. Победителка на този уред стана шампионката от многобоя Александра Солдатова от Русия с оценка 18.550.   Катрин Тасева спечели днес и още един медал. Родната грация грабна бронза, като зае третото място на топка с оценка 17.650.  ", "date": "2018.04.01", "title": "Гордост! Българските гимнастички с ново злато и 4 медала"}
{"url": "http://epicenter.bg/article/Turtsiya-otnovo-poiska-ostrovite-Imiya-v-Egeysko-more--Gartsiya-izrigna--Te-sa-nashi-/150774/7/0", "text": "Турция отново постави под въпрос гръцкия суверенитет над островите Имия (на турски – Кардак) в Егейско море чрез съобщение от външното си министерство, според което този район не принадлежи на Гърция според нито един международен договор.   В своето изявление, Анкара потвърждава, че няма да се съгласи на възможно гръцко решение относно географската формация на Егейско море, чийто статут е спорен, пише електронното издание на гръцкия вестник Protothema, цитирано от Фокус. Външното министерство на Турция, пише гръцкият вестник, пусна изявлението във връзка с новоприетия гръцки закон № 4519 относно 446 новообявени места, включени в програмата „Натура 2000“. Анкара обвинява Атина, че се възползва от международните програми, за да затвърди позициите си и предупреди Европейския съюз „да не става инструмент в усилията на Гърция да се възползва политически от програмите за околната среда“. От гръцкото външно ведомство последва светкавичен отговор. От там излязоха с комюнике, в което Турция се предупреждава да внимава, тъй като нарушаването на международното право в Егейско море ще има последствия и се отправя съвет към Анкара „да мери думите си“. „Прототема“ пише, че турският президент Реджеп Таийп Ердоган, който е бил в „Света София“ в Истанбул, за да открие изложба в рамките на „Истанбулското биеннале“, не е пропуснал възможността да отправи нова провокация към Гърция. Турският държавен глава е, според гръцкото издание, атакувал Европа, твърдейки, че европейците унищожават турската култура и че са превърнали джамиите в конюшни и музеи. Правителството в Атина отправи строго предупреждение към Анкара, подчертавайки, че островите Имия/Кардак са гръцка територия и че няма съмнение за техния суверенитет, съобщава в същото време електронното издание Ekathimerini, цитирано отново от Фокус. „Законният статут на Имия/Кардак е установен“, заяви гръцкият външен министър Никос Кодзиас, допълвайки че „гръцката власт върху Имия е извън съмнение“. „Турция е в грешка, ако смята, че може да нарушава международното право в Егейско море без последствия, както прави на други места“, се казва още в изявлението. „Съветваме Турция да внимава с думите си“, предупреждават от Атина. Изявлението на гръцкото правителство бе предшествано от такова на турското външно министерство, в което Атина бе критикувана за това, че е приела закон за околната среда, отнасящ се до програмите „Натура“ на Европейския съюз, в който се твърди, че Гърция „отдавна експлоатира... по отношение на егейските въпроси.“ „Няма никакво съмнение за правото на Турция върху островите Имия/Кардак“, се казва в изявлението на Анкара. „Освен това няма да приемем каквито и да било възможни факти да бъдат представени от Гърция към географските образувания в Егейско море, чийто правен статус се оспорва. И накрая, бихме искали да повторим, че гръцкият закон № 4519 няма да има никакви правни последици по отношение на споровете, съществуващи между Турция и Гърция в Егейско море\", подчертаха още от Анкара.", "date": "2018.04.01", "title": "Турция отново поиска островите Имия в Егейско море. Гърция изригна: Те са наши!"}
{"url": "http://epicenter.bg/article/-Erdogan-otpravi-ostri-repliki-kam-premiera-na-Kosovo-zaradi-otvlichaneto-na-6-gyulenisti/150777/7/50", "text": "Президентът на Турция Реджеб Ердоган отправи остри реплики към премиера на Косово Рамуш Харадинай. Причината са уволненията на вътрешния министър и ръководителя на разузнаването заради отвлечените от Косово шестима турски граждани, които бяха върнати обратно в Турция.   Според Реджеб Тайип Ердоган шестимата арестувани са едни от най-високопоставените функционери от Организацията на Фетуллах Гюлен на Балканите. Турският лидер заяви това в реч пред активисти на Партията на справедливостта и развитието в истанбулския квартал \"Пендик\", разположен в азиатската част на града.   Ердоган каза още:„В момента питам: Ей, министър-председателю на Косово, по чии инструкции предприе тези стъпки? Откога започна да пазиш тези, които усърдно подготвяха преврат срещу Турция?“   Според Анкара, мъжете също така са подпомагали бягството от Турция към Европа и Съединените щати на други членове на мрежата.   По-рано турският премиер Бинали Йълдъръм предупреди Босна и Херцеговина по отношение борбата с движението на проповедника Гюлен. Йълдъръм беше на официална визита в четвъртък и петък в балканската страна. Организацията на живеещия зад океана духовник беше изградила редица свои структури в Босна и Херцеговина, но по молба на Турция местното правителство взе мерки срещу тях през лятото на 2016 г.   Турското разузнаване организира операции за арестуване на предполагаеми гюленисти в няколко азиатски и африкански страни. Правозащитни организации изказаха опасения, че върнатите в Турция лица могат да бъдат подложени на изтезания и лишени от справедлив съдебен процес.  ​", "date": "2018.04.01", "title": " Ердоган отправи остри реплики към премиера на Косово заради отвличането на 6 гюленисти"}
{"url": "http://epicenter.bg/article/Amerikanets-specheli-521-miliona-dolara-ot-lotariyata/150782/7/96", "text": "Джакпот в размер на 521 милиона долара от лотарията \"Мега милиони\" (Mega Millions) бе спечелен от щастливец, купил билет в американския щат Ню Джърси. Печелившата комбинация от числа 11, 28, 31, 46, 59 плюс т.нар. Мега бол - 1 е била изтеглена в петък вечерта. Според съобщение на организатора на лотарията в Ню Джърси билетът е бил продаден в бензиностанция на \"Лукойл\" в град Ривърдейл, окръг Морис. Собственикът на бензиностанцията Амир Карас, каза пред репортери, че е истински щастлив заради късметлиите.  \"Това е празник. Коледа дойде на Великден\", добави той. \"Мега милиони\" се разиграва в 44 щата, както и в столицата Вашингтон и на Вирджинските острови. Според правилата на лотарията сумата от 521 милиона долара ще се изплаща на вноски в продължение на 29 години. Ако предявителят или предявителите на печелившия фиш поиска(т) печалбата си веднага, тя ще спадне до 317 милиона долара.   Рекордният джакпот в историята на \"Мега милиони\" от 656 млн. долара е бил спечелен през 2012 г., като печалбата е била разпределена между три фиша. Рекордът за САЩ от джакпот е бил \"ударен\" през 2016 г. в играта \"Пауърбол\" (Powerball) - около 1 милиард и 590 милиона долара! Тази сума също е била разпределена между три фиша.", "date": "2018.04.01", "title": "Американец спечели 521 милиона долара от лотарията"}
{"url": "http://epicenter.bg/article/Nad-1000-turski-diplomati-byagat-v-Germaniya-zaradi-Erdogan/150791/7/51", "text": "Над 1000 турски дипломати, държавни служители и членове на техните семейства са кандидатствали за убежище в Германия след осуетения опит за преврат в Турция през юли 2016 г., предаде ДПА, цитирана от БТА.   До началото на март са подадени 288 молби от турски граждани с дипломатически паспорт и 772 от турци със служебни паспорти, съобщи германската федерална служба за мигранти и бежанци.   Турският президент Реджеп Тайип Ердоган обяви извънредно положение и предприе чистка на политическите си опоненти и предполагаемите поддръжници на преврата, припомня ДПА. Около 50 000 души бяха изпратени в затвора, а други 150 000 държавни служители бяха уволнени или временно отстранени от длъжност.   Само през 2018 г. над 1400 турски граждани са кандидатствали за убежище в Германия. Общият брой на молбите за миналата година е достигнал около 8500, като повече от една четвърт от тях са били удовлетворени. През 2016 г. са одобрени само 8 процента от близо 5700 молби за убежище от турски граждани.", "date": "2018.04.01", "title": "Над 1000 турски дипломати бягат в Германия заради Ердоган"}
{"url": "http://epicenter.bg/article/Kontsernat--quot-Doyche-Post-quot--e-prodaval-lichni-danni-na-partiyata-na-Angela-Merkel/150795/7/50", "text": "Пощенският концерн \"Дойче Пост\" е събирал данните на своите клиенти и ги е предлагал на политическите партии да ги използват по време на предизборната надпревара през 2017 г., съобщава вестник \"Билд“. По данни на изданието продажбата се е осъществявала от 2005 г. чрез дъщерната компания на концерна \"Дойче Пост Директ\". През 2017 г. част от информацията за клиентите с цел анализ на политическите предпочитания са купили Християндемократическият съюз на Ангела Меркел и Партията на Свободните демократи. Двете политически сили потвърдиха, че са купували данни, а от \"Дойче Пост\" подчертаха, че не са предавали персонална информация, по-конкретно адреси, и са спазвали действащото законодателство. В същото време данните съдържат такива сведения, като пол, образование, покупателна способност, възраст, дали сте собственик на жилище или кола. По-рано около компанията Фейсбук избухна скандал заради използването на личните данни на милиони потребители от британската фирма \"Кеймбридж Аналитика\". Тя е успяла да събере данните за над 50 милиона потребители на Фейсбук, за да разработи алгоритъм за политическите предпочитания на избирателите.", "date": "2018.04.01", "title": "Концернът \"Дойче Пост\" е продавал лични данни на партията на Ангела Меркел"}
{"url": "http://epicenter.bg/article/Petro-Poroshenko--Sluchayat--quot-Skripal-quot--shte-se-otrazi-na--quot-Severen-potok-2-quot-/150796/7/50", "text": "Украинският президент Петро Порошенко смята, че инцидентът в Солсбъри с бившия руски шпионин Сергей Скрипал ще има последствия при реализирането на проекта за газопровода „Северен поток-2“, предава Нова тв.   „Убеден съм, че нападението с използване на отровно вещество в британския град Солсбъри ще има последствия за „Северен поток-2“, заяви президентът Порошенко в публикувано интервю в германската медийна група „Функе“, цитирано от телевизията. Порошенко заяви, че отношението към проекта „трябва да бъде преразгледано от политически, икономически и етични съображения“. Порошенко отбеляза, че при реализирането на „Северен поток-2“ поради намаляване на транзита на газ Киев ще губи годишно около 2 млрд. долара. „Освен това „Газпром“ може рязко да съкрати доставките на газ от Европа на Украйна, което може да доведе до отслабване на страната ни“, твърди държавният глава. До момента разрешение за строителството и експлоатацията на газопровода е издадено само от Федералната служба за навигация и хидрография на Германия. Сега следва проектът да получи разрешение от националните регулатори на още четири държави, през чиито територии ще преминава тръбата – Русия, Финландия, Швеция и Дания.", "date": "2018.04.01", "title": "Петро Порошенко: Случаят \"Скрипал\" ще се отрази на \"Северен поток-2\""}
{"url": "http://epicenter.bg/article/Papa-Frantsisk-prizova-za-mir-v-Siriya-i-Blizkiya-Iztok/150800/7/0", "text": "Папа Франциск отправи традиционното послание към „Града и света“ /“Урби ет Орби“/ пред поклонниците на ватиканския площад „Свети Петър“, поздравявайки целия свят с Възкресение Христово. Церемонията започна по обед и се излъчваше директно в десетки страни по света. „Христос воскресе!“, провъзгласи папата.   В своето обръщение той призова за мир в целия свят и, говорейки за горещите точки, помоли Господ „да донесе мир на целия Близък изток, започвайки със Светите земи“, а също така на „възлюбената и страдаща Сирия“ и страните от Африка – Южен Судан и Сомалия, които „както и преди са раздирани от конфликти, задълбочаващи се от сушата“.   Понтифът се надява и на успокоение на ситуацията на Корейския полуостров. Франциск призова и за по-бързото приключване на конфликта в Украйна и напомни за социалните проблеми на страните от Латинска Америка. Той подчерта важността на борбата с безработицата и наркотиците, а също така пожела здраве и късмет на бежанците, мигрантите, болните, децата, а също така на „всички хора с добра воля“. На вярващите също така им бяха опростени греховете по случай Великден.   Появата на папа Франциск на балкона на „Свети Петър“ беше предшествана от изпълнението на химните на Италия и Ватикана от обединен оркестър на италианските карабинери и швейцарските папски гвардейци. Великденската служба на папата започна с нощна литургия в главната базилика на Ватикана, където той кръсти и миропомаза 8 възрастни хора от пет държави – Италия, Албания, Перу, Нигерия и САЩ. Преди сутрешната тържествена меса на площад „Свети Петър“ папа Франциск общува със събралото се множество, предвижвайки се със специалния си „папамобил“.   Празненствата по случай Великден преминават при засилени мерки за сигурност. Всички, които искат да наблюдават церемонията на площад „Свети Петър“ трябваше да преминат през контрола на металдетектори. За безопасността на вярващите се грижат около 10 000 служители на правоохранителните органи в Италия.", "date": "2018.04.01", "title": "Папа Франциск призова за мир в Сирия и Близкия Изток"}
{"url": "http://epicenter.bg/article/Erdogan--Ey--Netanyahu--ti-si-teroristichna-darzhava-/150804/7/0", "text": "Размяната на остри реплики през последните два дни между президента на Турция Реджеп Тайип Ердоган и израелския премиер Бенямин Нетаняху продължи днес с думите на турския лидер, който оприличи Израел на \"терористична държава\". Полемиката се разрази, след като турският президент критикува вчера Израел за насилието по време на протестите на палестинци в Ивицата Газа, обвинявайки го, че е използвал \"непропорционална сила\" и е извършил \"безчовечна атака\". Израелският премиер каза на свой ред, че не приема да бъде поучаван \"от този, който безогледно бомбардира цивилни от години\". \"Ей Нетаняху, съвземи се\", заяви Ердоган в реч пред граждани преди окръжен конгрес в Адана на управляващата Партия на справедливостта и развитието (ПСР). \"Ти си терористична държава. Ясно е какво правиш в Газа, Ерусалим. Никой в света не те обича\", каза още турският президент. \"Трябва да знаеш следното: не се занимавай с угнетени хора. Не се занимавай с нас! Не чакай от нас положителна дума, когато не постъпваш честно\", добави Ердоган в обръщението си към израелския премиер.   В петък десетки хиляди палестинци се събраха близо до границата с Израел на протести, които трябва да продължат шест седмици. В тях се настоява за правото на завръщане на палестинските бежанци, които са избягали или са били прогонени от домовете си във войната, последвала създаването на държавата Израел през 1948 г. Най-малко 16 палестинци, които се доближили до граничните ограждения, са били застреляни от израелски войници, а над 1400 са били ранени по данни на здравното министерство на Ивицата Газа. Израелската армия заяви, че е открила огън по протестиращи, които са замеряли войниците с камъни или коктейли \"Молотов\", стреляли са по тях или са се опитали да проникнат в Израел през граничните ограждения.", "date": "2018.04.01", "title": "Ердоган: Ей, Нетаняху, ти си терористична държава!"}
{"url": "http://epicenter.bg/article/Riskat-Kitayskata-kosmicheska-stantsiya--Tyangun-1--da-padne-nad-Balgariya-se-uvelichava/150806/7/0", "text": "Отломки от Китайската космическа станция „Тянгун-1“ се очаква с най-голяма вероятност да паднат на земята утре сутринта в 7 часа в района на Гибралтар или на 50 минути от нашата територия.   Това са прогнозите на Европейската космическа агенция, които са все още с доста високо отклонение - плюс-минус 4 часа, пише БНТ.   Това означава, че рисковете отломките да паднат на територията на България се увеличават значително в сравнение с прогнозите от обяд.   И територията, над която може да се случи това, е по-голяма - освен над Кюстендил, София и Перник, но и Благоевград, Сломян и Кърджали.", "date": "2018.04.01", "title": "Рискът Китайската космическа станция „Тянгун-1“ да падне над България се увеличава"}
{"url": "http://epicenter.bg/article/Katastrofira-avtobus-s-detsa-na-patya-Sevlievo-Varna/150785/3/0", "text": "Автобус, превозващ деца и лек автомобил катастрофираха рано тази сутрин на пътя Севлиево-Варна, в района на Севлиево, до село Богатово. Загинал е шофьорът на леката кола. Няма други пострадали, децата са добре. Това съобщиха от пресцентъра на МВР, цитирани от \"Дарик\". Инцидент е станал след 7 часа тази сутрин. Вероятно децата са пътували на екскурзия.   Малко преди 08:00 ч. от Агенция Пътна инфраструктура съобщиха, че временно е ограничено движението по път I-4 София - Велико Търново района на село Богатово заради катастрофа. Движението се пренасочва през Севлиево и Богатово.", "date": "2018.04.01", "title": "Катастрофира автобус с деца на пътя Севлиево-Варна"}
{"url": "http://epicenter.bg/article/Pozharat-v-Sandanski--Dvama-dushi-podpalili-magazin-na-partera/150790/3/0", "text": "Втори ден след огромния пожар в Сандански информацията сочи към умишлен палеж. Двама души, носещи туби с гориво, счупили прозорците на магазин на партера и с парцали го подпалили. Оттам пламва и блока. Собственикът на магазина посочи, че няма врагове, предаде БТВ.   В момента няма хора, които да няма къде да живеят. Младо семейство с бебе е настанено на квартира от общината. Болен, възрастен мъж намери сили да дойде в опожареното си жилище. Децата купили за родителите си апартамент в една от най- модерните сгради в Сандански. Обзавели го, а днес всичко тъне в разруха.   Изгоряло е всичко - хладилник, домакински уреди, семейни снимки, телевизор и всички мебели в апартамента. „Имаше щети поне за 30 000, всичко изгоря, запазихме някои неща, повечето неща са изгорели.  Застраховка нямаме”, казва Марин.   Възрастните родители временно ще живеят при децата си. „Благодарим на пожарната, че успяха да дойдат навреме да спрат големия пожар, за сега всички сме под паника, но за наш късмет няма жертви”, допълни той.   Живеещи в блока днес започнаха да изнасят малкото останали оцелели вещи. Опожарените автомобили  отидоха за скрап. От събота вечер периодично пожарът се възобновява. В понеделник комисия ще проследи дали има щети по конструкцията.", "date": "2018.04.01", "title": "Пожарът в Сандански: Двама души подпалили магазин на партера"}
{"url": "http://epicenter.bg/article/Sobstvenikat-na-martvite-kone-v-Osogovskiya-balkan-poluchil-blizo-260-000-lv--subsidii/150792/3/0", "text": "Близо 260 000 лева субсидии е получил за последните 5 години фермерът Петър Пищалов, собственик на десетките намерени мъртви коне в Осоговския балкан, сочи справка на Държавния фонд „Земеделие“ в Кюстендил, разказна БНР.   Пищалов е бил санкциониран за този период с около 67 000 лева заради неизпълнени изисквания по гледане на животните. Фермерството си Петър Пищалов стартирал с 10 коня през 2013 г., които гледал в кюстендилското с. Буново. През 2014 г. регистрирал 99 овце, 20 коня, 6 кози и 3 говеда. За настоящия фермерски сезон, според справките, той гледа 287 овце и 77 коня, които явно е пуснал в Осоговския балкан. Санкциите срещу него са 5% от поисканата субсидия, след като не е изпълнявал нормативните изисквания по гледането на животните. Все още не са огласени резултатите от проверката на комисията от централното управление на Българската агенция за безопасност на храните. Тя е извършена на място на животновъдните обекти на фермера в края на седмицата и ще покаже има ли и какви ще са новите санкции срещу него.", "date": "2018.04.01", "title": "Собственикът на мъртвите коне в Осоговския балкан получил близо 260 000 лв. субсидии"}
{"url": "http://epicenter.bg/article/MVR-spasi-7-nelegalni-migranti-ot-Siriya-v-rayona-na-reka-Tundzha/150793/3/0", "text": "Днес служители на Главна дирекция \"Гранична полиция\" заловиха 7 мигранти, опитали да влязат нелегално в България в района на река Тунджа.   Заради пълноводието на реката се е наложило да бъде извършена и спасителна операция. Заловените са петима мъже и две жени от Сирия. Задържани са още каналджията, иракски гражданин, който водел групата и двама българи, които я чакали на наша територия.   Случаят е докладван на Районната прокуратура в Елхово. Образувани са 3 досъдебни производства - по чл. 279 - на нелегалните мигранти, по чл. 280 - на иракчанина и по чл. 281 - на българските граждани. Действията по разследването продължават, съобщават от пресцентъра на МВР.", "date": "2018.04.01", "title": "МВР спаси 7 нелегални мигранти от Сирия в района на река Тунджа (снимки)"}
{"url": "http://epicenter.bg/article/BDZh-kompensira-patnitsite-ot-izgoreliya-vlak-s-bezplatni-bileti/150799/3/0", "text": "\"БДЖ - Пътнически превози\" ЕООД ще компенсира всички свои клиенти, които са пътували с бързия влак от София за Бургас на 30 март 2018 г.. Билетът ще е за маршрут в страната по избор. Пътниците от композицията престояваха в гара Коньово поради възникнал пожар в третия вагон от състава на влака, а после бяха извозени с автобуси. Желаещите да получат компенсацията си могат да го направят на всяка гара от 2 април, като предоставят билета си от пътуването с бързия влак от София за Бургас.   Късно снощи започна операцията по изтегляне на изгорелите вагони, разказва Нова тв. От гара Коньово, композицията трябва да бъде преместена към депо в Пловдив, където ще започне същинската част от разследването какво е предизвикало огъня, който за толкова кратко време е успял да обхване и изпепели двата вагона. Водещата версия остава проблем с електрическата инсталация. А операцията по придвижването се оказа доста трудна. И за близо 16 часа композицията е изминала около 130 километра. Вагоните са напълно изгорели. Няма и помен от купетата. Останали са само купчини желязо. Кондукторката, която първа е видяла дима, и е помогнала за евакуацията, е обгазена и затова сега е настанена в болница. Медицинска помощ са потърсили началникът на влака и един от машинистите, които са помагала в гасенето на огъня с наличните пожарогасители.", "date": "2018.04.01", "title": "БДЖ компенсира пътниците от изгорелия влак с безплатни билети"}
{"url": "http://epicenter.bg/article/Mustafa-Karadaya-ot-Kardzhali--Tryabva-da-sme-aktivni-i-da-sme-gotovi-za-vlastta--/150784/2/48", "text": "Председателят на ДПС Мустафа Карадайъ присъства на заседанието на Областния съвет на ДПС в Кърджали. Той обясни, че структурите трябва да се концентрират върху хората, които са подведени. „Тези, които са подведени, с ежедневен контакт, един по един трябва да ги върнем в ДПС“ каза Карадайъ.   Той поясни, че ГЕРБ работят за откъсването на гласове от ДПС, за отслабването на ДПС,  защото не искат да преговарят със силно ДПС. „Ние трябва да сме активни в това противопоставяне и трявба да защитим хората си“ допълни той.   Карадайъ каза, че партията трябва да бъде готова за властта. От една страна трябва да се спечелят изборите за да не може без ДПС да се сформира мнозинство, а друга страна  партията трябва да е наясно какво ще прави с властта и какви проблеми ще решава на хората. „В национален план най-много отива на област Кърджали да сме готови за управление“ заяви той пред кърджалийската структура на ДПС.   За отношенията на ДПС с управляващите в Турция, Карадайъ поясни, че ДПС получава много добри призиви от Турция, но не може да разчита само на тях и допълни, че комуникацията и диалога продължава.   Карадайъ заяви, че решенията за поведението на ДПС се вземат единствено и само от колективните органи на партията на съответно ниво и че никой от вън или от вътре не може да казва какво ще прави ДПС. Ние ще продължим по този начин, бе категоричен Карадайъ, цитиран от пресцентъра на партията.   Зам.-председателят на ДПС Ахмед Ахмедов бе категоричен, че ДПС е реална конкуренция, която предлага реални  политики. Той заяви необходимостта от изграждане на една ускорена програма за развитие, която ДПС предлага. Ахмедов акцентира върху значимостта на всеки един, като част от колективното тяло и убедено заяви,  че посланията на партията трябва да идват от структурите, а не от централно ниво.   Зам.-председателят на ДПС и кметът на Кърджали Хасан Азис заяви, че ДПС Кърджали изпълни основната си цел, а именно запазване на цялостта на партията. Хасан Азис призова всеки един, който има свободата, толерантността, заедността като свои ценности да бъде част от обединението и силата, а не от разделението и безотговорността.   На заседанието присъстваха и заместник-председателите на ДПС Ахмед Ахмедов и Хасан Азис, народни представители, както и всички общински председатели и общински кметове на ДПС в областта.", "date": "2018.04.01", "title": "Мустафа Карадайъ от Кърджали: Трябва да сме активни и да сме готови за властта! "}
{"url": "http://epicenter.bg/article/Mirchev--Ima-razdelenie-v-GERB-mezhdu-Borisov-i-Tsvetanov--Ediniyat-e-atlantik--a-drugiyat---balansyor/150788/2/48", "text": "„В момента има разделение в ГЕРБ между Бойко Борисов и Цветан Цветанов. Единият държи изпълнителната власт, другият – парламентарната. Видна е позицията на Цветанов, който е твърд атлантик, защитаващ страната на Америка и Англия с всяка капка от своята политическа енергия. Явно постоянните закуски, на които ходи през океана показват силно влияние на това, което прави в държавата. От друга страна - Борисов в момента е в ролята на балансьор.”   Това заяви пред БНР народният представител от ПГ на „БСП за България” Стоян Мирчев по повод решението на премиера, да не се гонят руски дипломати от страната ни. Той обясни, че Борисов е приел ролята на балансьор по време на европредседателството – първо с Турция, а сега с Русия. „Борисов осъзнава, че за него ще е пагубно, ако заеме солидарната позиция, която заема Цветанов, а именно крайната позиция, и то без никакви доказателства на този етап”, поясни той.   Според него въпросът сега е дали Борисов ще отстъпи пред партньорите от Англия и Америка, или ще намери сили да принизи Цветанов. „Радвам се, че Борисов се съгласи, защото бяхме подготвили декларация, която беше надполитическа и умерена, защитаваща българските национални интереси. ГЕРБ не се съгласиха с нея, но на практика премиерът Борисов се съгласи с нея”, добави Мирчев.   Народният представител бе категоричен, че България не може да има крайна позиция по темата, като редица европейски държави, подтикнати от Великобритания, която няма никакви неоспорими доказателства, че Русия има вина по казуса „Скрипал”. „Аз се радвам, че дъщерята на Скрипал се оправя от нервнопаралитичния газ, от който се умира за 60 секунди”, каза Мирчев.   „В момента светът се намира на прага на нова студена война и ние не бива да участваме в засилването на тези процеси, а да търсим възможност за затопляне на отношенията и да се предотвратят такива действия”, категоричен бе Мирчев. Той приведе примери с Австрия и Германия, като първата страна отказа да изгони руски дипломати, докато няма твърди доказателства, а втората замени едни дипломати с други.", "date": "2018.04.01", "title": "Мирчев: Има разделение в ГЕРБ между Борисов и Цветанов. Единият е атлантик, а другият – балансьор"}
{"url": "http://epicenter.bg/article/Tsvetan-Tsvetanov-kritikuva-kabineta--Tryabva-da-sme-s-evroatlanticheskata-obshtnost--a-ne-s-evraziyskata/150789/2/48", "text": "Трябва да се числим към евроатлантическата общност, а не към евразийската. Разбира се, че трябва да поддържаме добри отношения с Русия, но това, което те правят в момента, е недопустимо за 21 век. Това коментира пред представители на медиите в местността „Рупите“ председателят на парламентарната група на ГЕРБ и заместник-председател на партията Цветан Цветанов.   Изявлението му е по повод решението на правителството да не експулсира руски дипломати заради случая „Скрипал“ във Великобритания. В петък след заседание на Съвета по сигурността към правителството премиерът Борисов заяви, че България няма да гони руски дипломати, докато Великобритания не предостави неопровержими доказателства за руска намеса в случая \"Скрипал\". Решението на  Борисов изненада Цветанов както и цялата ПГ на ГЕРБ.   Според Цветанов, подкрепяйки Великобритания, ние подкрепяме развитите демократични общества. „Ние не сме разследващ орган, затова трябва да сме солидарни с общата европейска позиция“, обясни заместник-председателят на ГЕРБ, който по този начин се противопостави на мотивите на премиера да не гоним руски дипломати.   „Живеем в напрегнати времена, но аз вярвам, че разумът ще надделее. Мирът и спокойствието са гаранция за просперитет, но за целта трябва да спазваме демократичните ценности и да зачитаме суверенитета на всяка държава“, подчерта Цветанов.   „От ПГ на ГЕРБ не допуснахме да влезем в тона на БСП. В петък те поискаха парламентът да излезе с обща декларация по случая „Скрипал“, но това щеше да е много грешен ход“, посочи председателят на ПГ на ГЕРБ и уточни, че когато Народното събрание излиза с позиция, връщане назад няма.   „Затова ние се противопоставихме на това тяхно искане и на свой ред предложихме, ако се приема някаква обща позиция – нека тя да кореспондира изцяло с тази на европейските лидери“, заяви той. По думите му БСП водят антиевропейска политика, която има за цел да изтика България извън евроатлантическата общност. „За разлика от тях, аз ще продължа да защитавам евроатлантическите ценности, каквото и да ми коства това“, категоричен бе Цветанов.   Той каза още, че през годините много хора са напуснали България, но напоследък се наблюдава тенденция някои от тях да се завръщат. „Младите виждат благоприятните условия за развитие у нас и все повече от тях решават да търсят своята реализация именно в България“, обясни Цветанов.", "date": "2018.04.01", "title": "Цветанов критикува Борисов: Трябва да сме с евроатлантическата общност, а не с евразийската!"}
{"url": "http://epicenter.bg/article/Ninova-shte-uchastva-v-balkanska-konferentsiya--quot-Patyat-kam-Evropeyska-balkanska-sreshta-quot-/150794/2/0", "text": "Председателят на БСП Корнелия Нинова ще проведе срещи с лидери на социалистите от Европа, съобщиха от пресцентъра на партията. Конференцията трябва да подготви срещата в София на 16 Май, в която ще участват председатели на партии, премиери и комисари, организирана от ПЕС и домакинствана от БСП. Акцент на лидерската среща са Западните Балкани.   С председателя на Демократическата партия на социалистите на Черна гора Мило Джуканович ,  Нинова ще подпише Меморандум за сътрудничество. На 4 април  тя  ще участва в Тирана на заседание на конференцията: „По какъв начин могат гражданското общество и икономическият сектор да допринесат към процеса на присъединяване?”", "date": "2018.04.01", "title": "Нинова ще участва в балканска конференция \"Пътят към Европейска балканска среща\""}
{"url": "http://epicenter.bg/article/Tsvetanov-v-Rupite--GERB-kato-sistemna-partiya-podkrepya-vsichki-initsiativi--koito-ostavyat-trayni-sledi/150797/2/0", "text": "За десети път младежите от ГЕРБ-Благоевград и от цялата страна заявиха желанието си да останат в България, като проведоха и тази година инициативата \"Да пуснем корени в България\". Много е хубаво, когато една партийна инициатива се превръща в обществено събитие и има обществена полза. Това каза заместник-председателят на ГЕРБ и председател на ПГ на партията Цветан Цветанов по време на десетата юбилейна инициатива на Младежи ГЕРБ-Благоевград „Да пуснем корени в България“, която се провежда в местността Рупите.   В инициативата взеха участие още кметовете на ГЕРБ в Благоевградска област, кметът на Перник Вяра Церовска, народните представители от ГЕРБ-Благоевград Даниела Савеклиева, Александър Мацурев и Георги Динев, административният секретар на ГЕРБ и областен координатор на ГЕРБ-София Цветомир Паунов, евродепутатът от ГЕРБ/ЕНП Андрей Новаков, зам.-министърът на външните работи и председател на Младежи ГЕРБ Георг Георгиев, зам.-министърът на икономиката Александър Манолев, областният управител Бисер Михайлов, общинските ръководства на ГЕРБ в областта и младежи от цялата страна. За юбилейното издание на инициативата бяха засадени нови 40 дръвчета в парка зад храма на баба Ванга.   Според Цветан Цветанов ГЕРБ като системна партия подкрепя всички ежегодни инициативи, които оставят трайна следа. \"Хубаво е, че това събитие дава възможност на младите хора да създават приятелства, тук се създадоха семейства. Това е доказателство, че ще бъдем заедно в добри и трудни моменти. Не такива празници като Цветница и предстоящия Великден е време да направим равносметка, да се извиняваме, когато допускаме грешки\", каза още Цветан Цветанов. Той уточни, че ПГ на ГЕРБ е осигурила финансиране и е дарена беседка, която вече е монтирана в парка, за да се чувстват хората уютно и удобно по повод Цветница и предстоящите Великденски празници. Цветан Цветанов.   „Изключително съм горда, че тази инициатива тръгна от МГЕРБ-Благоевград и от Калин Каменов. На хубавия празник – Цветница, си пожелавам на това място да се събираме все повече хора, а тази инициатива да се превърне в национална кауза”, посочи областният координатор на ГЕРБ-Благоевград и народен представител Даниела Савеклиева.   Основателят на инициативата и кмет на Враца Калин Каменов припомни как се е създала инициативата преди 10 години от група ентусиазирани младежи. \"Добрината ни събра тогава и съм горд, че след 10 години, въпреки всички промени и трудности, ние оставаме заедно и продължаваме това добро дело\", заяви Калин Каменов.   Председателят на Младежи ГЕРБ и зам.-министър на външните работи подчерта, че инициативата \"Да пуснем корени в България\" е една силна заявка, че в бъдеще младите хора ще останат и ще работят в интерес на по-доброто развитие на държавата.   Евродепутатът от ГЕРБ/ЕНП Андрей Новаков отбеляза, че преди 10 години, водени от амбицията и желанието да съградят нещо хубаво, младите хора от Благоевград дават начало на инициативата, вследствие на която днес на Рупите има една здрава и голяма гора от над 1000 дръвчета.   Младежите от Благоевградска област подариха на Цветан Цветанов по случай имения му ден огромна торта със снимки от предишни негови участия в инициативата. На свой той им пожела здраве и късмет. Първи от сладкиша опитаха всички деца, които се включиха в десетото юбилейно издание.", "date": "2018.04.01", "title": "Цветанов в Рупите: ГЕРБ като системна партия подкрепя всички инициативи, които оставят трайни следи"}
{"url": "http://epicenter.bg/article/-Toma-Bikov--Prezidentat-opita-da-zabie-nozh-v-garba-na-pravitelstvoto/150802/2/0", "text": "Правителството се опитва да води цялостна външна политика. Срещата във Варна не се разглежда сама по себе си. И позицията на България за тази международна криза  между Великобритания и Русия – това не са отделни неща. И аз мисля, че за първи път от много време насам има цялостна външна политика, която отчита националния интерес на първо място и която отчита България като част от ЕС и НАТО. И която се опитва да преведе страната през много сложната ситуация, която е в момента. Това обяви депутатът от ГЕРБ Тома Биков пред Канал 3.   „При президента и при Нинова има мислене на парче. Според тях във Варна е трябвало да се обсъдят тракийските бежанци. А темата всъщност беше мигрантската криза и от нея се получи много добър резултат. Позиция за Русия – Нинова я приветства. Преди това обаче каза, че санкциите трябва да паднат, а ние сме на обратното мнение. Ние имаме самочувствието да отстояваме националния интерес – както пред Русия, така и пред западните партньори”, допълни народният представител и обясни защо споменава президента Румен Радев и лидера на БСП Корнелия Нинова заедно.   „По-рано се надявах, че президентът ще бъде президент на всички българи, но го слях с Нинова, защото все по-често виждам едно и също говорене. Президентът показа готовност да забие нож в гърба на правителството. Опита да го направи. Това стана преди срещата във Варна, като още преди това я обяви за провалена”, допълни Тома Биков.   Според него с тази си позиция президентът не печели нищо, освен симпатиите на най-твърдите критици на правителството и най-твърдото ядро от електората на БСП.   И отново го призова към действия в синхрон с кабинета. „Ако той иска да представлява страната, той трябва да има елементарна координация с правителството. Но след като не е доволен от срещата във Варна, нека сега той се срещне с Ердоган, с Туск, Юнкер, да обиколи всички европейски страни и пред тях да постави въпроса за тракийските бежанци”, каза още Биков.   „Правителствето не действа на базата на чувствата си към една или друга държава. Действа хладнокръвно, в национален интерес, в интерес към българските граждани. Докато виждам как президента говори, когато става въпрос за Русия и как, когато става въпрос за някоя държава”, допълни депутатът от ГЕРБ.   Относно искането на Корнелия Нинова да иска стенограма от срещата Борисов – Ердоган. „Не е права да иска такава стенограма. Това показва от нейна страна неграмотност. Тя иска стенограма от разговор на четири очи. Нали затова е разговор на четири очи, за да няма такава стенограма. Да не говорим, че ако се разсекрети подобен разговор, после никой няма да иска да говори на четири очи с премиера. И не само той, а и всеки следващ”, каза още Биков.  ", "date": "2018.04.01", "title": "Тома Биков: Президентът опита да забие нож в гърба на правителството"}
{"url": "http://epicenter.bg/article/Ivan-Portnih--Boyko-Borisov-se-prevarna-v-edin-ot-liderite-na-Evropa/150803/2/48", "text": "„Безусловно постиженията на премиера в международен план са неоспорими и той се превърна в един от лидерите в Европа”. Това обяви пред Канал 3 кметът на Варна Иван Портних, който бе и сред организаторите на срещата между лидерите на Европейския съюз и турския президент Реджеп Ердоган.   „Варна е специален град. Ние сме Морската столица на България, но и източната врата на ЕС. За избора на Варна трябва да благодарим на премиера, че оцени организационните ни умения. Това бе поредна такава среща – тук гостува и президента Макрон. Така че Варна за пореден път влезе в световния новинарски обмен”, коментира градоначалникът.   Относно позицията на България в усложнената международната обстановка - както отношенията между ЕС и Турция, така и разривът между Великобритания и Русия, той коментира: „Мисля, че наистина в тоази сложна обстановка е необходима балансирана позиция. Срещата във Варна също бе следствие от тази сложна обстановка. И в крайна сметка смятам, че правителството реагира по правилния начин и отстоява националния интерес. Така или иначе Варна е и ключов център в този черноморски регион, в който е и Русия и считам, че позицията да се търси диалог е правилна. Защото всичко друго пречи на развитието, като например икономическото развитие”, допълни Портних, като уточни, че Варна се радва на устойчив ръст на туристи, включително и на такива от Русия, които се очаква да се увеличат и през този летен сезон.   Той обяви, че се очаква във Варна да бъдат инвестирани над 350 милиона в най-различни проекти. „Развитието на инфраструктурата в последните две години е изключително мащабно и това е видимо. През тази година имаме осигурено финансиране за проекти за над 350 милиона лева. Сред тях е обновяването на Аспаруховия мост, който ще облекчи трафика в града. Ще осигурим и обходен маршрут към курортите. Започнали сме обновяване и на трите основни булеварда в Аспарухово. Целта ни е тези ремонти, които сме започнали, да ги приключим още преди края на активния летен сезон. За есента имаме и други проекти, така че до края на годината ни очаква изключително сериозна работа.   Инвестициите обаче не са само в направление инфраструктура, а и образование и спорт”, допълни Иван Портних, като не пропусна да каже, че в града ще бъде изградена първата от 30 години библиотека в страната, която ще е новата емблема на Варна.", "date": "2018.04.01", "title": "Иван Портних: Бойко Борисов се превърна в един от лидерите на Европа"}
{"url": "http://epicenter.bg/article/DSB-i--quot-Da--Balgariya-quot--shte-vazrazhdat--quot-Sinyata-koalitsiya-quot--bez-SDS/150808/2/0", "text": "Обединението между ДСБ и \"Да, България\" (ДаБГ) върви като \"римейк\" на някогашната \"Синя коалиция\", оглавявана от двамата бивши съпредседатели Иван Костов (ДСБ) и Мартин Димитров (СДС). Според разговорите, които водят председателите на двете формация - Атанас Атанасов и Христо Иванов, се предвижда само двамата да представят бъдещото обединение и да държат подписите за регистрация пред избирателната администрация. Това разказаха пред в. \"Сега\" близки до преговорите източници. Всички други партии, които искат да се присъединят към този съюз, трябва да приемат лидерството на двамата съпредседатели и условието да са под тяхната шапка.   Новото обединение ще се стреми към 5-партиен модел, в който освен формациите на Христо Иванов и Атанас Атанасов, ще се включат \"Зелените\", земеделците на бившия министър на отбраната Николай Ненчев и партия ДЕОС, която обаче била пред саморазпускане.  Условието единствено Иванов и Атанасов да държат представителството на бъдещата коалиция изправя пред сериозни компромиси \"зелените\" и земеделците на Ненчев. Движение \"България на гражданите\" (ДБГ), които замразиха членството си в Реформаторския блок, също правело опити \"да се качи на файтона\", но \"там е нужен по-категоричен катарзис\", заяви активист на ДаБГ. В същото положение бил и \"Глас народен\" на Светльо Витков, който наскоро заяви, че търси нов съюз. Преговори с тях не се водят, разказаха близки до ръководството на ДСБ и ДаБГ. Оттам бяха категорични, че ще си сътрудничат само с партии, които ясно са заявили своето критично отношение към ГЕРБ. В СДС назрява бунт срещу председателя Божидар Лукарски. На 17 април по време на заседание на Националния партиен съвет ще бъде поискана оставката му, съобщи преди дни Николай Александров, областен председател на СДС-Стара Загора. Пред БНР Александров обяви, че местните активисти не били доволни от изолацията на СДС от останалите десни формации, липсвала активна политика към правителството и яснота за бъдещето. \"Лукарски не води никаква политика\", обобщи неговият заместник, бивш председател на СДС и настоящ кмет на Карлово Емил Кабаиванов. Другият зам.-председател Костадин Марков се включи с позиция във \"Фейсбук\", където видя опит за \"селска революция\" в СДС, обявена от \"най-глупавия член на СДС от Южна България\".", "date": "2018.04.01", "title": "ДСБ и \"Да, България\" ще възраждат \"Синята коалиция\" без СДС"}
