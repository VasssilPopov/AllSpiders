{"url": "http://epicenter.bg/article/Izlozhba-za-141-godini-ot-Rusko-turskata-osvoboditelna-voyna-be-otkrita-v-UniBIT/176475/2/0", "text": "Изложба под надслов „141 години от Руско-турската освободителна война“ бе открита днес в УниБИТ.   Представени бяха 30 репродукции на известни картини на големите руски художници – баталисти, както и няколко изключително редки литографии, разказващи за събитията от 1877-1878г. Преподаватели, докторанти, специализанти и студенти имаха възможността да се запознаят с безсмъртните произведения на Дмитриев – Оренбургски „Форсиране на река Дунав“, Триптиха „На Шипка всичко е спокойно“, „Панахида“ на Василий Верешчагин. Изложбата бе открита от ректора на УниБИТ проф.дн Ирена Петева и председателя на Общото събрание на Университета проф. Стоян Денчев. ", "date": "2019.02.28", "title": "Изложба за 141 години от Руско-турската освободителна война бе открита в УниБИТ"}
{"url": "http://epicenter.bg/article/Radev-v-Slovakiya--Ne-mozhem-da-dopusnem-drug-da-reshava-badeshteto-na-balgarskite-energiyni-proekti-/176432/2/0", "text": "\"  При подготовката на срещата установих, че определени текстове на предварително изготвената декларация застрашават реализацията на важни инфраструктурни проекти от наш национален интерес, и направих необходимото проблемните текстове да бъдат извадени от декларацията.\"   Това заяви днес президентът Румен Радев в отговор на журналистически въпрос за позицията, която ще отстоява на срещата на високо равнище във формат Б9, която се провежда в словашкия град Кошице, съобщиха от прессекретариата на държавния глава.  В рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО.  Държавният глава подчерта, че очаква българското правителство да    По думите на Румен Радев НАТО има достатъчно механизми за изработване на единна политика, докато регионалният формат изостря риториката, което не кореспондира с политиката на сдържане и диалог, възприета от Алианса.  Президентът добави, че за съжаление неформалната инициатива Б9 се е отдалечила от замисъла си и дори създава рискове за интересите на деветте държави членки, отивайки отвъд приети от всички 29 съюзници подходи.  ", "date": "2019.02.28", "title": "Радев в Словакия: Очаквам българското правителство да материализира визитата на Медведев"}
{"url": "http://epicenter.bg/article/Pompeo-blagodari-na-Borisov-za-prekasnatite-opiti-za-finansovi-tranzaktsii-na-rezhima-na-Maduro/176435/2/0", "text": " Това съобщиха от Правителствената информационна служба.  „ “, изтъква в писмото си до премиера Борисов държавният секретар на САЩ.  Помпео отбелязва, че този важен акт на подкрепа ще помогне на страната да се върне към пътя на демокрацията и просперитета.  ", "date": "2019.02.28", "title": "Помпео благодари на Борисов за прекъснатите опити за финансови транзакции на режима на Мадуро"}
{"url": "http://epicenter.bg/article/Kmetat-na-Kardzhali-tarsi-varianti-za-denonoshtna-apteka-v-grada/176439/2/0", "text": "  Кметът на общината инж. Хасан Азис се срещна днес с представители на аптечния бизнес в града, на която беше обсъден проблема с липсата на нощна аптека в града. Присъстваха представители на аптеки „Марешки“, „М-Л фарма“, Народни аптеки, съобщиха от община Кърджали.   Като основен мотив за липса на нощна аптека представителите на аптечния бизнес посочиха дефицита на квалифицирани кадри и икономическата нерентабилност при 24-часов режим на работа. В града има аптека, която работи до 22.00 часа, след този час през нощта най-близката работеща аптека е в Хасково.   Кметът изрази готовност общината да подпомогне решаването на проблема, ако се намери приемлив вариант, тъй като въпросът е и социален. Предоставянето на безплатно помещение или назначаването на медицински специалист от общината са само част от възможните решения.   По време на разговорите инж.Азис посочи, че ще проведе срещи с органите, контролиращи аптечния бизнес – НАП, РЗИ, Изпълнителна агенция по лекарствата, за да се намери работещ вариант по проблема с нощната аптека. Предстои среща и с ръководството на МБАЛ по казуса.      ", "date": "2019.02.28", "title": "Кметът на Кърджали търси варианти за денонощна аптека в града"}
{"url": "http://epicenter.bg/article/Obshtina-Kardzhali-kanyat-malchuganite-na-Detski-praznik-s-Baba-Marta/176441/2/0", "text": "Община Кърджали и ОДК канят децата на Детски празник с Баба Марта на 1 март /петък/ от 11.00 ч. в концертната зала на ОДК. Тази година гости на празника ще са и първокласниците от СУ „Йордан Йовков” и ОУ „Св.св.Кирил и Методий”, съобщиха от общината.   Децата от школата по Етнография, клуб „Театрално студио”, ДВГ „До Ре Ми”, Школа за модерни танци и Школата по източни бойни изкуства ще забавляват публиката, а Баба Марта ще разкаже историята на мартеницата и обичаите свързани с този празник. Баба Марта ще завърже мартенички на всички деца и ще раздаде медени питки с благословия за здраве, щастие и дълголетие, а в двора на ОДК децата ще прескочат огън за здраве и за прогонване на злите сили.   600 мартеници изработиха учениците от Школата по етнография и краезнание, Детски и младежки парламент и клуб „Сръчни ръце” с ръководители Нели Карабашева и Марияна Бекриева. На 1 март децата ще закичат мартениците с пожелание за здраве и дълголетие в институции, дневен център „Надежда”, Дома за възрастни хора, граждани и на участниците в детския празник с Баба Марта.    ", "date": "2019.02.28", "title": "Община Кърджали и ОДК канят малчуганите на Детски празник с Баба Марта"}
{"url": "http://epicenter.bg/article/Rumen-Radev-shte-se-sreshtne-s-generalniya-sekretar-na-NATO-Yens-Stoltenberg-na-1-mart/176442/2/0", "text": "На 1 март, петък, от 10.30 часа президентът Румен Радев ще приеме на „Дондуков“ 2 генералния секретар на НАТО Йенс Столтенберг, който ще бъде на официално посещение у нас. Това съобщиха от прессекретариата на държавния глава.  Държавният глава и гостът ще имат среща на четири очи, след което са предвидени и пленарни разговори. ", "date": "2019.02.28", "title": "Румен Радев ще се срещне с генералния секретар на НАТО Йенс Столтенберг на 1 март"}
{"url": "http://epicenter.bg/article/Zapochna-rekonstruktsiyata-na-mosta-nad-reka-Malka-Arda-pri-Lyubino/176444/2/0", "text": "Започна реконструкцията на моста над река Малка Арда край ардинското село Любино.   Той е строен през 60-те години на миналия век и оттогава не му е правен основен ремонт, сподели кметът на Любино Съдкъ Ахмед.   Реконструкцията се осъществява с финансови средства от капиталовите разходи на община Ардино. Ще бъде премахната съществуващата дървена конструкция и тя ще бъде заменена със стоманени носещи греди и стоманобетонна плоча. Ремонтните дейности ще приключат към 15 март, ако атмосферните условия са благоприятни, съобщиха от община Ардино.", "date": "2019.02.28", "title": "Започна реконструкцията на моста над река Малка Арда при Любино"}
{"url": "http://epicenter.bg/article/Obshtina-Momchilgrad-otbelyazva-3-mart-s-tarzhestven-ritual/176445/2/0", "text": "С издигане на знамето на Република България в 11.00 часа на 3-ти март пред паметника-мемориал „Костница“ ще започне тържествения ритуал, посветен на Националния празник. Ще бъдат поднесени венци и цветя.   Общинска администрация кани всички жители и гости на града, директори на училища и детски градини, учителски колективи и служители в държавните учреждения, да се присъединят към честването на Националния празник на България.", "date": "2019.02.28", "title": "Община Момчилград отбелязва 3 март с тържествен ритуал"}
{"url": "http://epicenter.bg/article/Nameriha-ubit-taksidzhiya-mezhdu-Razgrad-i-selo-Dyankovo/176410/3/0", "text": "Таксиметров шофьор е намерен убит на пътя между Разград и село Дянково, съобщава БНР.   Сигнал е получен в полицията снощи около 22 часа.   Първоначално информацията е била, че става дума за катастрофа, но при огледите е установено, че се касае за криминално престъпление. Случаят се разследва от екипи на полицията в Разград.   Изясняват се причините за тежкия инцидент и се издирва евентуален извършител. ", "date": "2019.02.28", "title": "Намериха убит таксиджия между Разград и село Дянково"}
{"url": "http://epicenter.bg/article/Podnoviha-targa-za-stroezha-na-balgarskiya-uchastak-ot--Turski-potok-/176446/4/0", "text": "\"Булгартрансгаз\" обяви в четвъртък, че е подновен търгът за строежа на българския участък на газопровода „Турски поток“, съобщава Ройтерс.  Българският мрежов газов оператор посочи, че офертите ще могат да бъдат подавани до 6-и март. Стойността на проекта за разширяването на българската газопреносна система от границата с Турция до границата със Сърбия е 1,4 млрд. евро (около 1,6 млрд. долара).  Търгът за закупуването на оборудване, инвестиционното проектиране и строителството на българския участък от „Турски поток“ беше обявен през декември миналата година. По-рано този месец обаче беше спрян заради жалба на българската компания „Атоменергоремонт“.  Проектът предвижда изграждането на газопровод с дължина 474 км от българо-турската до българо-сръбската граница, както и на две нови компресорни станции, припомня БНР.  По-рано тази седмица руският производител на петролни и газови тръби ТМК заяви, че е заинтересован от наддаването за изграждането на газопровода с дължина 484 км, чрез който София иска да осигури връзка с газопровода \"Турски поток\". Става дума за „Тръбната металургична компания“ на бизнесмена Дмитрий Пумпянский. Според източник на руското издание РБК обаче руската компания вече преговаря с австрийската „Щрабак“, която да извърши строителните дейности. От „Щрабак“ отричат да водят подобни преговори.  От компанията на Пумпянский твърдят, че в момента не участват в проекта, но имат намерение да се включат в обявения от „Булгартрансгаз“ търг.  ", "date": "2019.02.28", "title": "Подновиха търга за строежа на българския участък от „Турски поток“"}
{"url": "http://epicenter.bg/article/Koya-e-Laura-Kyoveshi--/176438/11/0", "text": "  Лaура Кодрута Кьовеши, на 45 г., е родена в Сфанту Георге, окръг Ковасна, централна Румъния, в район, с етническо унгарско малцинство. Завършва Юридическия факултет на Университета в Клуж-Напока през 1995 г. През същата година започва кариерата си като прокурор в прокуратурата към районния съд в Сибиу. След почти четири години на тази длъжност тя се премества в прокуратурата към окръжния съд в Сибиу и оттам започва нейното издигане.  В рамките на четири години тя става главен прокурор на отдела за наказателно разследване в прокуратурата в Сибиу, след което през декември 2004 г. се премества в дирекцията за разследване на организираната престъпност и тероризма в Сибиу. През юни 2006 г. тя става главен прокурор на тази дирекция в Сибиу. От тази позиция става главен прокурор на Румъния през октомври 2006 г. Бившият министър на правосъдието Моника Маковей, сега член на Европейския парламент, предложи Кьовеши за тази позиция и бившият президент Траян Бъсеску подписа споразумението.  Лаура Кьовеши е първата жена главен прокурор на Румъния, както и най-младият главен прокурор на страната. По онова време тя е само 33 години. Кьовеши получи втори мандат през октомври 2009 г.  През май 2013 г. тя е назначена за главен прокурор на Националната дирекция за борба с корупцията (ДБК), специална прокуратура, специализирана в разследването на случаи на корупция от най-високо ниво. Бившият премиер на социалдемократите Виктор Понта, който също беше временен министър на правосъдието, беше този, който я номинира за тази позиция, а президентът Траян Бъсеску подписа това назначение. Няколко години по-късно, под ръководството на Кьовеши, ДБК разследва Понта и брата на Бъсеску.  Националната дирекция за борба с корупцията (ДБК), институция, създадена през 2002 г., достигна своя връх по време на първия мандат на Кьовеши, когато започна стотици разследвания срещу висши служители. През юни 2014 г. ДБК постигна 4-годишна окончателна присъда срещу бившия премиер Адриан Нъстасе, което доведе институцията в центъра на вниманието. След това ДБК успя да постави зад решетките няколко министри, депутати и десетки влиятелни регионални политически лидери , известни още като „местни барони“.  Резултатите от работата на ДБК донесоха на Ковеши много публичност в международните медии и подкрепата на чуждестранни посолства в Румъния, най-вече от американското посолство в Букурещ. Ръководителят на ДБК получи няколко награди от чужди страни, включително Франция, САЩ и Швеция.    През 2016 г. Кьовеши получи подновен мандат по предложение на министъра на правосъдието Ралуца Пруна. Президентът Клаус Йоханис, който също е привърженик на дейността на Кьовеши, подписва това назначение. Промяната настъпва през 2016 г., когато Социалдемократическата партия (СДП) отново идва на власт и нейните лидери започнаха кампания срещу ДБК. Те обвиниха институцията в злоупотреби и в политически натиск. Те също така предположиха, че Кьовеши е част от така наречената „сянка“ - тайна структура на властта, която имала за цел да поеме контрола върху политическата власт в Румъния. Лидерът на СДП Ливиу Драгня, осъден за изборни измами през 2015 г., след разследване на ДБК и заподозрян по няколко други разследвания за корупция, стана основният противник на Кьовеши.  Управляващата коалиция започна да променя законите в областта на правосъдието и наказателните кодекси, за да направи по-трудно за прокурорите да разследват политици на власт, а ДБК веднага реагира, казвайки, че това ще направи борбата с корупцията по-малко ефективна в Румъния. Уличните протести срещу управляващата коалиция и в подкрепа на ДБК започнаха през февруари 2017 г. Европейската комисия и чуждестранните посолства също реагираха, потвърждавайки подкрепата си за антикорупционната институция.  Започна дълга война, по време на която управляващата коалиция бавно наложи промените си на етапи, като продължи да дискредитира върховните съдебни институции, които се противопоставиха на тези промени, а именно ДБК и Главна прокуратура. Политиците обвиниха ДБК в злоупотреби и незаконно сътрудничество с Румънската разузнавателна служба , както и натиск върху съдиите за присъди.  През 2017 г. ДБК беше засегната от първите вътрешни скандали. Изтекоха записи, в които Кьовеши твърди, че иска от прокурорите да тръгнат след премиера и да действат по-бързо с големите случаи на корупция. По това време ДБК заяви, че записите са редактирани и извадени от контекста.  През февруари 2018 г. министърът на правосъдието Тудорел Тоадер започна процедурата за освобождаване на Кьовеши от кормилото на ДБК. Той представи доклад, включващ най-вече обвинения срещу Кьовеши, много от които се основаваха на медийни съобщения, и само накратко визират дейността й в ръководството на ДБК. Докладът обвини Кьовеши, наред с другото, с увреждането на имиджа на Румъния в чужбина, като говори за широкоразпространената корупция в страната и за усилията на управляващата коалиция да отслаби борбата с корупцията в интервютата си с международни медии.  Президентът Клаус Йоанис отложи отговора на молбата на министъра на правосъдието за почти шест месеца, но Конституционният съд го принуди да подпише уволнението й, което направи през юли 2018 г. След освобождаването й от ръководството на ДБС Кьовеши бе преместена в Главната прокуратура.  През декември 2018 г. тя представи кандидатурата си за главен прокурор на новата Европейска прокуратура . Веднага след това управляващата коалиция в Букурещ поднови атаките си срещу нея, опитвайки се да блокира назначаването й. Въпреки това, комисията за подбор, съставена от международни специалисти, постави Кьовеши на върха на списъка с кандидати за поста, изпратен на Съвета на ЕС и Европейския парламент.  Междувременно новосъздадената секция за разследване на магистрати в Румъния официално обяви, че разследва Кьовеши за злоупотреба със служебно положение, подкуп и фалшиви показания в случай, свързан с екстрадирането от Индонезия на управител на инвестиционен фонд, осъден за измама. Делото е започнало от жалба срещу Кьовеши, подадена от бившия депутат Себастиан Гита, който избяга в Сърбия през декември 2016 г., след няколко разследвания на ДБК, насочени срещу него.  Румънското правителство и министърът на правосъдието Тудорел Тоадер лобираха срещу Кьовеши в Съвета на ЕС, където тя загуби първоначалния вот в полза на френския кандидат. Комисиите от Европейския парламент обаче гласуваха за Кьовеши, като я върнаха в надпреварата за назначаването, което ще бъде решено след преговори между Европейския парламент и Съвета на ЕС.   ", "date": "2019.02.28", "title": "Коя е Лаура Кьовеши? "}
{"url": "http://epicenter.bg/article/Dokladat-na-Svetovnata-banka--Promenyashtata-se-priroda-na-rabotata--izliza-na-1-mart/176447/6/0", "text": "На 1 март излиза Докладът на Световната банка „Променящата се природа на работата“ -  ценен инструмент не само за мениджъри и полисимейкъри, но и за всички участници на пазара на труда.   (превод: Вера Асенова; цена: 20 лв.,192 стр.) разглежда предизвикателствата и възможностите на всеки етап от натрупването на човешки капитал - за всяка група държави според тяхното ниво на доход. Няма спор, че силният човешки капитал и ученето през целия живот са ключът към бързото и адекватно адаптиране към промените. Високоразвитите когнитивни умения като решаване на сложни проблеми, рационално мислене, самостоятелност и ефикасност заедно със социално-поведенчески умения като способност за работа в екип са най-ценните качества и умения в дигиталната ера.  Технологиите винаги са били в основата на икономическия растеж и развитие. Те подобряват начина ни на живот и свиват границите на бедността до все по-малка част от световното население. Технологиите едновременно заменят човешкия труд и създават нови възможности за нови групи хора. Но как те променят природата на работата днес? Кои професии са най-силно заплашени от роботизация? Кои умения правят притежателите си конкурентноспособни на пазара на труда? Какво могат да направят правителствата, за да повишат човешкия капитал в страните си? Как да се финансират тези политики в зависимост от дохода на страната и как да се усили социалната защита за най-уязвимите в обществата и в света?    Новите форми на бизнес обаче продължават да се сблъскват със стари институционални проблеми. Неформалната заетост остава основен риск за работниците по света като ги лишава не само от социална защита, но и от възможности да укрепват и развиват своя човешки капитал. А нивото му е определящо за интегрирането на бъдещи технологии в икономиката. Това изследване информира за бързо случващи се промени и предлага решения с дългосрочен хоризонт.   ___   Никога не е имало време, когато човечеството да не се е страхувало от това докъде може да доведе талантът му за иновации. През ХІХ век Карл Маркс се притесняваше, че „машините не просто действат като превъзхождащ конкурент на работника, във всеки момент са на път да го направят излишен. Но те са и най-мощното оръжие за потискане на стачките“. Джон Мейнард Кейнс предупреди през 1930 г. за повсеместна безработица, произтичаща от технологиите. И въпреки това иновациите са трансформирали стандарта на живот. Средната продължителност на живота се е повишила; основните здравни грижи и образование са широко достъпни; и повечето хора виждат, че доходите им нарастват. Според едно скорошно проучване на „Евробарометър“ три четвърти от гражданите на Европейския съюз, световната суперсила в категорията „начин на живот“, вярват, че работното място печели от технологиите. Две трети от тях твърдят, че технологиите ще бъдат от полза за обществото и ще подобрят качеството им на живот още повече. Въпреки този оптимизъм, опасенията за бъдещето остават. Хората, живеещи в напредналите икономики, са загрижени от голямото въздействие на технологиите върху заетостта. Те поддържат мнението, че нарастващото неравенство, съчетано с появата на „гиг икономиката“ (в която фирмите се договарят с независими работници за краткосрочни ангажименти), насърчава „състезание към дъното“ при условията на труд.   Този тревожен сценарий обаче е в крайна сметка неоснователен. Вярно е, че в някои развити икономики и страни със средни доходи производствени работни места отстъпват на автоматизацията. Работниците, които извършват рутинни задачи, които са „кодифицируеми“, са най-уязвими към замяна. И все пак технологиите предоставят възможности за създаване на нови работни места, повишаване на производителността и предоставяне на ефективни обществени услуги. Чрез иновации технологията генерира нови сектори и нови задачи.   Някои характеристики на настоящата вълна на технологичния прогрес са забележителни. Цифровите технологии позволяват на фирмите да се увеличават или намаляват бързо, размивайки границите на фирмите и оспорвайки традиционните модели на производство. Новите бизнес модели – фирми за цифрови платформи – се развиват от местни стартиращи предприятия до глобални бегемоти, често с малко служители или материални активи. Тази нова индустриална организация поставя въпроси за политиките в областта на неприкосновеността на личния живот, конкуренцията и данъчното облагане. Способността на правителствата да събират приходи е ограничена от виртуалната природа на производствените активи.   Възходът на платформените пазари позволява ефектите на технологиите да достигнат до повече хора по-бързо от всякога. Физическите лица и фирмите се нуждаят само от широколентова връзка за търговия със стоки и услуги на онлайн платформи. Този мащаб от виртуалност носи икономически възможности за милиони хора, които не живеят в индустриализирани страни или дори в индустриални зони. Променящото се търсене на умения достига до същите хора. Автоматизацията повишава премията за когнитивни умения от висок порядък в напредналите и нововъзникващите икономики. Инвестирането в човешки капитал е задължително, ако искате да се възползвате максимално от тази развиваща се икономическа възможност. Три вида умения са все по-важни на трудовите пазари: усъвършенствани когнитивни умения като комплексно решаване на проблеми, социално-поведенчески умения като работа в екип и комбинации от умения, които предполагат адаптивност, като например умение за рационално разсъждаване и самоналагане на ефективност. Изграждането на тези умения изисква силни основи на човешкия капитал и учене през целия живот.   Така основите на човешкия капитал, създадени в ранна детска възраст, стават по-важни. Въпреки това правителствата в развиващите се страни не отдават нужното значение на ранното детско развитие, а резултатите за човешкия капитал от основното образование са под оптималните. Новият индекс на човешкия капитал на Световната банка, представен за първи път в това проучване, подчертава връзката между инвестициите в здравеопазването и образованието и производителността на бъдещите работници. Например изкачването от 25-и на 75-ия перцентил на индекса води до допълнителен годишен ръст от 1,4% в продължение на 50 години.   Създаването на официални работни места е най-добрата политика, според програмата за достойни условия на труд на Международната организация на труда, за пълно възползване от предимствата на технологичните промени. В много от развиващите се страни повечето работници продължават да работят на места с ниска производителност на труда,често в сивия сектор с ограничен достъп до технологии. Липсата на качествени работни места в частния сектор оставя талантливи млади хора с ограничен достъп до наемане на работа на заплата. Висококвалифицираните висшисти в момента съставляват почти 30% от безработните в Близкия изток и Северна Африка. По-добрите възможности за обучение на възрастни дават възможност на онези, които са напуснали училище, да се преквалифицират в съответствие с променящите се изисквания на пазара на труда. Необходими са и инвестиции в инфраструктура. Най-очевидни са инвестициите в достъп до интернет за хора в развиващите се страни, които остават несвързани. Също толкова важни са повече инвестиции в пътната, пристанищната и общинската инфраструктура, на които фирмите, правителствата и индивидите разчитат, за да използват технологиите в пълния им потенциал. Приспособяването към следващата вълна от работни места изисква социална защита. Осем от 10 души в развиващите се страни не получават социално подпомагане, а 6 от 10 души работят в сивия сектор, без осигуряване.   Дори и в развитите икономики застрахователният модел, базиран на работната заплата, е все по-атакуван от работните споразумения извън стандартните трудови договори. Какви са новите начини на защита за хората? Социален минимум, който осигурява подкрепа независимо от заетостта. Този модел, включващ задължително и доброволно социално осигуряване, може да достигне до много повече хора.   Социалната защита може да бъде засилена чрез разширяване на цялостния обхват, което дава предимство на най-нуждаещите се хора в обществото. Поставянето на здравните работници в общността на държавни заплати е стъпка в правилната посока. Безусловен базов доход е друга възможност, но тя е неизпитана и фискално непосилна за нововъзникващите икономики. Засилените системи за социално подпомагане и застраховане биха намалили тежестта на управлението на риска върху трудовото законодателство. Тъй като хората стават по-добре защитени чрез такива системи, регулирането на труда би могло, където е уместно, да бъде по-балансирано, за да се улесни движението между различни работни места.   За да могат обществата да се възползват от потенциала, който технологиите предлагат, те ще се нуждаят от нов социален договор, съсредоточен върху по-големи инвестиции в човешки капитал и постепенно осигурявайки универсална социална защита. Въпреки това социалното включване изисква фискално пространство, а много развиващи се страни не разполагат с финанси поради неадекватни данъчни основи, големи неформални сектори и неефективно администриране.   И все пак има много възможности за подобрение – например чрез по-добро събиране на данъци върху имуществото в градските общини или въвеждане на акциз върху захарта или тютюна. Последните също биха имали преки ползи за здравето. Налагането на косвени данъци, реформирането на субсидиите и намаляването на избягването на данъци от глобалните корпорации, особено сред новите платформи, са други възможни източници на финансиране. Всъщност традиционната структура на световния данъчен ред предоставя възможности на мултинационалните корпорации за ерозия на данъчната основа или пренасочване на печалбата, т.е. някои фирми разпределят повече печалба към свои свързани фирми, регистрирани в страни с нулев или много нисък данък печалба, без значение колко малко бизнес се прави там. Според някои оценки средно 50% от общия доход на мултинационалните компании се отчита в юрисдикции с ефективна данъчна ставка под 5%.  ", "date": "2019.02.28", "title": "Докладът на Световната банка „Променящата се природа на работата“ излиза на 1 март"}
{"url": "http://epicenter.bg/article/Bivshiyat-advokat-na-Tramp--Toy-e-lazhets-i-moshenik--Lazheshe-za-biznes-interesite-si-v-Rusiya/176397/7/0", "text": "Доналд Тръмп лъжеше за бизнес интересите си в Русия през цялото време, защото не вярваше, че ще спечели изборите. Той просто използваше предизборната кампания, за да рекламира себе си.   Това заяви бившият адвокат на президента, Майкъл Коен, на изслушване в Конгреса току-що. Коен, който бе осъден, че е лъгал конгресмените в интерес на Тръмп, свидетелства отново, след като започна да сътрудничи на разследването.   Излъгах Конгреса за това кога Тръмп е спрял преговорите си за строежа на Moscow Tower в Русия – твърдях, че това се е случило през януари 2016 г. Това не бе вярно, преговорите ни продължиха с месеци по време на кампанията, каза Коен. \"От януари 2016 г. до края на юни той ме пита поне 5-6 пъти \"Как върви в Русия?\", имайки предвид този проект\".   \r\n \r\n \r\n \r\n \"Тръмп излъга, защото никога не е очаквал, че ще дпечели изборите. Излъга, защото очакваше да спечели стотици милиони долари от проекта в Москва. Аз също лъгах – защото г-н Тръмп ясно ми показа, чрез личните си изказвания, за които и двамата знаехме, че са лъжа, и чрез лъжите си пред страната, че искаше да лъжа\".   \"Доналд Тръмп е човек, който се кандидатира за поста, за да направи марката си велика, а не за да направи държавата ни велика. Той няма нито желание, нито намерение да бъде водач на нацията, а само да рекламира себе си и да трупа богатство и власт\", заяви Коен, добавяйки, че президентът е наричал кампанията си \"най-великата инфореклама в политическата история\".   Коен подчерта, че той самият не притежава доказателства, че сговор с Русия за кампанията е имало, но всички знаци сочат натам. Като пример той даде своя среща с Тръмп през юни 2016 г., по време на която синът му – Доналд Тръмп Младши, е влязъл при баща си, държейки се необичайно, и му е казал, че \"срещата е уредена\". Малко след това Младши се е срещнал с руската адвокатка Наталия Веселницкая, която му е предложила компромати за Хилъри Клинтън. Тръмп често казва, че синът му има ужасна преценка за хората. Той никога не би уредил каквато и да е среща без одобрението на баща си\", каза Коен.   \"Когато се запознах с г-н Тръмп, той бе успял предприемач, гигант в недвижимите имоти, икона. Беше опияняващо да бъдеш близо до него. В негово присъствие човек усеща, че е част от нещо по-голямо, че променя света\", каза Коен за началото на работата си за Тръмп.   \"От самото начало знаех, че той ще ме кара да лъжа, за да защитя бизнес интересите му. Срам ме е да си призная, че намирах това за тривиално, що се отнася до един имотен магнат в частния сектор. Но сега става въпрос за президента – и това вече е важно и опасно\".   За да подкрепи тези си думи, Коен снабди Конгреса с няколко документа. Сред тях – доказателства, че Тръмп е лъгал за размера на богатството си, понякога раздувайки го, за да бъде вместен в класациите на най-богатите американци, понякога – намалявайки го, за да снижи данъците си.   Бившият адвокат припомни и как е плащал на порнозвезда, за да мълчи тя за аферата си с Тръмп, и каза, че президентът му е наредил да излъже Мелания Тръмп. \"Едно от нещата, за които съжалявам най-много, е, че излъгах Първата дама. Тя е добър, мил човек. Уважавам я много. Тя не беше заслужила това.\"   Коен каза още, че е заплашвал със съдебни дела гимназията и колежите, в които Тръмп е учил, за да не разкриват публично какви са били резултатите от изпитите му.   \"През 2008 г. той ми каза, че ще намали заплатите на служителтие си наполовина – моята включително – и в същото време ми показа формуляр за получаване обратно на 10 млн. долара в данъчни облекчения. Каза, че не можел да повярва колко е тъпо правителството, за да дава на \"някого като него\" толкова пари.\"   \"Тъжната истина е, че никога не съм чувал г-н Тръмп да казва каквото и да е, което да ме накара да повярвам, че обича народа или че иска да направи живота му по-добър\".", "date": "2019.02.28", "title": "Бившият адвокат на Тръмп: Той е лъжец и мошеник! Лъжеше за бизнес интересите си в Русия"}
{"url": "http://epicenter.bg/article/Berbatov-se-vrashta-v-TsSKA-/176463/8/0", "text": "  Слухове връщат Бербатов в ЦСКА. ЦСКА е поканил Димитър Бербатов да се завърне в отбора като помощник-треньор на наставника Любослав Пенев, съобщава БТА.   Димитър Бербатов може да подсили ЦСКА-София, тъй като вчера клубът продаде Мауридес в Китай и спешно се нуждае от негов заместник. Подобен слух пък бе разпространен в червените среди и естествено разбуни духовете на феновете, съобщава Sportal.bg.   От спортния сайт са потърсили за мнение мениджъра на футболиста Емил Данчев.   “На този етап няма нищо. Ако имаше, щеше да се чуе. Това мога да ви кажа към момента”, лаконичен бе мениджърът на Бербатов.   Същият е отговорът и относно това дали бившата звезда на ЦСКА, Байер (Леверкузен), Тотнъм, Манчестър Юнайтед и Монако може да подсили Берое, след като проведе зимна подготовка с този отбор.   38-годишният Бербатов не е обявил края на състезателната си кариера, но не е играл от март миналата година след авантюрата си в Индия.   Междувременно стана ясно, че наставникът на ЦСКА-София Любослав Пенев е насрочил пресконференция за утрешния ден. Бившият национален нападател ще говори преди съботния мач със Септември (София) в 13:23 часа, като информацията с точния час идва от официалния сайт на \"червените\".  ", "date": "2019.02.28", "title": "Бербатов се връща в ЦСКА?"}
{"url": "http://epicenter.bg/article/Prints-Uilyam-i-Keyt-Midaltan-nalivaha-bira-v-bar-v-Belfast--Snimki-/176415/10/0", "text": "\r\n Принц Уилям и съпругата му Кейт Мидълтън наливаха бира в бар в Белфаст, пише \"Белфаст Телеграф\".  Вторият в поредицата наследници на британската корона Уилям и графинята на Кеймбридж, както е официалната титла на Кейт Мидълтън, обслужиха няколко клиенти на известното в града заведение Belfast Empire Music Hall.  Двамата са на посещение в Северна Ирландия, което е фокусирано върху образованието и перспективите за развитие на децата и младите хора в тази част на Великобритания.  Паралелно с това, те участват в редица странични събития и забавления.  Преди да играят ролята на бармани, двамата посетиха стадион Уиндзор парк, където показаха \"футболни умения\" и се срещнаха с мениджъра на националния отбор по футбол на Северна Ирландия Мартин О'Нийл и бившия вратар на Арсенал и Тотнъм Пат Дженингс.  Източник: БГНЕС \r\n", "date": "2019.02.28", "title": "Принц Уилям и Кейт Мидълтън наливаха бира в бар в Белфаст (Снимки)"}
{"url": "http://epicenter.bg/article/Bratyata-na-Maykal-Dzheksan-razoblichiha-obvinitelite-mu-sas-sadebni-dokazatelstva/176422/10/99", "text": "Братята на Майкъл Джексън разобличиха обвинителите му, които отново твърдят, че е извършил срещу тях сексуално посегателство във филма \"Да напуснеш Невърленд\". Те цитираха техните показания в съда.     Семейството на Майкъл Джексън добре осъзнавало, че старите обвинения срещу него за сексуален тормоз над деца рано или късно ще бъдат възобновени. Поради тази причина никой от близките му не бил твърде изненадан от \"Да напуснеш Невърленд\", новия филм на HBO, в който се дава думата на двама негови обвинители. , заяви най-големият брат на покойния Майкъл, Джаки Джексън, който понастоящем е на турне в Австралия. Съдържанието на новата документална лента не изненадало също братята му Тито и Марлон, нито племенника му Тадж.   Премиерата на филма се състоя на кинофестивала Сънданс и получи овации със ставане на крака от страна на публиката. В лентата две от жертвите на Краля на попмузиката, Уейд Робсън и Джеймс Сейфчък, разказват за евентуални сексуални посегателства на Майкъл Джексън спрямо тях. Въпреки че години преди това, пред съда, те дадоха тотално оневиняващи показания за Джексън.    коментират Джаки и членовете на семейството му.   Според тях една от най-големите слабости на филма е, че не е била изслушана и другата страна. Никой от клана Джексън не е бил потърсен за коментар относно възобновените обвинения от екрана срещу Майкъл. , заявява Тито   В лентата \"Да напуснеш Невърленд\" режисьорът Дан Рийд дава думата единствено на споменатите две жертви и на членовете на техните семейства.   Марлон Джексън от своя страна посъветва всички зрители, преди да гледат филма, да си спомнят фактите:  ", "date": "2019.02.28", "title": "Братята на Майкъл Джексън разобличиха обвинителите му със съдебни доказателства"}
{"url": "http://epicenter.bg/article/Ukrayna-okonchatelno-se-otkaza-ot-uchastie-v--quot-Evroviziya-quot--zaradi-prekalenata-politizatsiya-na-konkursa/176424/10/99", "text": "\r\n Украйна се отказа от участие в международния песенен конкурс \"Евровизия 2019\", който ще се проведе през месец май в израелската столица Тел Авив. \r\n   \r\n   \r\n ТАСС цитира съобщение на Националната обществена телевизионна компания на Украйна. \r\n   \r\n Членът на ръководството на медията Александра Колцова поясни, че решението е било взето след прекалената политизация на националния конкурс. \r\n   \r\n По-рано трима от класиралите се финалисти на националния украински конкурс - Марув, групите \"Фрийдъм джаз\" и \"Казка\", се отказаха от участие в \"Евровизия 2019\". Селекцията за представянето на Украйна в телевизионната песенна надпревара бе белязана със скандали още от самото ѝ начало. Най-напред групата \"Анна Мария\", достигнала до финала на подбора, публично отказа да нарече действията на Москва в Крим от 2014 година \"агресия на Русия\". Украинските политици се възмутиха и от факта, че до финала на националния конкурс достигна гражданката на Русия Юлия Юрина, представителка на групата \"Юко\". \r\n   \r\n Когато победител стана изпълнителката Марув, тръгнаха призиви тя да не представлява Украйна на \"Евровизия 2019\", заради гастролите на певицата в Русия. Украинската обществена телевизия и Марув така и не постигнаха споразумение и не подписаха договор за нейното участие в израелската столица Тел Авив. След това ръководството на медията влезе в преговори с членовете на \"Фрийдъм джаз\", но и те не приеха предложението на телевизионната компания. На свой ред участниците в група \"Казка\" написаха в Инстаграм, че виждат своята мисия в това да обединяват хората, а не да ги разделят. \r\n   \r\n По-рано днес вицепремиерът на Украйна Вячеслав Кириленко излезе с инициативата за промяна в правилата на националния конкурс за участие в \"Евровизия\", в които да се добави точка за недопускане на онези изпълнители, които гастролират в Русия. \r\n   \r\n След като узна за отказа от участие, обявен от украинската обществена телевизия, Кириленко определи това решение като нелогично. \"Считам за нелогично да не се представим на \"Евровизия 2019\". Но решението на обществената телевизия да прекрати преговорите с участниците е нейно право и е в границите на нейните пълномощия\", заяви Кириленко. \r\n Източник: Дир.бг", "date": "2019.02.28", "title": "Украйна окончателно се отказа от участие в \"Евровизия\" заради прекалената политизация на конкурса"}
{"url": "http://epicenter.bg/article/Deputatite-shte-razglezhdat-promenite-v-pravilnika-na-parlamenta/176398/2/0", "text": "Мнозинството в Народното събрание светкавично вкарва в пленарната дала промените в правилника за работа на парламента. Очаква се днес депутатите да направят промените в правилника.   Снощи правната комисия реши народен представител, който отсъства неоснователно три поредни пленарни заседания или 5 пъти в месеца, остава без основна заплата и представителни на разходи. Нововъведенията предизвикаха скандал между ГЕРБ и ДПС на заседанието на комисията по правни въпроси.   Поправките идват две седмици след решението на БСП да бойкотира заседанията на парламента.  ", "date": "2019.02.28", "title": "Народното събрание светкавично разглежда промените в правилника си"}
{"url": "http://epicenter.bg/article/Generalniyat-sekretar-na-NATO-Yens-Stoltenberg-pristiga-za-sreshta-s-Borisov/176407/2/0", "text": "Генералният секретар на НАТО Йенс Столтенберг идва на двудневно посещение в България. Той ще се срещне с премиера Бойко Борисов.  Столтенберг не е идвал в България от 2015 г. насам. Темите на разговорите между премиера и генералния секретар на НАТО не са официално обявени, но се очаква двамата да обсъдят увеличаването на разходите за отбрана на 2% от БВП, модернизацията на армията и ситуацията в Черно море. Тази година страната ни е домакин на няколко учения на Алианса.  ", "date": "2019.02.28", "title": "Генералният секретар на НАТО Йенс Столтенберг пристига за среща с Борисов"}
{"url": "http://epicenter.bg/article/Iliyana-Yotova-e-na-rabotno-poseshtenie-v-Saedinenite-amerikanski-shtati/176411/2/0", "text": "Вицепрезидентът Илияна Йотова е на работно посещение в Съединените американски щати. Това съобщиха от Прессекретариата на държавния глава.   Посещението на вицепрезидента в САЩ започва днес от Сиатъл. Илияна Йотова ще посети централата на „Майкрософт“, където ще разговаря с Ерик Хорвиц – вицепрезидент и ръководител на изследователския център на технологичната компания. Вицепрезидентът ще се срещне и с българи, заемащи ръководни позиции в „Майкрософт“.   На 3 март в Музея на Холокоста и в Музея на толерантността в Лос Анджелис вицепрезидентът ще открие две възпоменателни плочи за спасяването на българските евреи, поставени благодарение на родолюбиви българи. По случай Националния празник на Република България заедно с българския генерален консул в Лос Анджелис Веселин Вълчев Илияна Йотова ще бъде домакин на официален прием. На него ще присъства и заместник-кметът на Лос Анджелис Нина Хачикян. На събитието са поканени българските генерални консули, представители на американските институции, представители на българската общност.   На 2 март в българското училище „Св. св. Кирил и Методий“ в Лос Анджелис вицепрезидентът ще участва в тържественото отбелязване на 141 години от Освобождението на България.   На остров Вашон Илияна Йотова ще гостува в дома на международно известния етнограф и радетел за популяризирането на българската култура Мартин Кьониг. Във водената от вицепрезидента делегация е и художникът фотограф Иво Хаджимишев – дългогодишен приятел на Кьониг. Заедно с него Илияна Йотова планира през септември изложба, която ще представи фотографии и автентични записи на български фолклор, които Мартин Кьониг прави по време на изследователските си пътувания в България през 60-те години на миналия век.   Срещите с българската общност са акцент в посещението на вицепрезидента в САЩ. Днес Илияна Йотова ще разговаря със сънародниците ни в Сиатъл, на 1 март – в Лос Анджелис, на 2 март в Ървайн, Ориндж Каунти, вицепрезидентът ще се срещне с българската общност от Южна Калифорния. На тези срещи фотографът етнограф Асен Великов ще представи свои снимки, запечатали народни празници и обичаи в различни части на България, както и от Бесарабия.   На 1 март вицепрезидентът ще разговаря със заместник-кмета на Сиатъл Шефали Ранганатан.   Във водената от Илияна Йотова делегация е и Стефан Янев – секретар на президента Румен Радев по сигурност и отбрана.", "date": "2019.02.28", "title": "Илияна Йотова е на работно посещение в САЩ, "}
{"url": "http://epicenter.bg/article/Proletta-idva--temperaturite-tragvat-nagore/176412/2/0", "text": "Днес ще е предимно слънчево. Ще духа слаб, в Дунавската равнина – умерен вятър от запад-северозапад. Дневните температури ще се повишат и максималните ще са между 8 и 13°.  Атмосферното налягане е малко по-високо от средното за месеца - ще се понижава.  Над Черноморието ще е предимно слънчево Ще духа до умерен вятър от запад-северозапад. Максималните температури на въздуха ще бъдат 10°-12°. Температурата на морската вода е около 6°. Вълнението на морето ще бъде 1-2 бала.  Над планините ще е предимно слънчево. Ще духа силен, по високите и открити части - до бурен северозападен вятър. Максималната температура на височина 1200 метра ще е около 6°, на 2000 метра - около минус 1°.", "date": "2019.02.28", "title": "Пролетта идва, температурите тръгват нагоре"}
{"url": "http://epicenter.bg/article/Prezidentat-shte-uchastva-v-sreshtata-na-visoko-ravnishte-vav-format-B9-v-Slovashkata-republika/176413/2/0", "text": "Президентът Румен Радев ще бъде на работно посещение в Кошице, Словакия, за участие в срещата на високо равнище във формат Б9. Това съобщиха от Прессекретариата на държавния глава.   В рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО.", "date": "2019.02.28", "title": "Президентът ще участва във форума на високо равнище Б9 в Словашката република"}
{"url": "http://epicenter.bg/article/Po-sledite-na-gey-broshurata--Shte-ima-nakazani-za-popadaneto---v-uchilishtata--VIDEO-/176414/2/0", "text": "Образователните брошури с гей двойки, които доведоха до скандал, не са достигнали до деца и са попаднали по погрешка в училищата. Това казаха от МЗ и Министерството на образованието в „Тази сутрин” по бТВ.  \"Минимален брой са училищата, до които е достигнала брошурата, според нас. Сигналът е подаден своевремнно\", каза Татяна Предова, експерт, дирекция \"Приобщаващо образование\", МОН.  В Езиковата гимназия в Ямбол брошурата попада още през декември. По данни на Здравното министерство печатни материали са получили и в Монтана, Видин и Кърджали. Още вчера здравният министър Кирил Ананиев определи случилото се като провокация.  „Тези материали са единствено за разпространение в кабинетите за анонимно и безплатно консултиране, за таргетната група мъже, които правят секс с мъже, те неса за разпространение в училищата в страната. Указанията са ясно дадени, работи се на терен с целевата уязвима група”, поясни Д-р Тонка Върлева, директор,\"Промоция и профилактика на болести и зависимости\", МЗ.  Тя бе категорична, че това са здравно-образователни материали, не са показвани в часове на деца. Според нея информационната част е добра за превенцията от ХИВ и СПИН, но снимковия материал е наистина провокативен.  Д-р Върлева поясни и че няма как да е свързана с „джендър” идеологията, защото брошурата е създадена отдавна.  „Любов без последствия\" е издадена за първи път преди повече от 10 години. Финансира се от Глобалния фонд на ООН. За последно е актуализирана през 2017-та. Целта ѝ е да запознае хомосексуалните мъже с рисковете от заболявания, предавани по полов път.  bTV потърси за коментар д-р Елена Кабакчиева - председател на фондация \"Здраве и социално развитие\", която е изготвила брошурите. Според нея са подбрани така снимките, че не само да привлекат, но и да задържат вниманието.  „Трябва да се подберат такива материали на изразяване, придружаващи посланията, които да задържат вниманието, за да се повярва на тази информация и да я приемем като нещо, което трябва да следваме при сексуално поведение”, каза Кабакчиева.  Според нея децата са виждали вече такива снимки като тази от брошурата.  „Атракцията е съчетана с инфомация, която ще промени поведението, за да запазим здравето си”, коментира Капакчиева.  От гражданска инициатива \"Поход за семейството\" обаче казаха, че снимките са с порнографско съдържание, а контрол липсва.  „Няма достатъчен контрол, виждаме увеличаващ се натиск от страна на европейските институции и лобита да прокарват „джендър” идеологията в училищата”, каза Ивайло Тинчев, гражданска инициатива \"Поход за семейството.  Според него има целенасочени кампании в тази посока. Детската психика е доста лабилна към подобен род информация, защото в тази възраст се оформя мирогледът им, смята Тинчев.  Сексологът д-р Румен Бостанджиев обаче беше категоричен, че материалът не е направен за ученици:  \"Мисля, че за трети път ще трябва да го кажа днес – тази брошура не е направена за ученици. Затова и си струва да бъде направено разследване и да се изясни кой е направил това безобразие, защото аз съм възмутен\", добави той.  \"От 30 години цял един екип от специалисти, включително и с д-р Върлева, работим в посока на програми, които подготвят младите хора за семеен живот и родителство – имаме един куп неща, които сме направили позитивни в тази връзка и сега един подобен скандал, хвърля петно върху всичко, което правим – с очевидната цел да се дискредитират всякакви дейности в тази посока”, каза още д-р Бостанджиев.  Служителите, които са допуснали разпространението на материалите в училищата, ще понесат наказание, казаха от МОН и МЗ.  ", "date": "2019.02.28", "title": "По следите на гей брошурaтa: Ще има наказани за попадането ѝ в училищата (ВИДЕО)"}
{"url": "http://epicenter.bg/article/Korneliya-Ninova-shte-uchastva-v-sreshta-na-partii-ot-Vishegradskata-chetvorka-/176417/2/0", "text": "Председателят на БСП Корнелия Нинова ще участва в среща на лидери на партии от Вишеградската четворка - Унгария, Полша, Словакия и Чешката република, по тяхна покана. Това съобщиха от пресцентъра на партията.  Събитието ще се проведе в град Храдец Кралове, Чешка република. Това е третата среща във формат Вишеград плюс, в която Нинова участва. Първата се проведе в Словакия, а втората - в Унгария.  Очаква се на срещата лидерите да обсъдят общи позиции за бъдещето на Европа и да излязат с декларация.  ", "date": "2019.02.28", "title": "Корнелия Нинова заминава за среща на лидери от Вишеградската четворка "}
{"url": "http://epicenter.bg/article/Predizvesteno--Mnozinstvoto-bez-izklyuchenie-shte-othvarli-vetoto-varhu-Izborniya-kodeks/176418/2/0", "text": "Управляващите ще отхвърлят президентското вето без да има отцепили се партии от коалицията, съобщи Канал 3. Стигаме до единно становище да бъде отхвърлено ветото, обяви лидерът на ПГ на ГЕРБ Цветан Цветанов заедно с представители на трите партии от Обединените патриоти.   Решението бе оповестено след втора кратка среща на коалицията в парламента. Припомняме, че вчера беше първата, след която и \"Атака\" се присъедини към НФСБ и ГЕРБ в позицията да гласува срещу президента. Очакваше се само крайното решение на ВМРО, взето вчера следобед. Войводите склониха да се включат в мнозинството срещу ветото заради факта, че то не е частично само върху преференциите, а включва и текстове, които те одобряват, като, например, текстовете за съдебния контрол.   \"Твърдението на президента, че няма съдебен контрол, не отговаря на истината. Съдебният контрол дори става много по-добър\", обяви Цветанов, който изложи аргументите на управляващите за решението им да обърнат ветото на Румен Радев.   Няма нарушени изборни права, категоричен беше Цветанов. И повтори обещаното пред Патриотите вчера - че веднага след отхвърлянето на ветото ще бъде гласуван и приет законопроектът на ГЕРБ за връщане на старото положение на преференциите.   От своя страна двете партии - \"Атака\" и ВМРО, които в понеделник щяха да подкрепят държавния глава и ветото, но вчера направиха завоя в обратна посока, изтъкнаха своите доводи да променят позиции.   Не търсете конфронтация, призова Волен Сидеров. Това е една синхронизация, няма нищо драматично\", успокои той.   Зам.-председателят на ВМРО Искрен Веселинов пък обясни, че те ще подкрепят закона, а не ветото, с ясното намерение, че ще бъде върнато старото положение при преференциите. \"Не можем да подкрепим ветото, няма как да гласуваме за тази част от ветото, която е по опорните точки на БСП, така че ние гарантираме надграждане, връщане на преференциите чрез промяна на закона\", коментира Веселинов. ", "date": "2019.02.28", "title": "Предизвестено: ВМРО и \"Атака\" заедно с ГЕРБ отхвърлят ветото на президента върху Изборния кодекс"}
{"url": "http://epicenter.bg/article/Filip-Popov--GERB-nyama-da-ni-uplashat-i-varnat-v-zala/176420/2/0", "text": "Няма да бъдем и днес в пленарната зала на Народното събрание. Няма смисъл от нашето присъствие, след като от ГЕРБ официално оповестиха, че ще преодолеят ветото на президента и на практика ще внесат свой законопроект, с който ще променят Изборния кодекс в много малка част. Това каза пред БНР народният представител от ПГ на \"БСП за България\" Филип Попов, съобщиха от пресцентъра на БСП.   Според него е показателно за Народното събрание това, че цялата седмична програма на парламента е сведена до санкциите към левицата. \"Очевидно ГЕРБ, с политиката си на натиск, репресии и санкции към опозицията няма да успеят. Няма да ни уплашат и върнат в зала. Не е това начинът\", каза Филип Попов. Той предположи, че управляващите за пореден път ще отхвърлят искането на БСП да бъдат замразени депутатските заплати.   Попов обясни, че с отказа си от възнаграждения в парламента депутатите от левицата са показали, че не са там заради заплатите, защото Народното събрание е мястото за правене на политика, но е лишено от подобна възможност. \"Политика се прави с дебати, когато насреща имаш с доводи\", каза Попов. \"Управляващите изместват темата, свеждат я до въпроса- дали ще се взимат депутатите заплати, или не. Работата на народния представител е да защитава интересите на българските граждани, а те посегнаха на конституционните им права - като правото на избор\", подчерта той.   \"Няма да се учудя, ако поискат да бъде намалена и партийната субсидия. Очевидно са изнервени и притеснени от отсъствието на БСП в пленарната зала. 80% от българите смятат, че изборите у нас са опорочени, а те си затварят очите\", заяви Филип Попов. Той припомни, че на Национален съвет на партията е прието- групата на левицата да напусне Народното събрание и при какви условия ще се върне.   \"За преодоляване на ветото не е необходимо нашето присъствие. Защото трябва да съберат 121 гласа за преодоляването му. Те вече заявиха такава позиция\", уточни Попов.", "date": "2019.02.28", "title": "Филип Попов: ГЕРБ няма да ни уплашат и върнат в зала"}
{"url": "http://epicenter.bg/article/Hristo-Prodanov--V-Obshtiya-front-za-chestni-izbori-poemame-initsiativata-za-zashtita-na-demokratsiyata/176421/2/0", "text": "„В Общия фронт за честни избори поемаме инициативата за защита на демокрацията. Ние не търсим съюзници за явяване на европейски, местни или предсрочни парламентарни избори, а да се отстояват правилата за честен вот“. Това заяви пред БСТВ зам.-председателят на ПГ на „БСП за България“ Христо Проданов, съобщиха от пресцентъра на НС на БСП.   По думите му този фронт трябва да се обедини около няколко основни направления-като изчистването на изборните списъци, да може да се обжалват резултатите от изборите, взимането на решенията в комисиите с 2/3 мнозинство. Проданов заяви, че недействителните имена в изборните списъци се равняват два пъти на населението на Пловдив. Той обясни, че всички рестрикции, които управляващите приемат срещу опозицията, ни водят към авторитаризъм.   „Ние продължаваме със срещите по населени места, за да разговаряме с хората и да разберем проблемите им“, каза депутатът от левицата. „ДПС отричат да са в съюз с ГЕРБ, но с действията си в Народното събрание показват, че са в много здрав съюз“, отсече той. „Тази седмица в програмата на Народното събрание има два законопроекта, като единият е ратификация на споразумение. Това ли е дневният ред на обществото, което е най-бедното, болно и изостанало в цяла Европа по всички класации?“, попита Христо Проданов.   Според него България е в политическа криза, защото в Народното събрание няма нито една опозиционна сила.", "date": "2019.02.28", "title": "Христо Проданов: В Общия фронт за честни избори поемаме инициативата за защита на демокрацията"}
{"url": "http://epicenter.bg/article/Maya-Manolova-zastana-zad-shofyorite-ot-stolichniya-gradski-transport/176423/2/0", "text": "„Шофьорите от столичния градски транспорт са абсолютно прави. Те искат достойно възнаграждение, спазване на Кодекса на труда и нормални условия на труд.“ Това каза омбудсманът Мая Манолова пред журналисти на влизане в Столична община на заседанието на Постоянната комисия по транспорт и туризъм към Столичния общински съвет (СОС).  На него присъстваха и служители на столичния градски транспорт, след като вчера Манолова изпрати писмо до  столичния кмет Йорданка Фандъкова и до председателя на Постоянната комисия по транспорт и туризъм към СОС Екатерина Йорданова да допуснат по двама представители от гараж на днешното заседание. Работниците от бранша внесоха в институцията на омбудсмана петиция, подписана от 1 210 шофьори, в която се оплакват от липса на кадрова обезпеченост, полагане на извънреден труд, несъобразяване на разписанията с реалната ситуация на пътя и липса на нормални тоалетни на крайните спирки. „Ще бъде добре ако общинските съветници и членовете - първо на транспортната комисия, а след това и всички останали, чуят проблемите от първо лице, поставят проблемите на масата и начертаят план за тяхното решаване“, подчерта омбудсманът. По думите й  столичните шофьори в градския транспорт полагат по 350, 500, 700 часа извънреден труд, което е нарушение на Кодекса на труда по отношение на дневните, седмичните и месечните почивки.  „Вместо 9 дни някои от хората в градския транспорт почиват по 3 и по 4 дни в месеца, няма млади хора, които да искат да работят в системата заради ниските възнаграждения и лошите условия на труд“, подчерта общественият защитник.  Според нея проблемът е изключително голям, натрупван с десетилетия и чакащ разрешаване.  „Това е важно и за столичани, защото ако зад волана е шофьор, който е работил без почивка – дневна, седмична, месечна, той е рисков и за себе си и за гражданите на София“, заключи Манолова.  По думите й нейната роля като омбудсман е да бъде медиатор между гражданите и институциите.  „Аз имам ангажимент да защитавам българските граждани, включително 2 млн. столичани. Върша си работата в момента и смятам да си я върша, независимо от това какви избори ще има през тази или през следващата година“, каза на заседанието Манолова.  ", "date": "2019.02.28", "title": "Мая Манолова застана зад шофьорите от столичния градски транспорт"}
{"url": "http://epicenter.bg/article/Roditeli-bez-sredno-obrazovanie-gubyat-ednokratnata-pomosht-pri-razhdane-v-Svilengrad/176425/2/0", "text": "Община Свиленград въведе образователен ценз при отпускането на еднократна финансова помощ за новородено дете. От тази година в Община Свиленград помощта за първо новородено дете се вдига на 400 лева, а за всяко следващо до трето дете – по 500 лева. За да ги получат обаче, родителите трябва да отговорят на редица условия, едно от които е да имат най-малко средно образование.   „Предложение дойде по време на работа на комисиите, да разделим, тоест да въведем допълнителни критерии, като този критерии касае минимален образователен ценз”, каза пред БТВ Стамо Димитров, общински съветник от БСП.   Миналата година общината е изплатила еднократна помощ за 130 новородени деца. Ако критерият образование беше валиден, вместо тези 130, ще се дадат само на 100, каза Пенка Балджиева, експерт в ГРАО в община Свиленград.   Тези, които не биха взели, са предимно от ромската махала, където с трите си деца живее и Янка. При новите условия жената няма да вземе и лев от общината. Според ромите това е несправедливо, защото парите са за нуждите на новородените, а не за родителите, по думите им.Макар че също е ром, здравният медиатор приветства мярката. И той, и съпругата му са висшисти и ценят образованието повече от парите.   „Съгласен съм, тъй като това е един вид мотивация за този етнос, че трябва да бъдат образовани, а да не раждат толкова рано”, коментира Симеон Апостолов, здравен медиатор.   За другите в махалата обаче мярката е дискриминационна: „Не е редно на едните да има, на другите да няма, защото нямаш средно образование. А пък те знаят много добре, че нашите роми, от малцинствата, нямат средно образование”, каза Валентин Ангелов. Но според общинския съветник, вкарал образователния ценз в условията за получаване на помощ при раждане, място за деление няма:   „Ние не делим хората на определени раси или на определена вяра. По-скоро нашата цел е точно образованите хора, към тях сме се насочили, защото този град има нужда от образовани хора, за да се развива”, заяви Стамо Димитров, общ. съветник от БСП. Според общинарите от Свиленград образователният ценз не е новост за страната ни при даване на този вид еднократна помощ. Подобен критерий действал и в Ботевград например.", "date": "2019.02.28", "title": "Родители без средно образование губят еднократната помощ при раждане в Свиленград"}
{"url": "http://epicenter.bg/article/Zatvaryat-prohoda-Shipka-za-natsionalniya-praznik-/176426/2/0", "text": "За тържествата на връх Шипка по случай националния празник от 22 ч. на 2 март до 18 ч. на 3 март ще бъде ограничено двупосочното транзитното преминаване на превозни средства през Шипченския проход по път I-5/Е-85/ Габрово – връх Шипка - Казанлък, собщават от Агенция \"Пътна инфраструктура\".  Транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно.  Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.  За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел \"Мъглиж\".  Ограничението не важи за организирания междуградски автобусен транспорт.  За гостите на тържествата движението на 3 март ще се организира както следва:  - От 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово;  - От 13:00 ч. до 18:00 ч. автомобилите ще преминават еднопосочно от връх Шипка до град Габрово.  От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка;  - От 13:00 ч. до 18:00 ч. автомобилите ще преминават еднопосочно от връх Шипка до град Казанлък.  ", "date": "2019.02.28", "title": "Затварят прохода Шипка за националния празник "}
{"url": "http://epicenter.bg/article/GERB-otlagat-ryazaneto-na-deputatski-zaplati-zaradi-otsastviya/176429/2/0", "text": "  По информация на \"Канал 3\" това е била темата на заседание на управляващата коалиция в парламента тази сутрин. И затова промените в правилника, предвиждащи конфискацията на депутатски заплати, се отлагат за неопределено време. Първоначалните намерения на мнозинството бяха да бъдат разгледани и гласувани още днес. Но председателят на парламентарната комисия по правни въпроси Данаил Кирилов (ГЕРБ) поискал отлагане докато се подготви докладът на комисията.    От НФСБ, които внесоха предложенията, обаче продължили да държат на отнемане на депутатските заплати като санкция за нередовни парламентаристи.  Малко по-късно в ГЕРБ обсъдили отново въпроса с промените в правилника и тогава последва отлагането. Неофициалният сондаж сред народните представители показва, че вероятно тези текстове ще отпаднат, а ще останат единствено онези, които се отнасят до правото на процедура по точка от дневния ред.      Управляващите обаче държаха на своето и имаха намерение още днес да вкарат промените в пленарната зала.   Тази сутрин в интервюто за \"Канал 3\" Кирилов подробно обясни, че вчера в правната комисия е   Според него,   Въпреки това обаче е прието да се плащат осигуровките на депутатите, дори и въобще да не присъстват. \"Нека се знае -  \", натърти Кирилов.   Според него обаче е твърде вероятно новостите около депутатските възнаграждения   Тъй като медиите нарекоха измененията в Правилника за работата на Народното събрание \"поправки БСП\", Кирилов нападна социалистите. БСП бойкотира работата на парламента от две седмици, заради скандалните промени в Изборния кодекс, наложени от мнозинството на среднощни заседания.   \"БСП е лъжовна и манипулативна формация\", заяви Кирилов. Но точно бойкотът на БСП бе причината за промените в правилника. \"Не виждам БСП какво правят освен полуекзточини включвания от \"Позитано\" 20. И явно насочени с партизански нюански в уж политическа битка\", добави Кирилов.     Депутати от квотата на НФСБ предлагат при неоправдано отсъствие от три поредни или общо пет пленарни заседания на месец, народните представители да остават без заплати, без клас \"прослужено време\", а представителните разходи за парламентарната група да намаляват пропорционално.   От ГЕРБ предлагат при констатирано неоправдано отсъствие от поименна проверка на кворума да се прави удръжка в размер на 750 лева от месечното възнаграждение.    От ВМРО настояват преизчисляване на заплатите да става само веднъж годишно към 1 юли по швейцарското правило, както и на депутат, който не е участват в повече от половината регистрации в рамките на един месец и в повече от половината поименни проверки, без уважителна причина – да му се удържат две трети от месечната заплата.    За трето обсъждане остава и проект на решение на БСП за замразяване на депутатските заплати на нивото от края на миналото Народно събрание – в размер на 2976, без сумата да подлежи на преизчислява на всеки три месеца спрямо средната работна заплата за страната, отбелязва БНР.  ", "date": "2019.02.28", "title": "ГЕРБ отлагат отнемането на депутатски заплати заради отсъствия"}
{"url": "http://epicenter.bg/article/Sotir-Tsatsarov-provezhda-sreshta-s-Tsveta-Karayancheva-/176430/2/0", "text": "Главният прокурор Сотир Цацаров провежда среща с председателя на НС Цвета Караянчева, предаде Агенция \"Фокус\".  Обвинител №1 е в парламента, засега не е ясно какви са темите на разговора му с парламентарната шефка.  ", "date": "2019.02.28", "title": "Сотир Цацаров провежда среща с Цвета Караянчева "}
{"url": "http://epicenter.bg/article/Borisov-prie-meditsinskite-sestri/176431/2/0", "text": "\"С министър Кирил Ананиев се срещнахме с представители на Българската асоциация на професионалистите по здравни грижи, на КНСБ и на КТ „Подкрепа“.\" Това написа в профила си във фейсбук премиерът Бойко Борисов.   Медицинските сестри подготвят протест в соцалните мрежи заради ниските заплати и условията на труд.   Премиерът събра здравния министър Красимир Ананиев, представител на синдикатите и на професионалистите по здравни грижи на среща в Министерски съвет. След срещата се разбра, че се отпускат 30 млн. лв. за заплати в сектора. Дълбоко оценявам и уважавам труда на професионалистите по здравни грижи, каза министър Кирил Ананиев. Техният труд се цени в цяла Европа, подчерта той. Затова и те били търсени кадри.  Повече от 33 000 медицински сестри недостигат в страната, стана ясно още от думите на министъра. „ Заедно трябва да работим за справедливото разпределение на финансите на ниво лечебно заведение, за да може с наличния ресурс и с допълнителните средства от 30 млн. лв., които ще получат областните и общинските болници, да бъдат увеличени заплатите на целия медицински персонал“, подчерта Кирил Ананиев.   „ Подписан е колективен трудов договор, в който са залегнали параметрите на възнагражденията. Отделно от това Министерството на здравеопазването работи за подпомагането на държавните и общински болници, така че да бъде възможно увеличаването на възнагражденията на работещите в тях. На този етап мога да заявя, че протестът е обявен без да бъдат информирани специалистите какъв ще бъде бюджетът на съответните лечебни заведения, а оттук и какви заплати ще получават самите те през тази година. За съжаление проблемите са натрупвани с години, ние искаме да ги решим, но това трябва да се случва в спокойна обстановка и диалог. Предстои ни много съвместна работа“, посочи министър Ананиев. Медицинските сестрите работят на по няколко места. От ведомството ще правят информационна кампания сред учениците за професията, за да се запълнят липсите на кадри.   Председателят на съсловната организация Милка Василева изрази- удовлетворение от срещата.   Получихме разбиране и одобрение от премиера, че трябва да има още по-качествени мерки за преодоляване на проблема, каза още тя и подчерта, че многократно е информирала за липсата на повече от 30 хиляди медицински сестри в страната.  Протестът за утре се организира в социалната мрежа, а не от асоциацията, добави още Василева. Подкрепяме исканията им, но не и организирания протест, допълни тя. По думите й диалогът е средството за решаване на проблемите, „не винаги улицата е достатъчно добре информирана“.  Иван Кокалов от КНСБ каза, че нито организират, нито подкрепят сега протеста, но исканията са поставени отдавна. В момента се водят преговори по места за сключване на колективните трудови договори, допълни той и изрази категорично неодобрение, че в някои големи болници медицинските сестри получават 600-700 лв. заплата.  ", "date": "2019.02.28", "title": "Борисов прие готовите за протест медицински сестри. Отпускат 30 милиона за заплати!"}
{"url": "http://epicenter.bg/article/Ognyan-Minchev-do-Stefan-Tafrov--Az-nyama-da-bada-edin-ot-tvoite-izbirateli-/176396/2/0", "text": "Политологът Огнян Минчев обяви, че няма да гласува за експерта в \"Демократична България\" и бивш дипломат Стефан Тафров на предстоящите евроизбори, на които смята да се кандидатира. Причината е, че ако бъде избран, той няма да се включи в групата на ЕНП.     Преди дни Тафров спечели вътрешните избори на \"Да България\" за листата на евродепутати. На второ място е Мария Спирова, а на трето - Алина Добрева. Тепърва ще става ясно дали партията на Христо Иванов ще излезе с обща листа с ДСБ, които предлагат за водач сегашният евродепутат Светослав Малинов.Другата седмица се очаква решение.   Междувременно Тафров обяви в социалната мрежа, че няма да е в групата на ЕНП, защото е последователен критик на Европейската народна партия заради подкрепата ѝ за Орбан, \"но и най-вече на Бойко Борисов\".   Политологът Огнян Минчев обяви, че на предстоящите евроизбори няма да гласува за излъчения от „Да, България” кандидат Стефан Тафров.   Реакцията на Минчев, публикувана на фейсбук страницата. Ето и пълният текст на писмото на Огнян Минчев до Тафров:          ", "date": "2019.02.28", "title": "Огнян Минчев до Стефан Тафров: Аз няма да бъда един от твоите избиратели!"}
{"url": "http://epicenter.bg/article/40-godishnata-Kremena--prebita-ot-mazha-si--e-mozhelo-da-bade-spasena/176399/2/0", "text": "Когато съпругът Борислав Николов е напуснал апартамента, Кремена е била oщe жива, сочат данните от разследването. Ако убиецът е извикал медици, вместо майка си, животът ѝ можеше да бъде спасен, коментират криминалистите.   Тежък мозъчен оток е причината за смъртта на 40-годишната Кремена Николова. Той е резултат или от многобройни удари с тъп предмет, или от блъскането на главата на жертвата в твърда повърхност, коментира говорителя на Окръжна прокуратура-Варна, Радослав Лазаров. Кремена и Борислав живеели в апартамент под наем на улица „Никола Кънев” в централната част на Варна. От около 6 години са били женени, но нямали деца. Бракът им бил разстроен, като преди убийството вече са били в процес на развод, пише \"Монитор\".   Тази седмица дори е имало насрочено заседание по бракоразводното им дело. Жестокият побой, който е причинил смъртта на Кремена, е бил нанесен броени дни преди делото с Борислав, който е задържан за убийството. След това той напуснал жилището, заедно с багажа си, като за това е помогнала неговата майка. Засега тя не се смята са съпричастна към убийството и срещу нея няма повдигнати обвинения, допълни прок. Лазаров. Той не коментира дали арестуваният е признал пред разследването какво е вършил. Очаква се това да стане ясно в съдебната зала, при разглеждане на искането на мярката за неотклонение.  ", "date": "2019.02.28", "title": "40-годишната Кремена, пребита от мъжа си, е можело да бъде спасена"}
{"url": "http://epicenter.bg/article/Yurist--V-obshtestvoto-ima-tarpimost-kam-domashnoto-nasilie/176401/2/0", "text": "При подадена молба съдът до 24 часа трябва да се произнесе по искането за незабавна защита. Това каза в сутрешния блок на Нова телевизия юристът от фондация \"Асоциация Анимус\" Диляна Маркова по повод случая във Варна, при който мъж преби до смърт жена си.   Ако пострадалото лице оттегли жалбата си, магистратите не могат да предприемат каквито и да е действия. В Истанбулската конвенция неслучайно е залегнало, че наказателното преследване продължава дори и жалбата да е оттеглила жалбата си, заяви Маркова. При сигнал в полицията, ако има телесна повреда или заплаха за живота, органите на реда трябва да реагират, добави тя. На две седмици имаме фатален случай заради липса на превенция или липса на реакция на институциите. В обществото има една нагласа на търпимост към домашното насилие, нагласа, че това не ни засяга, каза още Диляна Маркова.  ", "date": "2019.02.28", "title": "Юрист: В обществото има търпимост към домашното насилие"}
{"url": "http://epicenter.bg/article/Yavor-Kolev-razkriva-podrobnosti-za-banda--targuvala-s-kriptovaluti/176402/2/0", "text": "Международна банда за киберпрестъпления, спечелила 100 милиона евро, бе разбита при съвместна акция на австрийските, българските и чешките разследващи. Бандата е използвала различни интернет сайтове, в които обяснявала, че търгува с криптовалути, както и бинарни опции. При тях има два варианта - например при залог от 100 долара, че курсът на еврото ще се повиши, печелиш още 75. Ако обаче цената падне, губиш парите си. Жертвите на групата винаги губели.   Това обясни в ефира на БТВ началникът на отдел „Киберпрестъпност“ в ГДБОП Явор Колев.   За лидер на групата е задържан израелецът Гал Барак. Той е бил арестуван в София и чака екстрадиция.   „Тази търговия до крайни клиенти беше забранена от ЕС заради много измами. Подобна група, извършваща такива измами беше разбита и у нас в края на октомври. В България има достатъчно хора, които владеят езици и участват в кол центрове, които имат за цел поддръжка на определени услуги“, разкри той „Това бе съвместна операция между австрийските, германските и българските служби. Става въпрос за 100 милиона евро. Първата операция си е била изцяло на българските служби. Претърсени бяха над 40 адреса, два кол центъра на територията на София. Тези схеми са много популярни в целия свят. Това накара Европейският орган за контрол на хазарта да забрани залагането на бинарни опции. Едно кибер престъпление се извършва на териториите на много държави и благодарение на сътрудничеството между службите на различни държави разкриват подобни престъпления“, каза Колев.   Той предупреди още, че нарастват и т.нар. нежни измами. И даде пример с българка, дала 70 000 лева на мним генерал от чужбина.  ", "date": "2019.02.28", "title": "Явор Колев разкрива подробности за банда, търгувала с криптовалути"}
{"url": "http://epicenter.bg/article/Emil-Dimitrov-Revizoro--/176403/2/0", "text": "Трябва да има списък на регистраните търговци на горива. Това каза в сутрешния блок на Нова телевизия депутатът от Обединени патриоти и председател на Комисията за наблюдение на приходните агенции и борба със сивата икономика и контрабандата Емил Димитров-Ревизоро.   Този регистър досега трябваше да е влязъл в сила, да е ясно, че всички вписани са легалните, другите – не, и да внимават, добави той. Той потвърди данните, че през миналата година е разкрита продажба на 5 млн. литра нелегални горива, което - 166 цистерни. Трябва да видим откъде е дошло, кой го е докарал и повече да не влиза. Затова трябва да има регистър и ясни правила за работа, подчерта Димитров. Има ясно заявена воля за промяна, притеснявам се обаче, че покрай изборите ще се тръгне да се прощава на този и онзи. Обикновено тогава е или \"да утрепем спонсорите на опозицията\", или \"да защитим нашите спонсори\". Дано заявените от премиера мерки да не са предизборна кампания и пропаганда. Ако се случи това, което се случи при цигарите, ще е добре, но едно е да сложиш камери в трите фабрики за нелегални цигари, друго е да сложиш в 111 митнически склада за горива, каза още Емил Димитров-Ревизоро.    ", "date": "2019.02.28", "title": "Емил Димитров-Ревизоро: Дано мерките срещу нелегалните горива не са предизборна пропаганда"}
{"url": "http://epicenter.bg/article/Advokat--Vinagi-problemat-pri-domashnoto-nasilie-idva-ot-obshtestvenostta/176404/2/0", "text": "„Винаги проблемът при домашното насилие идва от обществеността, от хората, които са край насилените“, коментира в сутрешния блок на Bulgaria ON AIR адвокат Людмил Рангелов.   „Бракът е силна емоционална връзка, която и двете страни се стремят да запазят, въпросът е на каква цена“, напомни той. „Сигналите от близки, роднини, съседи е тяхно морално задължение“, а не законово“, обясни още адвокатът. Рангелов съобщи и кога майката на Борислав Николов, който е обвинен за убийството на съпругата си Кремена, би носила отговорност. По думите му, тя носи наказателна отговорност, ако е видяла Кремена и е бездействала. По думите на Людмил Рангелов убийството ще бъде класифицирано като особено мъчително за жертвата и според закона на извършителя може да бъдат наложени от 15 до 20 години затвор, доживотен затвор или доживотен затвор без право на замяна. Борислав Николов обаче най – вероятно ще признае вината си и присъдата му ще бъде намалена до 30 години, а може и по-малко, обясни още адвокат Рангелов.      ", "date": "2019.02.28", "title": "Адвокат: Винаги проблемът при домашното насилие идва от обществеността"}
{"url": "http://epicenter.bg/article/VMRO---Bi-bi-si--kato-slon-v-staklarski-magazin/176408/2/0", "text": "Гръцкият посланик в Лондон протестирал срещу статия на „Би Би Си“, която говори за „македонско малцинство“ в Гърция, съобщиха от пресцентъра на ВМРО. Въпросната, впрочем, статия, наистина е пълна с откровени лъжи от типа на това, че имало някаква отделна македонска идентичност още през деветнайсети век. Или че българите били посрещнати като освободители от Метаксас, но после бързо станало ясно, че и те не са изходът. Неизвестният автор е подходил изключително повърхностно към темата.   Срамно е за уважавана световна медия като „Би Би Си“ да подменя историята, а и настоящето.   Да, славянско малцинство в Гърция има; да, асимилация има; да, така не се прави. Но е абсурдно да претендираш да си обективна медия и да не знаеш, че поне до средата на двайсетия век „македонско“ и „българско“ са на практика общопризнати синоними, каквито днес са, например, „косовар“ и „албанец“. Политическата идентичност „македонец“ поне до Втората световна война, а и много след това, въобще не е в конфликт с етническата идентичност „българин“.   В статията се говори, че приравняването на македонци и българи било грешка. Всъщност, по този начин „Би Би Си“ неволно подкрепя вековната асимилаторска теза на Атина, която постоянно открива \"славяногласни елини\", говори за езици от групата на южнославянските и пр., само и само да не използва думата „български“. Същата Атина, която навремето подписа спогодби с България за размяна на население, а днес в договора си със Скопие отново се мъчи хитро да прехвърля горещия картоф на историческите спорове между София и Скопие. Политиката на Атина винаги е била опит да бъдат скарани София и Скопие, т.е. сред българите да има интрига. Тази политика от десетилетия среща съюзници и в други малки и големи столици.   Днес София показва по-добрата политика. Ние, Патриотите от ВМРО, продължаваме да смятаме, че българският подход към темата е много по-правилен. За разлика от Атина ние не искаме да позволим проблемите от миналото да създават напрежение. Напротив, общото ни минало с различни балкански народи ни позволява да се сближаваме, не да се караме. И вече показахме чудесен пример с нашите братя от Скопие – с които имаме една история. За нас Македония не е северна или южна, а е преди всичко братска!   Заради всичко това въпросната статия е изключително нескопосана провокация, която разбираемо среща реакция - макар и несправедлива от човешка гледна точка – от страна на Гърция. Тя ще ядоса и София. Ще възпали стари процеси и в Скопие. „Би Би Си“ са действали като слон в стъкларски магазин по една изключително чувствителна тема. Впрочем, Великобритания и ред други велики сили често са действали в нашия регион именно така.   И днес в Костурско, Леринско, Воденско, Ениджевардарско, Солунско, Сярско можете да се разберете с местните на чист български език. Местните хора не правят разлика между названията „български“ и „македонски“. Поне до петдесетте години на миналия век в Южна Македония (днес в пределите на Гърция) се издава литература на езикова норма, която се различава минимално от книжовната норма в София – главно по предлози и съюзи като „во“ и „со“ и членуването „от“. И няма почти нищо общо с изкуствената норма, налагана от Скопие. Една от най-прочутите народни певици на България (вечна ѝ памет!) е от Костурско, Беломорска Македония – Любка Рондова. Половин днешна Южна България има корени от онзи край, включително и доскорошния президент Росен Плевнелиев – чиято фамилия идва от село Плевня, прекръстено от гърците на Петруса. Големи български интелектуалци като поета Атанас Далчев, например, са родом от Солун и района. От тази част на Македония са и видните дейци на ВМРО революционери, борили се за свобода и обединение на отечеството, като Гоце Делчев, Апостол войвода и стотици други. Огромна част от интелектуалния елит на България и Македония е възпитан в Солунската българска мъжка гимназия. И така нататък, и така нататък.   В опита да изпишат вежди, „Би Би Си“ са изболи очи. За съжаление, много западни медии пишат за Балканите именно така. Това е още една сигнална лампа, която напомня лицемерието на онези либералстващи среди у нас, които са склонни да превръщат западната преса в някакъв кумир.  ", "date": "2019.02.28", "title": "ВМРО: „Би Би Си“ като слон в стъкларски магазин"}
{"url": "http://epicenter.bg/article/Kaloyan-Pargov--Tryabva-da-obsadim-tochka-po-tochka-iskaniyata-na-protestirashtite-shofyori/176409/2/0", "text": "Исканията на всичките над 1200 протестиращи шофьори в градския транспорт, внесени с тяхна подписка в Столична община, трябва да ги обсъдим в Комисията по транспорт и туризъм точка по точка. Това предложи председателят на БСП - София и на групата на социалистите в СОС Калоян Паргов по време на продължилото близо 3 часа заседание на Комисията по транспорт и туризъм. На него присъстваха и представители на протестиращите шофьори, които изложиха исканията си, съобщиха от пресцентъра на БСП - София.   \"На следващото редовно заседание, което ще се проведе на 13-и март, очаквам да дискутираме по същество тези искания и да поставим срокове за изпълнението им, коментира Калоян Паргов, който е и заместник-председател на Комисията по транспорт и туризъм. - По въпроса за заплатите - предвид увеличението с 10%, което влезе в сила от 1-и февруари, трябва да обсъдим възможността с бюджетното изпълнение най-късно в средата на годината да бъдат отделени допълнително средства за ново повишение от началото на второто шестмесечие. По исканията, свързани с материално-битовото осигуряване и условията на труд, мисля, че бюджетът на Столична община е достатъчно голям, рекорден тази година, и ще може да се намерят средства, за да бъдат изградени нормални санитарни възли на последните спирки. Няма причина да не намерим решение и на проблема, свързан с времето за почивки, което в момента не позволява на шофьорите дори да удовлетворят физиологичните си нужди. На следващото заседание на Комисията очаквам да преразгледаме разписанието и графика в столичния градски транспорт. Също така трябва да дискутираме и трафика на определени ключови кръстовища в града, където заради задръствания колите на градския транспорт се бавят. Тези забавяния водят до санкции на шофьорите, които се отразяват върху заплатите им, тъй като не могат да се впишат в графиците и разписанията\".   Калоян Паргов добави, че много се надява в предстоящите две седмици до следващото заседание на Комисията на 13-и март ръководителите на транспортните дружества, както и заместник-кметът Дончо Барбалов да подготвят необходимите разчети и данни. \"Така ще може отново заедно със синдикатите и представителите на протестиращите шофьори да обсъдим проблемите и темите и да поставим начало на решаването им\", добави той.   След заседанието на Комисията по транспорт и туризъм вчера Калоян Паргов разговаря със събралите се на протест пред входа на Столична община работещи в столичния градски транспорт. \"Казах им как протече заседанието, обясних им, че работата по техните проблеми ще я продължим, докато не намерим решение, което да удовлетвори техните искания, защото смятам, че са съвсем справедливи, коментира той. - Недопустимо е в 21-и век тези хора да бъдат роби. Не може човек да е принуден да работи до крайна изнемога, за да си осигури някакъв нормален живот. Работата до пълно изтощение води до всички тези инциденти, които зачестиха много в последните месеци в градския транспорт. Това е страшно притеснително, възмутително и недопустимо!\".", "date": "2019.02.28", "title": "Калоян Паргов: Трябва да обсъдим точка по точка исканията на протестиращите шофьори"}
{"url": "http://epicenter.bg/article/Futbolen-mach-promenya-dvizhenieto-v-Sofiya-na-3-mart/176434/2/0", "text": "Въвежда се организация на движението във връзка с футболна среща на Национален стадион „Васил Левски” на 3 март. Това съобщиха от пресцентъра на Столична община.  Забраняват се престоят и паркирането на пътни превозни средства, с изключение на автомобилите на участниците в мероприятието, както следва:  От 08.00 до 19.00 часа на 03.03.2019 г. при сектор „Г” на Националния стадион „Васил Левски”.  От 10.00 до 19.00 часа на 03.03.2019 г. на моста пред Национален стадион „Васил Левски”  От 16.30 часа на 03.03.2019 г. до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по:  ул. „Ген. Гурко” между бул. „Васил Левски” и бул. „Евлоги и Христо Георгиеви”;  бул. „Евлоги и Христо Георгиеви” между пл. „Орлов мост” и бул. „Черни връх”;  бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.  ", "date": "2019.02.28", "title": "Футболен мач променя движението в София на 3 март"}
{"url": "http://epicenter.bg/article/Tsvetanov--Bez-BSP-se-chuvstvame-komfortno--vazhno-e-opozitsiyata-da-e-v-parlamenta--no-bez-konfrontatsiya-/176437/2/48", "text": " Това каза на брифинг в Народното събрание председателят на ПГ на ГЕРБ Цветан Цветанов, предаде Агенция „Фокус“.  „Искаме да призовем БСП - нека да вземат ясното си политическо решение, защото виждаме, че вече има призив от някои депутати от партията да влязат в българския парламент и да изпълняват своята функционална ангажираност, която са им гласували техните избиратели“, заяви Цветанов и посочи, че в момента с отсъствието на БСП народните представители от управляващата коалиция се чувстват комфортно.  „ . И аз съм убеден, че по начина, по който работи днес парламентът, ако колегите се присъединят и работят активно, но без конфронтация и това противопоставяне, което е тяхната основна цел, мисля, че парламентът би изглеждал съвсем различно в очите на хората“, коментира Цветанов  Запазваме позицията си прагът за преференциите да бъде 7%, уточни Цветанов.  На въпрос дали е възможно за преференциите да се търси някакъв друг вариант като праг, Цветанов отговори, че всеки е в правото си между първо и второ четене да даде предложения, които да бъдат обсъждани. „Ние от ПП ГЕРБ имаме ясната позиция и тя е заявена с внесения законопроект“, посочи Цветанов.  , заяви той.  Цветанов посочи, че има различни мнения за машинното гласуване. „Засега не сме обсъждали за промяна на това, което е прието до момента. А що се касае до конституционни решения, мисля, че е правилно да се информираме и от конституционното решение, в което докладчик е била уважаваната от нас проф. Друмева“, заяви Цветанов.  \"  смятам, че вече политиката взима превес, а не професионалните качества и професионалната оценка и решение, което е взето от Конституционния съд тогава, когато уважаваната от нас проф. Друмева е била конституционен съдия. Вече тя е в общи линии е юридически представител и юридически говорител на неформалния лидер на БСП и президент на БСП Румен Радев\", коментира той.  Има решение на Конституционния съд от 2011 г., в което много ясно е описано, че не всеки акт на ЦИК трябва да бъде обжалван, разказа Цветанов.  „Практиката досега е, че решението на Върховния административен съд е с конкретни указания за изпълнение на решението и се обявява, че това решение не е законосъобразно. Обаче се случва така, че ЦИК не се произнася, защото отново с две трети е блокирана тази възможност, не се изпълнява съдебното решение. Това означава, че ние всъщност нарушаваме законодателството\", посочи Цветанов. По думите му единствената институция, която може да каже дали едно решение е законосъобразно, това е българският съд.  „И точно затова, както е казано и в самата стенограма от представителите на Върховния административен съд, се получава един пинг-понг за връщане на едно решение обратно в ЦИК. ЦИК не може да вземе решение, защото с две трети отново е блокирано, не се изпълнява това решение с указанията на Върховния административен съд, а всички знаем, че в един изборен процес има хронограма и всеки ден е изключително важен, защото това би могло да ограничи възможността за регистрирането за участие в един изборен процес на даден кандидат – било то за местна власт, било за Народно събрание\", заяви Цветанов.  „Така че молбата ми е просто да прочетем всички тези дебати, които са водени в правната комисия. Там има изключително съдържателни коментари и аз съм убеден, че когато говорих за промяната от две трети, че когато има обжалване пред Върховния административен съд и когато той е дал своите указания, за да бъдат изпълнени тези указания, следващото решение се взима с мнозинство от целия състав на ЦИК. Това ще ни даде възможност да изпълним указанията и препоръките и решението, което е излязло от Върховния административен съд. Иначе изборният процес приключва и няма решения, които да са изпълнени от ЦИК. Затова е направено.   каза още Цветан Цветанов.  „И се дава пример отново в тази стенограма, но за голямо съжаление може би тази стенограма днес ще трябва да я изпратим на президентството, за да може и президентът, и неговият екип да се запознаят с аргументите не на политиците, не на тези, които са защитавали политическите си цели в пленарна зала или в комисията, а на представителите на съда\", добави той. По думите му тази стенограма ще бъде изпратена на юридическия екип на президента.  „И тук искам кажа, че всичко свързано с изборното законодателство и начина, по който е наложено това вето, и твърденията, че няма съдебен контрол, което не отговаря на истината, ние просто ще отхвърлим това вето и след като бъде обнародван закона в Държавен вестник, ще пристъпим към промените с предложението, което ние сме внесли от ПГ на ГЕРБ за връщането на 7% от съответните гласували по район, да имат възможност да пренаредят съответната подредба на листата\", каза още Цветанов.  ", "date": "2019.02.28", "title": "Цветанов: Важно е опозицията да е в парламента, но без конфронтация и противопоставяне! (ВИДЕО)"}
{"url": "http://epicenter.bg/article/Rusata-Zlatka-pishe-do-Sinoda--iska-da-raztrogne-braka-si-s-Pavel-Lazarov/176427/10/100", "text": "Молба до Светия Синод ще подава плеймейтката Златка Райкова, съобщи ексклузивно \"Галерия\".  Блондинката иска да разтрогне църковния брак с бившия си Павел Лазаров, за да може да се венчае за настоящия си годеник Благой Георгиев. За целта обаче православният канон изисква да се подаде молба до Синода.  Едва след одобрение плеймейтката ще може да се венчае пред Бога за футболиста.  Русата Златка имаше връзка преди 10-ина години с Павел, който, апропо, към днешна дата живее на семейни начала с Преслава и е баща на първородната дъщеричка на фолк певицата.  Когато плеймейтката се влюбва в него, не знае, че Лазаров всъщност има съпруга на име Емилия и чака дете от нея. \"Щом разбрах, много плаках, но той ме увери, че ще се разведе\", жалваше се Златка пред медиите. Някъде по това време плеймейтката сключва църковен брак с Павел, като дори се хвали със снимки от церемонията. Скоро след това обаче Златка го зарязва заради психически тормоз от страна на бившата му.  Трябва да отбележим, че Райкова никога не е сключвала граждански брак с Павел.  Духовното лице ги е венчало без брачно свидетелство, което според канона е допустимо, но и е личен избор на свещеника.  След Лазаров плеймейтката смени още доста мъже, но така и не анулира църковния брак. Сега, когато с дълбоко набожния Благой Георгиев планират сватба, Златка трябва час по-скоро да разтрогне венчавката. В противен случай Джизъса никога няма да ѝ прости.  \"Благо много държи на църковния брак. За него това е нещо свещено и не е особено доволен, че благоверната му вече е била венчана за друг\", разказват негови близки.  Процедурата по разтрогването не е особено сложна, стига църковното свидетелство да е у Златка. \"След разглеждането на постъпилата молба за развод към епархийския съвет, документ за църковен развод се дава от митрополията на епархията, където се е състояла венчавката\", обяснява пред изданието духовно лице. Но допълва, че подобни разводи не могат да се правят до безкрай – църквата разрешава до 5 венчавки.  Така или иначе, Павел ще е доволен от разтрогването, тъй като с Преслава също планират сватба.", "date": "2019.02.28", "title": "Русата Златка пише до Синода, иска да разтрогне брака си с Павел Лазаров"}
{"url": "http://epicenter.bg/article/Nataliya-Kobilkina-stana-mayka--Snimka-/176440/10/100", "text": "В МБАЛ \"Надежда\" на бял свят се появи първородният ѝ син, висок 53 см. и тежащ 3800 гр. Двамата с таткото Такис избраха да го кръстят Филип. Наталия е споделяла, че предпочита естественото разждане, но в последния момент Филип решил друго. Той се обърнал седалищно и лекарите взели решение, че е по-добре да го извадят с цезарово сечение малко преди термина. Тогава Наталия се консултирала с астролози и те ѝ казали най-подходящия ден и час – 27 февруари в 16:50 часа, за да е лидер и артистична личност.   Раждането минало лесно и бързо. Майката и бебето се чувстват добре.", "date": "2019.02.28", "title": "Наталия Кобилкина стана майка (Снимка)"}
{"url": "http://epicenter.bg/article/Kralski-povod-sabira--quot-vrazhduvashtite-hertsogini-quot--Kayt-i-Megan/176461/10/99", "text": "Не сме виждали Меган Маркъл и Кейт Mидълтън заедно от Коледа, когато присъстваха на тържествата по случай празника в кралската резиденция в Сандрингам. За щастие, двете херцогини ще бъдат на едно и също място още поне веднъж, преди съпругата на принц Хари да роди.И със сигурност за тази среща отново ще се говори дълго.    На 5 март кралица Елизабет Втора ще даде тържествен прием в Бъкингамския дворец по случай 50 години от обявяването на сина й Чарлз за принц на Уелс. На него ще присъстват принцовете Хари и Уилям и съпругите им Меган и Кейт, както и принц Чарлз и Камила Паркър.   Това семейно събиране е първото от Коледа и без съмнение акцентът на иначе не особено интересната церемония ще падне върху отношенията между Мидълтън и Маркъл. Въпреки че двете надали ще ни изненадат с нещо по-различно от това, което демонстрират всеки път, пише Hello. Усмивки, докосвания и напълно приятелско отношение, без дори намек за враждата, която мнозина приписват на двете херцогини. Пътите, в които сме виждали Меган и Кейт заедно, всъщност се броят на пръстите на двете ни ръце.   Източник: Канал 3", "date": "2019.02.28", "title": "Кралски повод събира \"враждуващите херцогини\" Кайт и Меган"}
{"url": "http://epicenter.bg/article/Kralitsa-ot-prikazkite--Letisiya-prikova-pogledite-s-balna-roklya--diamanti-i-tiara-na-svekarva-si/176466/10/84", "text": "Испанската кралица Летисия попадна в окото на обективите по време на официална вечеря в Кралския дворец в Мадрид.  По време на вечерята, дадена от съпруга и крал Фелипе VІ за перуанския президент Мартин Вискара и неговата първа дама Марибел Диас, бившата журналистка Летисия прикова погледите, облечена като кралица от приказките. За повода кралицата беше избрала красива бална рокля без презрамки с флорални мотиви, изработена от дизайнера Фелипе Варела. Впечатление направиха и бижутата на Летисия – обеци, диамантена гривна и тиара, принадлежала на свекърва й кралица София. Тиарата е създадена през 1879 година от британски бижутери. Тя е уникална с това, че може да се носи като тиара, колие или колекция от брошки.   Източник: Канал 3", "date": "2019.02.28", "title": "Кралица от приказките: Летисия прикова погледите с бална рокля, диаманти и тиара на свекърва си"}
{"url": "http://epicenter.bg/article/Sbivane-mezhdu-mashinisti-e-prichinilo-tragediyata-v-Kayro/176400/7/0", "text": "Бой между двама машинисти е станал причина за вчерашната трагедия на централната гара \"Рамзес\" в египетската столица Кайро, отнела живота на 25 души, предаде Асошиейтед прес.   По данни на властите локомотив се е блъснал в буфер в края на релсите, което е предизвикало силна експлозия и пожар. Поне 47 души са ранени, много от които критично. Главният прокурор на Египет Набил Садик съобщи, че разследващите са установили, че водачът на локомотива е слязъл и се е сбил с друг машинист, чийто локомотив е блокирал пътя му. Той обаче напуснал машината, без да дръпне спирачката, заради което локомотивът е потеглил, набрал е скорост, блъснал се е в железобетонната преграда и е избухнал. Машинистът бе арестуван и разпитан, а заради инцидента подаде оставка министърът на транспорта Хешам Арафат.", "date": "2019.02.28", "title": "Сбиване между машинисти е причинило трагедията в Кайро"}
{"url": "http://epicenter.bg/article/Tramp-nareche-Kim-velik-lider-i-mu-obeshta--quot-prevazhodno-quot--ikonomichesko-badeshte-/176405/7/0", "text": "Американският президент Доналд Тръмп и лидерът на Северна Корея Ким Чен Ун се срещнаха и вечеряха в петзвездния хотел ”Метропол”. Пред медиите и двамата обявиха, че очакват много успешни преговори, съобщи Би Би Си.   \r\n След пълния отказ от ядрено оръжие Северна Корея значително ще увеличи икономическата си мощ, каза Тръмп на Ким Чен Ун преди вечерята. \r\n   \r\n Той подчерта, че очаква с нетърпение да помогне на Ким да постигне \"превъзходно\" икономическо бъдеще за страната си. \r\n   \r\n Ким Чен ун пък, когото Тръмп нарече \"велик лидер\", каза, че е уверен в бъдещия \"страхотен изход, който всички очакват\". \r\n   \r\n \"Ще направя всичко възможно това да се случи\", посочи той пред журналистите. \r\n   \r\n Тръмп изрази увереност, че преговорите ще завършат с \"отличен резултат, който ще се хареса на всички\". \r\n   \r\n След изявленията двамата се отправиха на вечеря. Малко по-късно в Туитъра на Тръмп се появи видео с монтаж на моменти от срещата му със севернокорейския лидер под звуците на тържествена музика. \r\n   \r\n \"Прекрасни среща и вечеря с Ким Чен Ун в Ханой, столицата на Виетнам. Нямам търпение да продължим дискусията си утре\", написа Тръмп в социалната мрежа. \r\n   \r\n В същото време Washington Post съобщи, че на вечерята не са били допуснати четирима американски журналисти - от \"Асошиейтед прес\", \"Ройтерс\", \"Блумбърг\" и \"Ел Ей таймс\". \r\n   \r\n Говорителката на Белия дом Сара Сандърс коментира, че количеството допуснати журнаисти на вечерята е било ограничено. \r\n   \r\n Американският президент Доналд Тръмп и севернокорейският лидер Ким Чен Ун подновиха днес преговорите си във втория ден от срещата на върха във Виетнам. И двете страни изразиха надежда за подобряване на отношенията и за напредък и по ключовия въпрос за ядреното разоръжаване. \r\n", "date": "2019.02.28", "title": "Тръмп нарече Ким велик лидер и му обеща \"превъзходно\" икономическо бъдеще "}
{"url": "http://epicenter.bg/article/The-Guardian--Pokazaniyata-na-Koen-predveshtavat-trudnosti-za-amerikanskiya-prezident/176406/7/0", "text": "Показанията на бившия адвокат на Доналд Тръмп - Майкъл Коен предвещават трудности за американския президент на два фронта, пише левият британски вестник The Guardian, цитиран от БГНЕС.  Бившият адвокат на Тръмп изпрати ясен сигнал към него и Републиканската партия, че предстоят проблеми със закона, категорична е британската партия. Всичко започна с думите на юриста, че Тръмп е \"расист, измамник, мошеник\". Коен стана първият приближен сътрудник на Доналд Тръмп, който обвини президента, че е знаел за срещата на най-големия си син с руската адвокатка Наталия Веселницкая, която е обещала да даде компромати за Хилъри Клинтън. Освен това Майкъл Коен намекна, че прокурорът Робърт Мълър, който приключва 2-годишно разследване по случая, може да има доказателства за това. Майкъл Коен каза още, че Доналд Тръмп е лъгал американския народ, че е спрял бизнес проектите си в Русия, докато те всъщност са продължили и след началото на кампанията му за президент. Какво е открил Мълър, все още не е ясно. На действащ президент не може да бъде повдигнато обвинение. Но демократите се заканват, че ще стартират процедура по импийчмънт веднага след като получат евентуално инкриминиращите данни.    Вторият фронт, на който Тръмп ще трябва да се защитава, са обвиненията в престъпен заговор за нарушаване на изборните закони на САЩ. Макар да беше незаконно, на изслушването пред Конгреса Коен извади копия от документи, които показват, че Тръмп му е върнал парите, които Коен изтеглил, за да плати на порнозвездата Сторми Даниелс да мълчи за аферата си с Тръмп. Федерални прокурори в Ню Йорк смятат плащанията за нелегална схема, използваща недекларирани средства, за да бъде предпазена кампанията на Доналд Тръмп за президент от съдебна атака. Освен това Майкъл Коен въвлече най-големия син на президента - Доналд Тръмп-младши в аферата със 130-те хиляди долара за порнозвездата Сторми Даниелс. Обвинението в делото срещу самия Коен сочи, че двама високопоставени служители в кампанията на Доналд Тръмп са замесени в незаконната схема. Те са обозначени като \"директор 1\" и директор 2\". Ясно е, че \"директор 1\" е бившият финансист на Тръмп Алън Уизелберг. Той получи имунитет от прокуратурата, за да издаде каквото знае. Предполага се, че \"директор 2\", който е оторизирал Уизелберг да преведе парите, е Доналд Тръмп-младши.  Майкъл Коен, който през месец май влиза за 3 години в затвора, беше осъден, след като призна участие в тази схема. Той за пореден път обвини Тръмп, че му е заповядал да извърши финансовото престъпление.   Това може да направи Доналд Тръмп уязвим за съдебно дело в Ню Йорк след края на президентския му мандат. Докато вървеше изслушването на Мълър пред комисия в Конгреса, Доналд Тръмп-младши написа 30 туита за показанията му. Повечето хвалеха републиканците в комисията, които бяха лоялни на президента и критикуваха Коен. Нито един туит, обаче, не се отнасяше до обвиненията, които Коен отправи за участието на самия Младши в схемата \"пари срещу мълчание\". Според Коен Тръмп така и не показа публично данъчните си декларации, което беше тема по време на предизборната кампания, защото Тръмп се страхува от истински одит.   \"Той не искаше група експерти да започне да преглежда декларациите и да разнищва всеки детайл. Това щеше да доведе до одит и в крайна сметка - наказания и така нататък\", каза Коен.   И всъщност разкри, че се води разследване срещу бизнеса на Тръмп от Робърт Мълър - нещо, което публично не беше известно до този момент и което може да се превърне в сериозен проблем за американския президент. Същевременно обаче Коен опроверга слуховете, че Тръмп има незаконно дете и той е платила на майката, за да мълчи за това. Друг слух, който Майкъл Коен опроверга, е, че Доналд Тръмп е ударил съпругата си Мелания по време на скандал в един от асансьорите в небостъргача на милиардера в Ню Йорк. \"Домашното насилие не е в природата му\", заяви Коен. Майкъл Коен опроверга и трети медиен слух. Според адвоката, няма нищо вярно в това, че Тръмп го е изпратил в Прага, за да плати на руски хакери за услугите им. \"Не само не съм плащал на руснаци, а никога в живота си не съм бил в Прага\", каза Коен.  ", "date": "2019.02.28", "title": "The Guardian: Показанията на Коен предвещават трудности за американския президент"}
{"url": "http://epicenter.bg/article/Sreshtata-Tramp---Kim-zavarshi-bez-sporazumenie-/176419/7/0", "text": " съобщи Белият дом след двудневното събитие среща, цитиран от AFP и Агенция \"Фокус\".   Първоначалната пресконференция днес, във втория ден от срещата, бе насрочена за 10:50 ч. българско време (15:50 местно), но президентската администрация съобщи, че тя ще се състои час и 50 минути по-рано, а  Във второто съобщение на говорителя на Белия дом Сара Сандърс, цитирано от \"Ройтерс\", се казва, че   на този етап, но \"екипите им очакват с нетърпение среща в бъдеще\".   \"Става дума за санкциите\", каза той пред репортери след срещата на върха, след като не бе направено съвместно изявление. Тръмп обясни, че    \"Бяха готови да ни дадат (отстъпки), но не тези, които искахме,\" продължи президентът. Последвали коментари създадоха объркване, след като загатнаха, че азиатската държава е искала едва част от ограниченията да бъдат премахнати.    \"Познаваме страната много добре, познаваме всеки инч от страната и знаем какво искаме.\" Добави, че е бил готов да подпише сделка и е имало подготвени документи, но би било по-голям проблем да се подпише лоша сделка и затова човек трябва винаги да е готов да си тръгне.   Президентът добави, че не би било справедливо, включително заради партньорите на Съединените щати, да се свалят санкциите с подобна сделка. \"Не искам да правя нещо, което ще наруши доверието, което изградихме,\" обясни той.   Тръмп същевременно добави, че \"много силно\" иска санкциите да бъдат свалени, за да види икономическия потенциал на Северна Корея. Според Тръмп самият той е обнадежден за дългосрочни бъдещи контакти между двамата, пише The Guardian.  “Сигурен съм, че с течение на годините ние ще сме заедно доста много време. Убеден съм, че ще сме заедно дори и след като приключим тази сделка  увери президентът на САЩ  Запитан дали е уверен за предстоящата сделка, Ким е отговорил: „Е, много е рано да говоря, но не мога да кажа и че съм песимист.”  За първи път 35-годишният севернокорейски лидер отговаря на въпрос от чужд журналист, отбелязва британското издание.  ", "date": "2019.02.28", "title": "Срещата Тръмп - Ким завърши без споразумение , отменя се обядът им"}
{"url": "http://epicenter.bg/article/Vashington-otnovo-prizova-Rusiya-da-varne-Krim-na-Ukrayna-/176428/7/96", "text": "Съединените щати заявиха вчера, че наложените от тях санкции срещу Русия ще останат в сила, докато Москва не върне Крим на Украйна, предават Франс прес и БТА.  \"Преди пет години окупацията на украинския полуостров Крим от Русия подхрани ескалация на руската агресия. Светът не е забравил циничните лъжи, използвани от Русия като оправдание за агресията й и за прикриване на опита й за анексиране на украинска територия\", посочи американският държавен секретар Майк Помпейо в изявление.  На 27 февруари 2014 г. парламентът на Крим избра ново местно правителство и гласува за произвеждането на референдум за бъдещето на полуострова. На референдума от 16 март 2014 г., който Съединените щати обявиха за нелегитимен, жителите на Крим подкрепиха присъединяването му към Русия.  \"Съединените щати заявяват отново непоколебимата си позиция: Крим е част от Украйна и трябва да бъде върнат под украински контрол\", категоричен бе Помпейо, който разкритикува \"все по-сериозните репресии, извършвани от руския окупационен режим\".  Държавният секретар на САЩ призова Москва да освободи всички украинци, вкарани в затвора заради мирното си противопоставяне срещу анексията, и да сложи край на издевателствата си.  \"Съединените щати ще оставят в сила санкциите си срещу Русия, докато руското правителство не върне контрола над Крим на Украйна и не приложи Минските договорености\", подписани през 2015 г.  ", "date": "2019.02.28", "title": "Вашингтон отново призова Русия да върне Крим на Украйна "}
{"url": "http://epicenter.bg/article/V-SASht-predlagat-zakon--koyto-da-izyasni-kolko-pari-ima-Vladimir-Putin-/176443/7/96", "text": "Две членки на Конгреса на САЩ - от демократическата и републиканската партии, внесоха проектозакон, който цели да изясни колко пари има Владимир Путин. Предложението е кръстено “Закон за прозрачността на Владимир Путин”, предава БГНЕС.  Ако бъде приет, той ще изиска от американското разузнаване да разбере колко пари има Путин и да съобщи данните на Конгреса, пише Ей Би Си.  Депутатките, които са членове на Комисията по разузнаването на Камарата на представителите, дадоха да се разбере, че внасят закона като отговор на американското разузнаване на продължаващите опити на Русия да отслаби американската демокрация.  “Най-добрият начин да се заловим с влиянието на Путин и неговите помагачи, е да тръгнем след незаконните и тайни потоци от пари, които финансират техните операции”, каза Вал Демингс, една от вносителките на законопроекта.  Последните официални данни, публикувани от Владимир Путин сочат, че през 2017 г. е имал приходи от 300 хиляди долара.  Анализатори смятат, че лично или чрез подставени лица, президентът на Русия е един от най-богатите хора в света.  Неговият критик Бил Браудър изчислява, че Путин контролира състояние от 200 милиарда долара, което би го направили най-богатия човек на света с голяма преднина.  Друг политически анализатор и критик на Путин - Станислав Бековски, изчислява, че Путин е натрупал около 70 милиарда долара.   Бивш служител на финансовото министерство на САЩ, пожелал анонимност, обаче, твърди, че всяка конкретна сума за богатството на Путин едва ли е коректно.  Финансовата система на Русия е различна от американската, а освен това, парите, които Путин притежава, ще бъдат скрити под “пластове” от доверени хора.  “На негово име няма да има нищо”, казва експертът.  Друг бивш служител на финансовото министерство на САЩ, също пожелал анонимност твърди, че парите не са най-ценното нещо, което Путин притежава.  “Не мисля, че Владимир Путин има нужда от банкова сметка в чужбина, пълна с пари. Като цяло, хората смятат, че истинската Власт на Путин е способността да контролира олигарсите и останалите държавни служители около него”, казва пожелалият анонимност служител.  “За какво са му милиарди долари? Ако има контрол над всичко, не му трябват пари зад граница”, казва експертът.  ", "date": "2019.02.28", "title": "В САЩ предлагат закон, който да изясни колко пари има Владимир Путин "}
{"url": "http://epicenter.bg/article/Tramp--Severna-Koreya-poiska-prekaleno-mnogo-/176454/7/96", "text": "Американският президент Доналд Тръмп заяви днес на пресконференция във Виетнам, че Северна Корея е поискала прекалено много на срещата в Ханой, предават Асошиейтед прес и БТА.  По думите на Тръмп в замяна на закриването на севернокорейския ядрен комплекс в Йонбьон КНДР е настояла за отмяната на всички наложени ѝ международни санкции.  Тръмп и държавният секретар Майк Помпео бяха категорични пред журналистите, че Съединените щати няма да сключат подобна сделка, докато Северна Корея не се откаже и от тайните си ядрени съоръжения извън Йонбьон, както и от балистичната си и ядрена програма.  Тръмп заяви, че Ким е поел ангажимент и в бъдеще да продължи да не извършва ядрени и ракетни опити.  Американският президент каза, че срещата с Ким е завършила в приятелски тон, но отбеляза, че по време на преговорите си с Ким не е поемал ангажимент за следваща среща.  Според Тръмп не са необходими допълнителни санкции срещу Северна Корея, предаде Франс прес  Не бива \"да говорим за налагането на още санкции. В Северна Корея има много забележителни хора, които също трябва да живеят\", посочи американският лидер.  Майк Помпео заяви, че му се е искало на срещата в Ханой двете страни да стигнат по-далеч в преговорите. Според американския държавен секретар Ким Чен-ун не е бил готов за това.  Говорителката на Белия дом Сара Сандърс посочи, че въпреки липсата на постигнато споразумение на срещата във Виетнам, разговорът на Тръмп с Ким е бил продуктивен, а преговорите на САЩ с КНДР ще продължат.  ", "date": "2019.02.28", "title": "Тръмп: Северна Корея поиска прекалено много "}
{"url": "http://epicenter.bg/article/Vissh-amerikanski-general-prizna--Ne-sme-v-sastoyanie-da-svalyame-ruskite-raketi-/176460/7/96", "text": "САЩ не са в състояние да се защитят от руските ракети, затова е необходимо да бъде продължен договорът СНВ-3 (СТАРТ 3) с Москва. Това е заявил пред Сената ръководителят на Стратегическото командване на въоръжените сили на САЩ ген. Джон Хайтън, предават RT и РИА Новости.  Според него най-голяма опасност за Америка представляват най-новите крилати и свръхзвукови руски ракети, както и подводният безпилотен апарат \"Посейдон\".  \"Вече 10 години съм обезпокоен от тези оръжия, които могат във всеки момент да променят траекторията си на движение и ние ще имаме големи проблеми с тях. За момента мога да заявя, че съм в състояние да защитя страната, но се тревожа за хората, които в бъдеще ще заемат моя пост\", заявява Хайтън.  Разказвайки пред сенаторите за особеностите на руските ракети, той заявява, че съществуващите американски системи могат първоначално да ги открият, но след това \"те изчезват и ние не ги виждаме до момента на удара\".  Генералът също така призовава Сената да увеличи разходите за модеринизирането на \"ядрената триада\", в която влизат стратегическите бомбардировачи, ракетните системи с наземно базиране и тези на бойни кораби и подводници. Според генерала, за това ще са необходими около един трилион долара.  В миналогодишното си обръщение към Федералното събраниепрезидентът Владимир путин за пръв път разказа за новия безпилотен подводен апарат. Тогава той обяви, че Русия е разработила подводни дронове, които могат да се движат на голяма дълбочина и с междуконтинентален обсег, със корост, в пъти надвишаваща тази на подводниците и най-съвременните торпеда.  По думите му, тези дронове могат да бъдат въоръжени както с конвенционални, така и с ядрени боеприпаси, което ще им позволи да поразяват най-различни цели, включително авионосни групи, брегови укреплевия и инфраструктура.  По-късно тази разработка получи името \"Посейдон\".  През 2010 г Русия и САЩ подписаха Договор за съкращаване на стратегическите настъпателни оръжия (СНВ-3, в американската терминология - Strategic Arms Reduction Treaty, NEW START).  Според документа броят на ядрените бойни заряди се съкращава до 1550 единици, междуконтиненталните балистични ракети, балистичните ракети на подводници и тежки бомбардировачи — до 700, а разгърнатите и неразгърнатите пускови установки — до 800.  Тези показатели страните трябваше да достигнат до 5 февруари 2018 г. Срокът на действие на договора изтича през 2021 г.   ", "date": "2019.02.28", "title": "Висш американски генерал призна: Не сме в състояние да сваляме модерните руските ракети "}
{"url": "http://epicenter.bg/article/Putin-i-Netanyahu-planirat-sazdavane-na-rabotna-grupa-za-Siriya/176464/7/0", "text": "Огнищата на тероризъм в Сирия ще бъдат окончателно унищожени и това ще стане в най-близко време, каза пред журналисти в Москва днес руският президент Владимир Путин, цитиран от ТАСС и БТА. \"Ситуацията се стабилизира, остават само отделни огнища на съпротива на терористите, но сега те се потушават и мисля, че това ще стане окончателно в най-близко време\", каза той. Путин отбеляза, че остават зоната в Идлиб и нестабилната територия на десния бряг на река Ефрат. \"Върху това трябва да се работи, вчера говорихме за това с премиера (на Израел Бенямин Нетаняху)\", добави руският президент. Според него работна група за Сирия с участието на Русия, Израел и други държави и на всички въвлечени в конфликта, и преди всичко на Сирийската арабска република, може да се заеме с въпросите на нормализацията на положението в страната след окончателния разгром на тероризма там.  Малко по-рано високопоставен израелски правителствен източник съобщи пред журналисти, коментирайки вчерашното посещение на Нетаняху в Москва, че Русия и Израел са решили да създадат работна група с участието на редица страни \"за проучване на въпроса за извеждането на чуждестранните сили от Сирия\".  Според Путин създаването на такава работна група напълно съответства на руската позиция за Сирия и този въпрос е бил обсъден на срещата му с Нетаняху.  ", "date": "2019.02.28", "title": "Путин и Нетаняху планират създаване на работна група за Сирия"}
{"url": "http://epicenter.bg/article/-quot-Frankfurter-algemayne-tsaytung-quot--Planat-za-revolyutsiya-vav-Venetsuela-se-provali-/176451/11/33", "text": "Вече месец Николас Мадуро и Хуан Гуайдо се борят за властта във Венецуела. Въпреки влиятелната подкрепа от чужбина, безпомощността на Гуайдо става очевидна. Върви ли революцията по план?  Венецуелската опозиция и нейните чуждестранни помощници не искат да се предават. Те планират нови акции, за да доставят все пак хуманитарна помощ в барикадираната от военните държава. Но както и да завърши следващият рунд на конфронтацията по границата, в събота настъпи пауза в конфликта между властелина Николас Мадуро и признатият от значителен брой държави временен президент Хуан Гуайдо.  Неговият \"официален\" призив към международната общност - \"ние сме длъжни да разглеждаме всички варианти, за до постигнем освобождението на нашето Отечество\" - стана израз на неговата безпомощност, да не кажем отчаяние.  Мадуро може да използва призива на Гуайдо като доказателство, че неговите противници искат да положат страната заедно с нефтените ѝ богатства на олтара на \"американските империалисти\". Срещата на Гуайдо с американския вицепрезидент Майк Пенс в понеделник в Богота предоставя на диктатора от Каракас необходимите аргументи за такива обвинения.  Така завършва месецът, който необичайно планомерно и организирано премина под знака на въстанието срещу закрепилата се в продължение на две десетилетия диктатура. Още преди на 23 януари пред хиляди свои сънародници да се обяви за временен президент, бившият лидер на студентското движение Гуайдо си беше осигурил подкрепата както на Вашингтон, така и на важните съседни държави.  Въпреки жестоките ограничителни мерки срещу него, Гуайдо съумя да проведе митинги, да дава интервюта и да организира международна акция, в хода на която се разпространяваха впечатляващи кадри на струпваната край границата хуманитарна помощ. В програмата бе предвиден дори концерт под открито небе, който да вдъхнови помощниците му.  Но планът се провали. Едва няколко полицейски служители се отказаха от Мадуро и само отделни товари с помощи бяха доставени в страната. Мадуро държи своите войски под пълен контрол.  Американският държавен секретар Майк Помпео публикува резки изказвания в Туитър. Тай нарече Мадуро \"болен тиранин\" и обяви \"мерки\" против онези, които блокират демократичните промени. Но той малко говори за това, че за развитието на събитията има отдавна глобално съгласуван сценарий.  И все още не е ясно дали Гуайдо ще успее въобще да се завърне в Каракас след появата си в Колумбия.  Дали наистина всичко върви по план?      ", "date": "2019.02.28", "title": "\"Франкфуртер алгемайне цайтунг\": Планът за революция във Венецуела се провали "}
{"url": "http://epicenter.bg/article/Prof--Nikolay-Ovcharov--Ahilesovata-peta-na-makedonizma-e-Bitolskiyat-nadpis-/176469/11/34", "text": " Първо искам да кажа, че това, което ме провокира да дам тази пресконференция бяха две неща. Едното беше проведената на 19 и 20 февруари среща в Скопие на българо-македонската комисия, от която излязоха много откъслечни данни, че се е взело решение за общо честване на св. Климент Охридски, св. Наум и цар Самуил. Другото нещо, буквално в последния ден, беше смъртта на Краси Узунов, чиято кауза беше именно Македония и запазването на българщината в сегашната Северна Македония. За мен най-правилното име беше Вардарска Македония, но това е един друг въпрос. Кончината на Краси е нещото, което допълнително ме стимулира за пресконференцията.  Първо искам да кажа, че аз съм запознат с археологическите проучвания на Перперикон, Татул, Преслав, Уворич, но всъщност едно десетилетие от моя живот премина в проучванията на Вардарска Македония. Голямата ми дисертация за доктор на историческите науките е за Вардарска Македония през ХIV век. Това са 13 експедиции в много тежки времена, сега е много лесно да се отиде. Тези мои проучвания започнаха преди падането на Тодор Живков от власт и в най-тежкото време на разпад на Югославия аз трябваше да проучвам Вардарска Македония, да обикалям, благодарение на мои много добри приятели, и да откривам паметници, които хвърлят светлина върху много исторически въпроси, между които и произходът на македонците – те българи ли са или не са. Това излезе и в книги, т.е имам основание да говоря по темата, ми се струва. Конкретното обаче е, че искам да предпазя комисията от възможности, които мисля, че може да се случат, при които българската страна да допусне грешки в тази насока.     Нещата са много, но аз извадих няколко конкретни проблема. Разбира се, говоря за Средновековието, където е моята област, не за по-новата история. Става дума преди всичко за нещо, което се просмуква. Не е казано, че македонската комисия е склонна да приеме, че по времето на цар Самуил през Х-ХI век става дума за българска държава, и че цар Самуил е български цар. Това дали е вярно или не, защото това официално не е обявено, но такива неща се появиха донякъде. Точно тук аз алармирах за ситуацията, която е позната от преди 20 години.  Преди 20 години излезе книгата на един македонски историк – Милан Бошковски „Македония през ХI-ХII век“ се правеха всякакви опити да могат да се премахнат от историческото разглеждане такива факти, които говорят директно за българщината през това време. Трябва да кажа, че византийските хронисти никога не говорят нито за македонци, нито за нещо друго, те говорят за българите и българското царство. Трите грамоти на император Василий II, които излизат след 1018 г., след падането на България под византийска власт, навсякъде говорят за преразпределението на българските области, за създаването на Българската Охридска архиепископия и т.н.  Но, ако тези неща могат да се поставят под някакво съмнения, най-главното нещо, нарекох го даже ахилесовата пета на македонизма, това е Битолският надпис. Той беше открит в Битоля преди много години, дълго време го криеха, после го изложиха и се започна цяла кампания да се обясни какво означават няколко думи в него. Надписът е от 1015-1016 година, има някои дребни спорове една година назад -напред, но това не е толкова важно.  Той е направен от преките наследници на цар Самуил след неговата смърт. В него три пъти се споменава за българи, и то по един много интересен и характерен начин. Преди всичко в него става дума за св. Йоан, самодържец български, откъдето е възприет от всички учени в света, почти няма такива, които да го отричат, че това е Иван Владислав, племенникът на цар Самуил. Нататък се казва, че той е родом от България, че е българин. Още един път се споменава, че той изгражда крепостта Битоля, за да брани българите. На пръв поглед това не може да бъде поставяно под съмнение.  В книгата Бошковски, в една бележка под линия, дълга около 5 страници, заявява, грубо представено, следното: „Ние сме си македонци, бунтът от 969 г. на комит Никола е срещу българската власт, за създаването на македонска държава, но защото никой в тогавашния свят не е знаел, затова, че има Македония, и така цар Самуил възприема титлата български цар, за да може по този начин македонците да се легитимират пред света. Т.е., те са си македонци, но за да се легитимират пред света, приемат понятието „българи“.  Аз дадох много груб пример, но това е все едно да каже, че Тереза Мей днес, за да може да води по-добре преговорите за Брекзит да каже, ще се наричаме известно време французи, за да се легитимирам пред света. Това е безумно нещо. В интерес на истината в последно време македонските историци поомекотиха тази тема, но пак се поставя въпросът така: Етнически ли е терминът или политически? Ако приемат да се каже, че е политически, какво означава да кажеш, че политически си българин. Ето това беше едно от нещата, които поставих на срещата.  Вторият въпрос беше за Второто българско царство, периодът от ХIV-ХV век. Там има доста спорни моменти. Аз винаги съм казвал и съм се противопоставял на някои крайни тенденции в българската историческа наука, които казват, „Македония винаги е била българска“, което не е вярно. През първата половина на ХIII век по времето на цар Калоян и Иван Асен II, това е българска област и никой не го отрича, включително и македонистите.  По това време присъства и още един цар, който днес е малко позабравен, това е цар Константин Тих Асен, които управлява от 1257-1277 г. Той по произход е от Вардарска Македония, знае се, че неговият баща е болярин и една от задачите му, когато идва на власт, е била да отвоюва Вардарска Македония - своята родна земя. И в една от малкото запазени грамоти от този период е за този цар. След като отвоюва земята, той дарява един скопски манастир и земи в цяла Вардарска Македония.  Много е интересен начинът, по който започва грамотата: Той е отишъл в долната земя и е направил тези дарения. Забележете, имало е долна земя, значи е имало и горна. В средновековната българска топонимия така се е разгъвала територията. Горните земи са били на север от Дунав, а долните земи - Македония, надолу. Поне така са си го представяли българските царе от българското царство. В края на ХIII век, за съжаление след татарските нашествия и пропадането на българската държава, тази област влиза в границите на Византия и целия ХIV век тя е под византийска власт. Въпреки че България губи тези територии, съществуват един надписи от времето на Василий II, на които на гръцки език пише - Никола, архиепископ на България и Константин, архиепископ на България. Това са архиепископи на цялата България.  ", "date": "2019.02.28", "title": "Проф. Николай Овчаров: Ахилесовата пета на македонизма е Битолският надпис "}
{"url": "http://epicenter.bg/article/Kevork-Kevorkyan--Slagachestvoto-dnes-/176472/11/33", "text": "Свят щеше да ми се завие от безкрайните совалки, срещи, инициативи, Западни и всякакви Балкани, прегръдки за снимки и обикновени снимки на ББ - ако бях журналист „международник“. Слава Богу - не съм.  То и почти не останаха екземпляри от тази порода /критично настроените не се броят/. Почти никой, особено в телевизиите, не вниква задълбочено в това, което ББ прави толкова въодушевено/екзалтирано, никой не го осмисля.  Освен самият той - като кръжи сам около себе си.  Страх ли ги е, например, телевизионните шерпи, не смеят ли, не знаят ли или друга е причината - факт е обаче, че след всяка дипломатическа проява, ББ изнася поредната си, рутинна вече сказка - не особено прецизна, свидят му се вече дори раншните му остроумия, защото няма за кого да се старае, наобиколили са го все същите момичета;  и те са му омръзнали, ако му зададат някакво въпросче, то е толкова постно- слагаческо, че дори той се притеснява.  Ето, водевила с Македония - накрая змиорката Заев събра кураж да благодари на ББ, дори му отчупи парче от наградата си в Мюнхен.  Но никой от нашите шерпи не попита ББ, дали този жест е гаранция, че някак ще изпълни договора си с нас.  Захариева, която разбира от всичко, тя не е била само шеф на Пожарната, каза, че за първи път от осемдесет години македонците признали съществуването на средновековната българска държава.  Обаче ние искаме да сме наясно за друго: например, Гоце Делчев ще го разчекваме ли все още на две.  За бъдещата шефка на Пожарната е достатъчно, че били поднесени венци пред паметниците му тук и в Скопие. Е, и?  Това са венци над гроба на Българското, нищо повече.  Тия хора си въобразяват, че са сложили кръст/край дори на македонизма, толкова им е акъла, а той сега ще разцъфти както никога.  Не очаквайте никакво приличие по отношение на Историята от Натовска Македония.  Като изключим неколцина автори от печатните медии, вече нямаме истински международници, а хора, които се препитават като щатни кавалджии. Те ми напомнят за тези отпреди 1989 година, които си бяха банални преписвачи от телекса на БТА, не можеха да коментират по западни източници, а единствено по трохите, които им подхвърляше въпросния телекс. По някое време тогавашният директор на БТА Лозан Стрелков толкова се беше разлютил, та заплаши Славков, че ще спре да подава новини на телевизията, ако тамошните крадци продължават да „коментират“/крадат, без да цитират източника си. Такива бяха повечето от тогавашните международници, ако не са съгласни – да си извадят коментарите от онова време.  На тях им беше предостатъчно да кадят тамян за международните срещи, доколкото ги имаше, на другарА ТодАр Живков, както го именуваше един особено усърден слагач.  Една друга лепка, която направи кариера като късна „дясна“ пеперуда – Асен Агов, пък написа цяла книга срещу американския „империализъм“, издаде му я издателството на БКП.  Как да не го приемеш тогава за седесарски клоун.  Ей такива безсрамни типове лигавеха/ослюнчваха международната политика.  Да се върнем в наши дни. От безсловесните шерпи, които отегчено изслушват сказките му, и ББ няма полза, никаква.  Но той продължава да разтяга някои свои любими теми - като хъб „Балкан“, него го разтяга поне в десетина посоки, сега пък саудитците /те ли бяха?/ проявили интерес.  Той упорито обговаря при всеки повод опознавателните си разговори, дори мечтанията си - и гушка сладострастно всеки, който му се изпречи пред очите.  Трябва да разберем най-сетне, че гушка мечтите си.  Особено интересни са снимките му – заради корпулентността му всеки изглежда безпомощен в прегръдките му, милва ги, целува ги, дори понякога им размахва пръст – има една такава снимка с Орбан, баш на него.  Всичко това е хубаво, Българи-Юнаци.  Обаче, както питат в „простолюдието“: „Файдата за нас каква е, файдата?“  Ей това трябва да обясни някой напорист слагач.  Скромно може да предположим, че ББ вече е влязъл в следващото състезание, в следващата кандидат-президентска кампания, и може би смята, че тогава ще се калкулират прегръдки и целувки с разни юн-кяри, макар че те отдавна ще бъдат забравени - неговите прегръдки срещу тия на Радев. Това ще бъде менюто за „простолюдието“ – международните прегръдки и милвания. Ще бъде ли достатъчно то?  Има и големи наглеци/слагачи, които смятат, че сме затрупани от рози – както отрупват един мъртвец, нещо такова.  На когото му е все тая, но хайде така да изгризем малко от греховете си към него.  Данните за унизителния Български Живот продължават да са все тъй убийствени.  Как тогава да не го удариш на международно положение.  Един читател – тук, във ФБ вика: „Кево, стига си плакал за бедните. Бедни няма. Има мързеливи“.  Ами ония два милиона души, които са се наработили десетилетия, те какви са - мързеливи ли са?  Ей такива прости сметки трябва да им правиш - и пак не вдяват някои хора. Тия милиони са направо отписани в Тефтера на Властта, направо са отписани, като ненужна паплач.  Да си знаете – видите ли някой прекален оптимист, той направо си е за обесване. Или да го турят пожизнено в някоя пътуваща делегация.  При това положение, тези инициативи на ББ трябва да бъдат обяснени, това ще е полезно и за самия него.  Например: полагат ли се на малки страни големи инициативи, каква е ползата от тях?  На Малките им се полага послушание, смирение, кротуване, снишаване - кога е отменено това?  Нали говорехте за снишаването на Живков и все му показвахте клюмналата физиономия на Пленума на 10 ноември 1989-а - великият кадър, който ви даде измамно самочувствие, по-нахалните от вас дори направи активни бойци, който ви измъкна от Нищото.  Само че той внушава в наши дни съвсем друго: Новите Властници имаха един избор, прост като боб, каквато е и българската политика: да запазят и да надградят по мъничко, с чаена лъжичка завареното.  Но не – те тръгнаха да крадат, изобщо не мислеха за надграждане.  Затова днес почти всичко работи на вересия.  Газим из Ерата на Закриването: 1000 училища са закрити през последните години, 27 болници са закрити само през последните три години, за закриването на Народа да не говорим.  Обаче се очертаваме като важен, преважен международен играч – със слаби карти, но с голям ентусиазъм.  Никому не е полезно слагаческото имамбаялдъ, с което е обгрижван ББ. Толкова пари раздадоха, а единственото, което правят хранениците му е да си острят моливите с Нинова или Радев.  Никой от въпросните храненици не се нагърбва да агитира за постигнатото или, ако го правят, резултатът е сив, скучен и безполезен, сякаш сами не вярват в онова, което казват.  Те не са в състояние да очертаят реалния образ на ББ, сякаш дори се страхуват да го правят. Не вярвам да им е забранил.  Слагачи-страхливци.  Задоволяват се да щавят дърварски политическите „врагове“, но напълно неефикасно представят усилията на „своя“ човек.  Отгоре на всичко, не владеят словото, не са в състояние да привлекат вниманието на публиката.  Днешната слагаческа журналистика съвсем закъса, дори залиня.  Водещите й представители по начало се оказаха задръстеняци, които не могат да надхвърлят комплексите си, понеже са позорни превръщенци.  В миналото ругатели на ББ, тяхното днешно слагачество е отвратително за публиката, доколкото тя им обръща изобщо внимание.  Комплексари- грешници.  И това не е от днес. Най-големите апологети на Костов бяха все мизерни преструванковци, копелета на комунистическата номенклатура, някои и храненици на Москва, преподаватели в партийни школи - и изведнъж те се оказаха адвокатите на „дясното“, и досега се преструват на такива.  Но на публиката не й минават тия номера.  Ами тия, които писаха за Симеон Брокера: потурджии с напукани пети, изпаднали в умиление пред фрака му, макар и прояден от молци.  Днешното слагачество като цяло е примитивно, без всякакво въображение, без всякаква мярка, единственият плюс пред новите Чорбаджии е предаността, макар че и тя е користна.  Имат паспорти за преданост, нищо повече.  В „ония“ години Слагачите - тия, които правеха вятър на Властта, все пак спазваха някакво приличие, поне след средата на 80-те години, комунистическите бонзи бяха наясно, че бруталното слагачество произвежда миризлив вятър, нищо повече.    Днешните телевизионни шерпи изобщо не подозират мисията си да бъдат някакъв коректив, задоволяват се с лигавене, а най-често с раболепно мълчание.  Слагачество чрез мълчание - това е новото.  Но на Властниците и то им се услажда: да ги гледат мълчаливо с ококорени очи и отрязани езици.  Време е да се напише Историята на Слагачеството – в политиката и в медиите.  Сърби ме ръката да го направя, но си изпатих от книгата си за Плевнелиев: толкова унизително е да се занимаваш с превръщенци, със срамните маневри, чрез които те се опитват да се самопредставят за нещо друго.  И само си помислете, след толкова слагачество и лигавене, какъв образ на първите ни Властници ще остане за Историята – най-вероятно никакъв…  ***  Автор на шаржа е Борис Димовски – от сборника му „Време да плачеш, време да се смееш“, рисувани умотворения, 2003 година   ", "date": "2019.02.28", "title": "Кеворк Кеворкян: Слагачеството днес "}
{"url": "http://epicenter.bg/article/Dmitriy-Medvedev---sazdatelyat-na-ruskata-Silitsieva-dolina/176473/11/0", "text": "На 4 и 5 март в България на посещение е руският премиер Дмитрий Медведев. По традицията, която се оформи след 1989 г., визитите на висши руски държавници у нас са около националния празник 3 март.  Този път посещението започва ден по-късно. Програмата му включва разговор с премиера Бойко Борисов.  Самият Борисов ще посрещне госта с официална церемония на пл. \"Св. Александър Невски\", след което председателят на руското правителство ще поднесе венец пред Паметника на Незнайния войн.  Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна, са свързани със сътрудничеството в енергетиката, икономиката и туризма, гласи съобщението на пресслужбата на Министерския съвет.  Във вторник, 5 март, министър-председателите Бойко Борисов и Дмитрий Медведев ще открият Българо-руски бизнес форум в областта на туризма.  Дмитрий Медведев вече е бил в България. Това ще бъде второто му посещение у нас. За пръв път той посети страната ни през зимата на 2008 г. като част от делегацията на президента Владимир Путин и малко преди той самият да бъде избран за президент на Русия.    Съратник на президента Владимир Путин, с когото се размениха на най-високите държавни постове в Русия миналото десетилетие (Медведев е президент на Русия от 2008 до 2011 г., а Путин – премиер на страната по това време), лидер на управляващата партия „Единна Русия“, юрист, доктор на науките.  Родителите му били университетски преподаватели и от тях наследил любовта към книгите. Баща му Анатолий бил професор в технологичния университет на Питер, майка му Юлия преподавала в педагогическия университет. Но, за да си докара някоя рубла отгоре, работила допълнително като екскурзовод. Явно от родителите си младият Дмитрий усвоил твърдо, че няма срамен труд. И като студент също работил – като метач, за което получавал 120 рубли допълнително над студентската си стипендия от 50 рубли. История, която по-късно политикът Медведев охотно споделя с журналистите.  В руската преса често го наричат „нанопремиера“ заради любовта му към високите технологии. Като министър-председател Медведев посети Силициевата долина в САЩ, където Стив Джобс лично му подали „Айфон 4“ преди моделът официално да е постъпил в търговската мрежа. По аналогия на Силициевата долина в Москва е създаден научно-техническият комплекс Сколково. По негова инициатива.  Мандата си начело на изпълнителната власт в Русия Медведев посвети на модернизацията на страната. И по онова време публикува статия, озаглавена „Напред, Русия!“  Медведев е първият висш руски политик с профили в социалните мрежи, поддържа блог. Руският премиер е модерен не само на думи и не само в икономически план. Той изиграва себе си в два филма - \"Това не ви е Димата\" и \"Елхички\". И Медведев като Путин е от Санкт Петербург. Роден е на 14 септември 1965 г. в Северната столица. Пътищата на Медведев и Путин се пресичат в кметството на Града на Нева, когато кмет е Анатолий Собчак, знакова фигура за съветската престройка. Собчак е юрист, Медведев – също и дипломата навярно изиграва своята роля за назначението му. Още повече, че и Медведев, като Собчак, е бил преподавател в Ленинградския държавен университет, макар и не професор като първия кмет на Санкт Петербург. През 1999 г. Медведев става заместник на Владимир Путин в кметството. Тогава сегашният държавен глава е начело на апарата на градското правителство. На следващата година Медведев се мести в Москва. Путин вече е президент и го назначава с указ за първи заместник-ръководител на своята администрация. След три години вече е начело на президентската администрация. По-късно е начело и на съвета на директорите на „Газпром“.  От мандата му като президент ще се запомни шестдневната война с Грузия, а също така отмяната на зимното часово време и преименуването на милицията в полиция. Докато е президент е променена конституцията на страната и мандатът на държавния глава се увеличава от 4 на 6 години, но с действие занапред.  Въпреки че медиите често го обвиняват в корупция, именно по инициатива на Медведев в Русия е създаден антикорупционен съвет.  Кремълските чиновници смятат Дмитрий Анатолиевич за отличен администратор и порядъчен човек със съвременно и нестандартно мислене. Качества, които обясняват дългия му стаж редом до Путин, който периодично прави „основен ремонт“ в обкръжението си – и в най-близкото и в по-широкото.  Медведев със сигурност умее да бъде верен. Не само на Путин. От 1989 г. е женен за Светлана, с която са учили в едно училище. Двойката има един син – Иля.  За разлика от Путин, Медведев обича не само кучетата, но и котките. Жълтата преса нарича котарака Дорофей „първата котка на страната“. Но не дава подробности за съвместния живот на Дорофей със средноазиатската овчарка, голдън ретривъра и двата английски сетера на Медведеви. Явно четириногите са намерили своя модус вивенди.  Според слънчевия календар Медведев е зодия „дева“. За този знак са характерни черти като деловитост, подредност, устойчивост. Последното може да се проследи дори с просто око, достатъчно е да се видят фотографиите на Медведев в пресата, за да стане ясно, че той почти не се променя. А всеки, който е минал 50-те години знае колко е трудно да запазиш младежкото си тегло. Медведев успява – и днес тежи 68 кг, като в студентските си години.  Сега въпросът е какви вести ни носи най-верният човек на Путин?", "date": "2019.02.28", "title": "Медведев – създателят на руската Силициева долина. Какви вести ни носи най-верният човек на Путин?"}
{"url": "http://epicenter.bg/article/Turtsiya-e-posreshtnala-1-5-miliona-chuzhdestranni-turisti-prez-yanuari/176449/4/0", "text": "Броят на чуждестранните туристи, посетили Турция, е нараснал с 5,3 процента през януари спрямо същия месец на предходната година, съобщи в.\"Хюриет дейли нюз\", като се позовава на данни на турското министерство на културата и туризма.  Над 1,5 милиона чужди туристи са посетили страната през януари. През първия месец на годината Истанбул е привлякъл близо 60 процента от чуждите туристи - около 919 000 туристи.  На второ място по посещения на чужди туристи се нарежда окръг Одрин, който граничи с България и Гърция. Този окръг е бил посетен през януари от 190 000 чужди туристи.  На трето място е черноморският окръг Артвин, граничещ с Грузия, който е посрещнал през януари 119 000 чужди туристи.  Българите са съставлявали почти 9 процента от чуждестранните туристи през януари, следвани от грузинците /7,3 процента/ и германците /6,6 процента/. Миналата година 39,5 милиона чужди туристи са посетили Турция на фона на 32,4 милиона през 2017 г.  ", "date": "2019.02.28", "title": "Турция е посрещнала 1,5 милиона чуждестранни туристи през януари"}
{"url": "http://epicenter.bg/article/Edno-e-sigurno-za-badeshteto-na-Germaniya---shte---tryabva-poveche-gaz-ot-Rusiya/176450/4/0", "text": "Германия готви едно от най-продължителните увеличения на потреблението си на природен газ от близо две десетилетия въпреки възраженията на САЩ, че страната не трябва да разчита толкова много за енергията си от Русия.  Газът ще бъде един от най-големите печеливши от политиката на канцлера Ангела Меркел за затваряне на атомните електроцентрали в страната, които към момента произвеждат половината от германското електричество. И макар правителството да се опитва да стимулира възобновяемата енергия, според индустрията, анализаторите и инвеститорите все повече „синьо гориво“ ще бъде необходимо, когато добивът от вятърни и соларни ферми отслабва, посочва Bloomberg в свой материал.  Подобни прогнози помагат да обяснят защо Меркел позволи строежа на газопровода „Северен поток“ 2 и окуражава създаването на съоръжения за внос на втечнен природен газ (LNG). През идните години може да се окаже, че Германия ще се нуждае от много повече газ, за да компенсира затваряните централи, ако проектът ѝ за преминаване към чиста енергия на стойност 500 млрд. евро не успее.  „Търсенето на природен газ трябва да се увеличи най-малкото в краткосрочен план, за да се компенсира отказът от въглища“, посочва Тревор Сикорски от консултантската къща Energy Aspects Ltd. „Може би затова германското правителство е толкова запалено по „Северен поток“ 2“, допълва той.  Има редица въпроси, които правят неясни прогнозите за това от колко нов газ ще се нуждае Германия и кога. Това включва и липсата на яснота за това кои централи на въглища ще бъдат затворени и кога, какво спира правителството да наложи ограничения върху нарастващите разходи за възобновяема енергия и дали Берлин може да разчита на съседните страни да компенсират недостига по мрежата.  Различни са оценките на анализаторите за предстоящите промени. Въпреки това почти всички очакват търсенето на газ в Германия да нарасне – според някои, като Energy Aspects, увеличението ще е в размер на няколко процентни пункта, докато за други, като German LNG Terminal, търсенето ще се удвои.  Подобни очаквания показват промяна в позициите спрямо последните две десетилетия, когато бе поставено началото на индустрията със соларни възобновяеми източници и търсенето на газ до голяма степен остана без промяна. Употребата на „синьо гориво“ се увеличи с 22% през последните три години, след като АЕЦ в страната започнаха постепенно да затварят след проблемите с централата „Фукушима“ в Япония през 2011 г. Това до голяма степен върна газовите потоци към нивата им от края на миналото хилядолетие след спад в началото на сегашното.  Сега Германия се опитва да намери допълнителни източници на електричество. И макар възобновяемите източници да бележат значителен ръст през последните години – и да продължават да го правят, мрежата се нуждае от такъв, който да може да компенсира липсите, когато вятърните и соларните мощности не работят.  Природният газ е най-очевидният избор.  Но покупката на повече „синьо гориво“ рискува да ядоса САЩ, които искат Германия, както и останалата част от Европа, да потърсят алтернативи на доставките от Русия. Москва в момента отговаря за значителен дял от германските газови нужди и строежът на „Северен поток“ 2 ще увеличи още начините, по които доставките могат да се осъществяват.  Руската държавна компания „Газпром“ доставя газ в Европа с почти рекорден темп, а плановете са новият маршрут под Балтийско море да заработи от края на тази година. Тя обаче не е единствената, която ще се облагодетелства от увеличеното търсене.  Три германски града – Брунсбютел, Щаде и Вилхелмсхавен, лобират усилено, за да получат федералната подкрепа за строежа на първия в страната терминал за втечнен природен газ. Това ще позволи на редица държави – от Катар до Алжир и САЩ, да изпращат кораби с гориво до страната.  Но използването на LNG повдига нови въпроси за сигурността.  „Колкото повече Европа залага на втечнения природен газ, толкова по-опасна може да стане зависимостта ѝ от вноса“, посочва Манфред Лайтнер, член на изпълнителния съвет на OMV. По думите му LNG е само разновидност по отношение на дестинацията, като също така е и по-скъп и по-ненадежден от природния газ, пренасян по тръби.  „Има няколко фактора за несигурност по отношение на ролята на газа в бъдещия енергиен микс“, посочва Джоана Фик, анализатор към рейтинговата агенция Moody’s. „Газът ще изиграе роля най-малко в средносрочен план. Дългосрочният сценарий зависи от еволюцията на търсенето, политиките по отношение на бъдещето на газа и технологичния напредък. Някои държави дори говорят за постепенен отказ от газа. Има доста неизвестни“, допълва тя.    ", "date": "2019.02.28", "title": "Едно е сигурно за бъдещето на Германия – ще ѝ трябва повече газ от Русия"}
{"url": "http://epicenter.bg/article/719-hilyadi-balgari-sa-bez-zdravno-osiguryavane/176458/4/0", "text": "Общо 719 хиляди български граждани не са здравноосигурени. Това сочат официалните данни към края на 2017 г. - последната, за която има официална статистика към момента, съобщава \"Канал 3\".  В момента тече процес по изготвяне на оценката за здравнонеосигурените български граждани за 2018 г., която все още не е приключила.  \"През 2017 г. е извършена пълна оценка. Според нея българските граждани, които подлежат на задължително здравно осигуряване в страната, но не са здравноосигурени към края на 2017 г., са около 719 хил. лица. Според същата оценка е изчислен и броят на здравнонеосигурените лица за предходните години\", заявява министърът на финансите Владислав Горанов.  За периода от 2011 до 2017 г. броят на здравнонеосигурените българи се запазва стабилен. Най-висока стойност е регистрирана през 2013 г., когато 839 хиляди души не са били осигурени. След този пик се наблюдава сериозен спад с почти 200 хиляди души, като най-ниската стойност за периода е регистрирана 2 години по-късно през 2015 г. Тогава здравнонеосигурени са 645 хиляди българи.  Оттогава до 2017 г. се наблюдава отново плавно покачване на този негативен показател: 705 хиляди – 2016 г. и 719 хиляди през 2017 г.  ", "date": "2019.02.28", "title": "719 хиляди българи са без здравно осигуряване"}
{"url": "http://epicenter.bg/article/-quot-Ekson-Mobayl-quot--saobshti-za-otkriti--quot-znachitelni-gazovi-zalezhi-quot--kray-Kipar-/176465/4/0", "text": "Американският петролен гигант „Ексон Мобайл“съобщи в четвъртък за откриването на \"значителни газови залежи“ в кипърския блок 10, съобщава кипърската редакция на гръцкия вестник Kathimerini, цитирана от Агенция \"Фокус\".  Компанията заяви, че ще анализира данните през следващите месеци, за да получи по-ясна картина на потенциала на находището.  Откритието представлява най-голямото находище на газ в изключителната икономическа зона (ИИЗ) на страната, пише вестникът.  По-рано през деня вицепрезидентът на „Ексон Мобайл“ за проучвания в Европа, Русия и Каспийско море - Тристан Аспрей, информира кипърския президент Никос Анастасиадес за първоначалната констатация на компанията.  „Ексон Мобайл“ и партньорът „Катар Петролеум“ започнаха сондажи в блок 10 на изключителната икономическа зона на Кипър в средата на ноември.  „Нобъл Енерджи“ направи значимо откритие в областта „Афродита“ в страната през 2011 г., а миналия февруари италианската компания „ЕНИ“ откри газ в блок 6, въпреки че потвърждаващото сондиране все още не е приключило.  Преди седмица и Турция обяви, че започва търсене на нефт и газ с два сондажни кораба във водите край остров Кипър.  „Нека тези, които идват в региона със своите компании от далеч видят, че без нас нищо не може да бъде направено в този регион. Без Турция в Средиземно море не може да бъде направено нищо, няма да го позволим“, заяви министърът на външните работи Мевлют Чавушоглу по време на среща с бизнесмени в западната турска провинция Айдън.  Турция последователно критикува правителството на Република Кипър за едностранните му сондажи в Източното Средиземноморие, като настоява, че турците киприоти също имат права върху ресурсите в този район.  Анкара пусна първия си сондажен кораб в Източното Средиземноморие на 31 октомври 2018 година. Сондата „Фатих“ започна проучвателните си дейности край Анталия, в източната част на едностранно обявената Изключителна икономическа зона (ИИЗ) на Кипър.  ", "date": "2019.02.28", "title": "\"Ексон Мобайл\" съобщи за открити \"значителни газови залежи\" край Кипър "}
{"url": "http://epicenter.bg/article/-quot-Rosatom-quot--predstavya-efektivna-sistema-za-kontrol-na-razhodite-pri-izgrazhdane-na-obekti/176476/4/0", "text": "Ефективна система за контрол на разходите при изграждане на обекти представи „Росатом“ пред български експерти в София. Прозрачността и контролът върху стойността и бюджета във всеки един етап от строителството превръщат един проект в икономически изгоден и максимално привлекателен. Това изтъкна директорът по капиталови инвестиции на „Росатом“ Генадий Сахаров по време на работната среща между част от ръководстовото на държавната корпорация, представители на българската и руската асоциации на организациите в атомната индустрия, независими експерти по ядрена енергетика и университетски преподаватели. Той запозна участниците в срещата с иновативната система Total Cost Management Nuclear Construction (TCM NC), която позволява ефективно да се оценява, контролира и управлява стойността на различни проекти и сроковете за тяхното изпълнение.   Програмата е създадена от екип на „Росатом“ на базата на богатия международен опит, като руската корпорация е пионер в прилагането й за атомния сектор. Определяйки точно стойността на изграждането на проекта във всеки един момент, тя дава възможност за прецизни прогнози, които подпомагат контролирането на бюджета и проследяването на неговото изпълнение. Методът, изграден на базата на най-съвременните цифрови технологии, позволява да се вземат решения на всички нива на управление и е приложим във всички сфери на бизнеса.  По време на работната среща представители на българската и руската асоциации на организациите в атомната индустрия подписаха контракт за сътрудничество.  ", "date": "2019.02.28", "title": "\"Росатом\" представя ефективна система за контрол на разходите при изграждане на обекти"}
{"url": "http://epicenter.bg/article/Prokuraturata--Zapochvat-proverki-za-izdavane-na-falshivi-TELK-resheniya-v-Silistra/176416/3/0", "text": "Заместник главният прокурор Иван Гешев и главният секретар на МВР Ивайло Иванов пътуват към град Силистра, където ще проведат работна среща с прокурори от Окръжна прокуратура-Силистра и Районна прокуратура-Силистра и служители на ОДМВР-Силистра за активизиране на действията на прокуратурата и полицията по проверки и досъдебни производства с предмет: престъпления, свързани със съставени или ползвани неистински или с невярно съдържание експертни решения на ТЕЛК. Това каза говорителят на главния прокурор Румяна Арнаудова, предаде Агенция „Фокус“.   „След приключване на работната среща заместник главният прокурор Иван Гешев и главният секретар на МВР Ивайло Иванов ще направят изявление пред медиите в 11.00 часа\", заяви Румяна Арнаудова.", "date": "2019.02.28", "title": "Прокуратурата: Започват проверки за издаване на фалшиви ТЕЛК-решения в Силистра"}
{"url": "http://epicenter.bg/article/Kamera-e-zasnela-predpolagaemiya-ubiets-na-taksimetrov-shofyor-kray-Razgrad--VIDEO-/176433/3/0", "text": "Камера е заснела предполагаемия убиец на таксиметров шофьор край Разград, съобщи bTV.   Шофьорът е намерен убит на пътя между Разград и село Дянково. Сигналът е подаден снощи около 22 ч.   Първоначално информацията е била, че става дума за катастрофа, но при огледите е установено, че се касае за криминално престъпление.   Сигнал за инцидента е подала жена, която е минала покрай таксиметровата кола. Полицията открива тялото на 63-годишния шофьор от Разград на осем метра от колата. Той е бил с две прободно-порезни рани във врата.   По първоначална информация той е качил мъж от автогарата в Разград, който поискал да бъде закаран до село Дянково.   Жената подала сигнала в полицията, е откарала предполагаемия извършител на убийството до Разград, като е помислила, че той е шофьорът на катастрофиралото такси.   Извършителят се издирва, записът от охранителни камери е разпространен сред всички таксиметрови шофьори в района.  ", "date": "2019.02.28", "title": "Камера е заснела предполагаемия убиец на таксиметров шофьор край Разград (ВИДЕО)"}
{"url": "http://epicenter.bg/article/Glavniyat-sekretar-na-MVR-i-zam-glavniyat-prokuror-provedoha-rabotno-saveshtanie-v-Silistra/176436/3/0", "text": "На работната среща със служители на областната дирекция на МВР и прокурори от окръжната и районната прокуратури в Силистра бяха обсъдени съвместните действия по проверки и досъдебни производства, свързани със съставени или ползвани неистински или с невярно съдържание експертни решения на ТЕЛК. Това съобщиха от пресцентъра на МВР.  \"Анализът и координирането на работата ни се налага поради факта, че в Силистра процентът на лицата, ползващи т.нар. инвалидни пенсии е най-висок - 28,61%, в пъти по-висок от средния в страната\", отбеляза зам.-главният прокурор Иван Гешев.  По думите му има системен проблем.  \"Това, което ще направим съвместно с колегите от МВР е да продължим работата си и се надявам в скоро време да се вземат мерки от наказателно-правен аспект за решаване на този проблем\", допълни Иван Гешев.  Главният секретар на МВР Ивайло Иванов увери, че е създадена добра организация за работа и престои да се извърши огромен обем от процесуално следствени действия. Работи се и превантивно, добави той.  ", "date": "2019.02.28", "title": "Главният секретар на МВР и зам.-главният прокурор проведоха работно съвещание в Силистра"}
{"url": "http://epicenter.bg/article/Prokuratura-razsledva-mashtabna-onlayn-finansova-targovska-izmama-za-okolo-100-mln--evro/176455/3/0", "text": "Българската прокуратура участва в разследване на мащабна онлайн финансова търговска измама за около 100 млн. евро. Това съобщиха от пресцентъра на Прокуратурата на Република България.  По повод разпространената от австрийски медии информация за разследване на онлайн финансова търговска измама, пресцентърът на Прокуратурата на Република България съобщава, че от началото на 2019 г. Софийска градска прокуратура извършва процесуално-следствени действия, в изпълнение на 4 Европейски заповеди за разследване от Германия и Австрия за разкриване на международна престъпна група, извършваща киберпрестъпления - онлайн финансова търговска измама, в резултат на което са измамени хиляди граждани на Германия, Австрия и други страни-членки на ЕС, а нанесената им щета е за около 100 млн. евро.  Механизмът на измамите се изразява във въвеждане на пострадалите граждани в заблуждение, чрез предлагани по интернет фиктивно благоприятни условия за инвестиране на парични средства, които впоследствие не се възстановяват. След неправомерното получаване на процесните парични суми, същите се нареждат по банков път към различни банкови сметки, включително извън пределите на Р България, като по този начин се извършва изпиране на предмета на измамите.  В изпълнение на Европейска заповед за разследване, Софийска градска прокуратура е извършила 34 претърсвания, изземвания и обиски на лица, всички на територията на гр. София, като действията са извършени след надлежно разрешение от Софийски градски съд. При тези действия бяха иззети множество веществени доказателства – документи, компютърни конфигурации и др. вещи.  Разкрита е с разрешение на съда банкова тайна и по искане на СГП е наложен запор върху банкови сметки в различни банки в страната. Разпитани са като свидетели множество лица – служители в кол- центрове и във фирми, използвани за дейността на групата. Проведени са разпити и на 10 лица в качеството им на обвиняеми по искане на съдебните власти в Австрия и Германия  По издадена от австрийските съдебни власти Европейска заповед на арест, на 30.01.2019 г. Окръжна прокуратура – София е постановила задържането на лицето Гал Барак, гражданин на Държавата Израел, сочено като основен член на международната престъпна група, който е направил опит да напусне страната ни през ГКПП \"Калотина\".  По искане на Окръжна прокуратура – София, с определение от 01 февруари 2019 г. на Окръжен съд – София, спрямо Гал Барак е взета мярка за неотклонение „задържане под стража“, а с определение на Апелативен съд – София от 07 февруари 2019 г. след жалба от Гал Барак, мярката му за неотклонение е изменена в „домашен арест“.  Понастоящем в Окръжен съд – София продължава производството по Европейската заповед за арест – за предаване на Гал Барак на австрийските съдебни власти.   Прокуратурата продължава и към настоящия момент да извършва следствени действия по искане на европейските партньори.  ", "date": "2019.02.28", "title": "Прокуратурата разследва мащабна онлайн финансова търговска измама за около 100 млн. евро"}
{"url": "http://epicenter.bg/article/Lineyka-v-GDBOP-zaradi-Mityo-Ochite/176457/3/0", "text": "Линейка в ГДБОП заради Димитър Желязков-Митьо Очите. Несебърският наркобос почувствал болки в корема, докато му предявявали материалите по делото за рекет. Антимафиотите повикали Спешна помощ, а медиците установили, че Желязков е получил хипертонична криза, съобщи Нова телевизия.   Докато лекарите дойдат, обаче, Митьо Очите пил хапчета и състоянието му се нормализирало.   Желязков беше екстрадиран у нас на 15 февруари с полет от Истанбул. Той беше задържан по подозрение, че е част от организирана престъпна група за рекет, палежи, побоища и изнудване.", "date": "2019.02.28", "title": "Линейка пристигна в ГДБОП заради Митьо Очите"}
{"url": "http://epicenter.bg/article/Ostaviha-v-aresta-mazha--koyto-prebi-zhena-si-do-smart/176467/3/0", "text": "Днес състав на Варненския окръжен съд уважи искането на Окръжната прокуратура, като взе най-тежката мярка за неотклонение \"Задържане под стража“ на обвинения за убийството на съпругата си, извършено по особено мъчителен начин и с особена жестокост на 24 февруари тази година.   С определението си съдебният състав прецени, че са налице основанията за вземане на най-тежката мярка за процесуална принуда – задържане под стража, въпреки чистото съдебно минало на 41-годишния Борислав, постоянния му адрес и месторабота. Събраните от обвинението гласни, писмени и веществени доказателства според съда водят до обоснованото предположение, че точно Борислав е извършил убийството на съпругата си Кремена. Припомнени бяха и няколкото жалби на убитата 40-годишна жена, подавани срещу домашния насилник Борислав.   Съдът не прие поисканата от защитата на Борислав Н. по-лека мярка за неотклонение, като домашен арест. Предвиденото в Наказателния кодекс наказание лишаване от свобода за срок от 15 – 20 години, доживотен затвор и доживотен затвор без замяна са достатъчно основание да мотивира обвиняемия да се укрие и да извърши друго престъпление.   Определението на Варненския окръжен съд подлежи на обжалване пред Апелативния съд. Ако то бъде обжалвано, съдебното заседание във въззивната инстанция е насрочено за 5 март тази година, съобщиха от пресцентъра на Апелативна прокуратура - Варна.     \"Въобще не е имало от негова страна каквато и да била намеса и връзка с това, което прокуратурата настоява/.../Скандал е имало - три шамара от негова страна и той го е казал още в досъдебното производство. Нищо повече\", каза адвокатът на задържания - Енчо Енчев, предаде Нова телевизия.   От прокуратурата казаха, че няма противоречие. \"Причината за смъртта такава каквато е изяснена не настъпва веднага\", заяви прокурорът Радослав Лазаров.   Въпреки многократните жалби за насилие над жертвата, полицията не е пренебрегнала случая. Това твърди говорителят на окръжната прокуратура в морската столица.   На този етап няма повдигнато обвинение срещу свекървата на жертвата. За нея засега се знае, че е помогнала на сина си да си стегне багажа, но реално не е оказала помощ на пребитата си снаха. Ако в хода на разследването бъде доказана и нейната вина, тя също ще бъде привлечена като обвиняема.  ", "date": "2019.02.28", "title": "Оставиха в ареста мъжа, който преби жена си до смърт (Видео)"}
{"url": "http://epicenter.bg/article/Obyaveni-sa-vakantni-dlazhnosti-za-sluzhba-v-dobrovolniya-rezerv-na-Balgarskata-armiya/176448/2/0", "text": "Вакантни длъжности за Сухопътните войски и Военноморските сили (ВМС) за приемане на служба в доброволния резерв на български граждани, освободени от военна служба, без провеждане на конкурс, са обявени със заповед на министъра на отбраната № ОХ182/19.02.2019 г. Срокът за подаване на документите започна с обявяване на заповедта и ще продължи до 30 октомври 2019 г. Подробна информация за длъжностите е публикувана на сайта на Централното военно окръжие (ЦВО).   Длъжностите, определени за Сухопътните войски, са 1260.   Длъжностите, определени за ВМС, са 28.   Възрастовата граница за служба в доброволния резерв е 55 г. за войниците, сержантите, офицерските кандидати и младшите офицери, а за старшите офицери - 60 г. Доброволният резерв се попълва само от граждани с военна подготовка, годни за служба в доброволния резерв, които са поели ангажимента да съчетават военна и цивилна кариера.   Договорът на резервиста е до 5 г., през което време той получава всяка година веднъж една месечна заплата за звание и длъжност, за която е сключен договорът. Всеки резервист, по закон, може да бъде призован на активна служба за подготовка през годината за срок до 25 дни. Това време се зачита за трудов стаж от първа категория като резервистът е с всички права на военнослужещ и получава заплата пропорционално на дните на активна служба.   Пътните разходи от населеното място по местоживеене до гарнизона за изпълнението на службата и обратно, се поемат от Министерството на отбраната, резервистът може да ползва почивните бази и лечебните заведения на министерството.   Сред изискванията, на които трябва да отговорят кандидатите за длъжностите за служба в доброволния резерв, са: да нямат друго гражданство освен българско; да са годни и психологически пригодни за служба в доброволния резерв; да притежават образование, съответстващо на изискванията на длъжността; да не са осъждани за умишлено престъпление от общ характер; срещу тях да няма образувано наказателно производство за умишлено престъпление; да не са освобождавани от военна служба поради дисциплинирано наказание „уволнение”; да не са навършили пределна възраст за служба в доброволния резерв.   Заявления за кандидатстване за участие в конкурсите за приемане на служба в доброволния резерв на български граждани, освободени от военна служба, без провеждане на конкурс се подават до началника на съответното военно окръжие или в офисите за военен отчет на общините. Рекламни материали и обявата за длъжностите има в окръжията, общините, бюрата по труда и военните клубове. Информация е публикувана на сайта на ЦВО www.comd.bg, както и на сайтовете на областните и общинските администрации.   За информация може да използвате и единния телефонен номер 0700 20 407.   Въпроси за доброволния резерв може да бъдат задавани и по време на информационните борси в страната, организирани в рамките на кампанията „Бъди войник“.  ", "date": "2019.02.28", "title": "Обявени са вакантни длъжности за служба в доброволния резерв на Българската армия"}
{"url": "http://epicenter.bg/article/Vizhte-preskonferentsiyata-na-BSP--NA-ZhIVO-/176452/2/0", "text": "Депутатите от БСП няма да се върнат в пленарната зала, се разбра след пресконференция на \"Позитано\" 20.   Пред медиите застанаха депутатите проф. Георги Михайлов и Христо Проданов.  подчерта Христо Проданов. И посочи, че дори и да бъдат в залата когато се разглежда ветото на президента по Изборния кодекс, то ще бъде отхвърлено - мнозинството е дало ясно да се разбере това.   \"И вечерта вие ще съобщите - \"депутатите отхвърлиха ветото\". Не искаме да сме част от това \"депутатите\", обърна се към представителите на медиите Проданов.   \"  каза Проданов по повод на призива на своя колега Красимир Янков за преразглеждане на решението на пленума.   „  Тези правила са измислени само за да може да се бетонира една партия във властта. Каква ще бъде сводката вечерта в новините – „депутатите приеха промените в Изборния кодекс“. Не, ние не сме от депутатите, които желаят тези промени“, бяха точните думи на Проданов, цитирани от \"Фокус\". Той обясни, че  На въпрос дали е възможно да се стигне до бойкот на лидера на БСП Корнелия Нинова, тъй като депутатите от левицата се издържат от заплатите си, Проданов уточни, че това не е повод за бойкот. „В политиката имаш позиция и тази позиция трябва да се изпълнява“, уточни той.   В началото на пресконференцията Христо Проданов изреди какво е свършило Народното събрание през седмицата, като каза: „Първо искаме да направим кратък анализ за къртовския труд, който направи НС. Разгледаха отчет на НЗОК за 2017 г. – той е отлежавал в шкафчетата на г-жа Караянчева повече от половин година. Изслушаха министъра на икономиката за глобалните успехи, които постигна ГЕРБ в икономическото развитие на България. Преброяване на земеделските стопанства. Това беше къртовския труд, който положиха управляващите.\"   \"На този фон продължават да зреят недоволство и протести, един от които се организира утре\", продължи червеният депутат, визирайки протеста на медицинските сестри. „700 лв. е заплата на медицинските сестри и това е на фона на около 1000 лв. увеличаване на депутатските заплати през последните години. За пореден път управляващите не пожелаха да разгледат предложението на БСП за замразяване на депутатските заплати със задна дата и тяхното намаляване. В кой друг сектор се увеличават така заплатите и за това ли работят управляващите“, продължи Проданов.   После даде думата на проф. Георги Михайлов. От две години БСП поставя проблема за достойното заплащане на лекарите и специалистите по здравни грижи, но за съжаление, нашите очаквания не се сбъднаха и утре сме свидетели на спонтанен протест на медицинските сестри, започна професорът. Проф. Михайлов посочи, че в България на всеки 100 000 души се падат около 450 медицински сестри. „А на 1 лекар според стандарта на ЕС трябва да отговарят от 2 до 4 сестри, а в България те са по-малко от 1 сестра“, каза той. По думите му през последните 10 години 10 000 сестри са напуснали България, а над 15 000 са сменили своята професия или са напуснали. „Имаме сериозен дефицит на здравните специалисти, които са най-близо до хората. Възнагражденията, които получават специалистите по здравни грижи, са изключително ниски. Нетната им заплата много често не достига и 700 лв., това са проблеми, които задълбочават хаоса в здравеопазването“, каза още проф. Михайлов.        ", "date": "2019.02.28", "title": "БСП няма да се върне в пленарната зала (ВИДЕО)"}
{"url": "http://epicenter.bg/article/BREXIT-mozhe-da-poprechi-na-balgarite-vav-Velikobritaniya-da-glasuvat-na-izborite-za-Evroparlament/176453/2/0", "text": "Отворено писмо-позиция на Милениум Клуб по повод промените в Изборния кодекс и опасността българите във Великобритания да изгубят правото си на глас заради излизането на страната от ЕС. Т. нар. BREXIT може да попречи на българите на Острова да дадат своя вот на изборите за Европейски парламент през май.   Надяваме се, че отговорните български институции ще вземат отношение и ще дадат право на всички българи да гласуват и да се кандидатират за избираеми длъжности, независимо къде се намират в момента, пишат от Милениум Клуб .   Според тях Изборният кодекс в сегашния си вид накърнява голяма част от свободите и правата, естествени за една демокрация, лишава мнозина граждани от възможността да бъдат представени и самите те да представляват Родината си в институциите на ЕС.   Ето текстът на писмото:  Уважаеми г-н Президент на Република България Уважаеми г-н Министър-председател на Република България Уважаема г-жо Омбудсман на Република България     Всяка година, в която има избори в България, българите в чужбина се превръщат в политически заложници, които трябва да отстояват и да се борят за едно право, което би следвало да бъде изконно в демократичното общество – правото си на глас. Различни партии използват законодателството за стратегически цели и насаждане на омраза и често се стига до грозни реплики по наш адрес от страна на висшестоящи чиновници.   Истината е много проста – българите са българи, където и да се намират по света. Ние от Милениум смеем да Ви напомним, че по време на Османското владичество на днешната българска територия, българският дух се е съхранявал без значение от административните граници, а много от нашите Възрожденци са се борили за Освобождението от чужбина. Най-добрият начин да покажем признателност към тяхната борба и саможертва е като бъдем единни като народ, като българи.   На 26-и май 2019 г. предстоят избори за български представители в Европейския парламент. Избори, които ще бъдат от изключително значение за развитието на обединена Европа и на мястото на България в нея. Избори с дългосрочни последствия за поколения напред. Въпреки това, Изборният кодекс продължава да дискриминира българите в чужбина по различни парадоксални начини.   Сънародниците ни, които живеят извън Европейския съюз, нямат право да участват на тези избори. Това вероятно ще лиши близо 200 000 българи, живеещи във Великобритания, от правото на глас заради Брекзит, както и всички българи в САЩ, и принизява европейските избори до нивото на местното самоуправление, като не съответства на законодателството по отношение на изборите за Народно събрание.   Сънародниците ни извън Европейския съюз също така нямат право да бъдат кандидати за европейски народни представители. От друга страна, чужди граждани на Европейския съюз, които пребивават в България, имат това право. Редно ли е един французин, живеещ в България за няколко месеца преди изборите, да има повече права като българин от един българин, живеещ в чужбина (често временно или като студент)? Ако ние обезценяваме собственото си гражданство и достойнство, как очакваме от представителите си в Европейския парламент да се борят за интересите на Родината ни?   Съществува и действащо законодателство, че гласуването е задължително. Логично ли е да бъдеш задължен да гласуваш на избори, на които нямаш право да гласуваш, и какво означава това за правовата държава? Крайно време е да бъде въведено електронно гласуване в ясни срокове, без повече увъртане, каквато е волята на българския народ.   В момента отново се извършват промени в Изборния кодекс, както стана обичайно преди всички избори. Настояваме веднъж завинаги да бъде въведен принципът за равенство на правата на българите, без значение къде са те, и Ви призоваваме да направите нужните промени в законодателството. Ние ще се борим докрай за това.   28.II.2019 г.   Румен Чолаков,  Председател  Милениум Клуб България", "date": "2019.02.28", "title": "BREXIT може да попречи на българите във Великобритания да гласуват на изборите за Европарламент"}
{"url": "http://epicenter.bg/article/Yuristi-v-parlamenta-skochiha--Ne-sme-nakazatelen-otryad-da-rezhem-zaplati-/176456/2/0", "text": "  Продължават совалките на високо ниво между парламентарните групи от мнозинството, но и от опозицията покрай отложеното по-рано днес гласуване на промените в Правилника на НС. То е замразено незнайно докога, но със сигурност утре няма да бъде обсъждано.  От НФСБ, чиито са предложенията за наказания на нередовни депутати, продължават да си държат на тях и смятат да ги предложат на председателски съвет другата седмица в сряда отново.     В същото време се нарушава и Кодексът на труда, защото дефакто една част от депутатите лишават другата част от осигуровките им. Замислените промени лишават народните представители от заплати, осигуровки, клас прослужено време и трудов стаж заради пет отсъствия от пленарни заседания в месеца, коментират специалисти.    \"Ние не сме наказателен отряд, че да лишаваме опозицията от заплати, утре ние може да сме опозиция\", коментира юрист от коалиционните партньори на ГЕРБ.    А след като управляващите се видяха в коалиционен формат ГЕРБ и ОП, малко по-късно Цветан Цветанов проведе среща на четири очи и с лидера на ДПС Мустафа Карадайъ.  След разговора Карадайъ излезе от кабинета на зам.-председателя на НС Нигяр Джафер с Конституцията в ръка. По неофициална информация от   Движението е категорично против поправките и неговите представители в правната комисия го показаха с гласа си вчера. ", "date": "2019.02.28", "title": "Юристи в парламента скочиха: Не сме наказателен отряд да режем заплати!"}
{"url": "http://epicenter.bg/article/Kaloyan-Metodiev--Nyama-smisal-da-se-sedi-v-parlamenta-i-da-se-legitimira-tova-mnozinstvo/176459/2/0", "text": "\"Цялото нещо беше, за да може да се нагласят изборните правила съобразно изискванията на така оформилото се коалиционно мнозинство. Затова се правиха в последния момент тези правила, за да може да се напаснат към желанието им за изборни резултати по отношение на техните цели. Това, че сутринта имат решение да отхвърлят ветото за мен не означава нищо, защото вчера имаха съвсем други намерения. Утре ще е трето. Свидетели сме на вкопчване във властта\". Това каза за БНР политологът Калоян Методиев по повод решението на ГЕРБ и „Обединени патриоти“ да отхвърлят президентското вето върху Изборния кодекс. „Има и добра новина в случая - останаха сами в парламента и вече се виждат в чист вид субектите в управлението, тоест имаме прозрачност на същото това управление, което е добре за демокрацията“, допълни той   В предаването „12+3“ по „Хоризонт“ Методиев заяви, че вече очаква „всичко“ от народните представители.  „Няма смисъл да се седи, при тази конфигурация, в парламента и да се легитимира това мнозинство, което очевидно не отговаря на потребностите на избирателите. Очевидно нещата са стигнали до едно дъно, за да се стигне до позорния момент вчера нещата да се сведат до едни командировки и заплати, за да може да се разкаля теренът окончателно и никой да не обръща внимание на злоупотребите с Изборния кодекс. За мен нещата вървят в правилната посока и БСП не трябва да се връща в парламента“, смята политологът.  Днес депутатите отложиха и дебатите дали да останат без заплати при неоправдани отсъствия. Политологът коментира, че решението „може да се тълкува всякак, защото вече сме свидетели на един отвъдполитически сюжет“.   Относно липсата на алтернатива на това управление, той коментира:  „Обществото излъчва политическите алтернативи и обществото трябва да вземе инициативата. Алтернатива ще се намери. И 89-а – 90-а година нямаше алтернатива. Ако трябва, ще ходим няколко пъти на избори, докато изкристализират нещата. Другият вариант е да седим и да гледаме трима-четирима, да стоят в този парламент и да говорят за кочани с командировъчни и да плюят наляво и надясно, което не ми харесва и да стоим и да чакаме. Това, което се случва в България, е уникално единствено по отношение на обществената пасивност. Във всеки останал смисъл, ние сме част от региона и процесите, които се случват в него“, смята д-р Методиев.  ", "date": "2019.02.28", "title": "Калоян Методиев: Няма смисъл да се седи в парламента и да се легитимира това мнозинство!"}
{"url": "http://epicenter.bg/article/Idvat-praznitsi---eto-kak-se-padat-pochivnite-dni/176462/2/0", "text": "През следващите няколко месеца ще имаме поводи за празници, а с тях ще дойдат и почивните дни.   - Денят на Освобождението на България - е в неделя, затова ще се почива и на 4 март, понеделник.  След това ще последва първата за годината по-дълга почивка за  , който ще честваме на 28 април. Така за празника ще се почива общо 4 дни - от петък, 26 април, до понеделник, 29 април, включително.   Денят на труда, сряда, няма да има допълнителни почивни дни. Така ще бъде и на   Денят на храбростта и Българската армия, който се пада в е понеделник.  Без допълнителни почивни дни ще преминат и   (петък) - Денят на българската просвета и култура и на славянската писменост.  ", "date": "2019.02.28", "title": "Идват празници - ето как се падат почивните дни през март, април и май "}
{"url": "http://epicenter.bg/article/Sruzhenie--quot-Balgarska-domashna-rakiya-quot--podkrepya-Valeri-Simeonov-za-vodach-na-lista-za-evroizborite/176468/2/0", "text": "Граждански и професионални сдружения подкрепиха днес номинацията на Валери Симеонов за водач на листа за предстоящите евроизбори.   Зад кандидатурата на лидера на НФСБ застанаха Национално сдружение „Българската домашна ракия“, Национална асоциация „Българско Черноморие“, Национално сдружение „Защита собствениците на имоти“ и Сдружение „Обединен селски район“.  „Като вицепремиер той се ангажира изключително много с проблемите на Българското Черноморие. Нещо повече – Валери Симеонов беше единственият политик, който застана срещу двойните стандарти и потърси справедливост, въвеждайки ред – както за шума, така и за плажовете, и устройството на териториите“, заяви председателят на УС на Национална асоциация „Българско Черноморие“ Димитър Канариев. По думите му Валери Симеонов е политикът, който ясно и последователно е показал с действия, че подкрепя малкия и среден бизнес, малките и средни собственици на имоти.  „Водейки се от това, че „По делата ще ги познаем“, ние смятаме, че г-н Симеонов ще продължи да работи така и в Европейския парламент - срещу двойните стандарти, какъвто беше случаят с пакта за мобилност“, заяви още Димитър Канариев.  „Подкрепяме номинацията на Валери Симеонов, защото той показа с действия, че във всяка една ситуация защитава българския национален интерес – изграждането на оградата по границата с Турция е само един от примерите. Всички видяхме как това ограничи на минимум притока на нелегални имигранти“, посочи председателят на УС на Националното сдружение „Българската домашна ракия“ Андон Андонов.  По думите му защитата на правата и интересите на българските общности зад граница е следващият им аргумент, защото Валери Симеонов е човекът, ангажирал се сериозно със защита на правата на нашите сънародници в Западните покрайнини и Украйна.  Андон Андонов заяви, че лидерът на НФСБ е показал с действия как може и трябва да се защитава средния и малък бизнес в България. Той припомни и факта, че Валери Симеонов е положил сериозни усилия цената на тока да не се повишава и вече няколко години това не се допуска. „Затова смятаме, че той е категоричен да отиде в Брюксел, за да продължи да защитава българските национални интереси“, заключи Андон Андонов.  Здравко Младенов от Национално сдружение „Защита собствениците на имоти“ също заяви подкрепата на сдружението за Валери Симеонов като водач на листа на предстоящите евроизбори, защото той е показал, че е политик, който реално е доказал, че помага на хората.  ", "date": "2019.02.28", "title": "Сружение \"Българска домашна ракия\" подкрепя Валери Симеонов за водач на листа за евроизборите"}
{"url": "http://epicenter.bg/article/S-voenni-pochesti-i-gvardeyski-duhov-orkestar-be-izpraten-Krasimir-Uzunov-/176470/2/0", "text": "България се сбогува с Красимир Узунов - създател и собственик на първата частна информационна агенция „Фокус“ и едноименната радио верига.   Централният военен клуб се оказа тесен за хората, дошли да си кажат последно сбогом с Красимир Узунов. Поклонението пред тленните останки на президента на Радио и Агенция „Фокус“ продължи повече от 2 часа.  В своето траурно слово председателят на 44-ото Народното събрание Цвета Караянчева каза, че никоя смърт не може да заличи Красимир Узунов. Подобно бе мнението и на проф. Пламен Павлов, който също изказа траурно слово за своя приятел. Според него се разделяме с Красимир Узунов в условен смисъл, тъй като неговият безсмъртен дух остава.  Вицепремиерът и министър на отбраната Красимир Каракачанов заяви: „Поручика ще остане в съзнанието ни като човека, който отдаде живота си за възраждането на българщината в Македония и на възстановяването на честта и славата на Българската армия“.  „Шапки долу за Красимир Узунов!“ бе призивът към българите на близкия му приятел вицеадмирал Пламен Манушев.  Главният прокурор на Република България Сотир Цацаров цитира полк. Борис Дрангов: „две смърти няма, без една не може“.  „Красимир Узунов остава като продължаваща будна мисъл на един народен будител от ХХI век“, бе сред мненията на неговите приятели. В залата на Централния военен клуб той бе определен като незаменим, като патриот и като човек, отдаден на каузи.  Присъстващите негови близки, приятели, съмишленици, общественици, държавници, военни и служители изпратиха Красимир Узунов с трогващи слова и сълзи на очи.  След поклонението близки, приятели и съмишленици запалиха свещ в памет на Красимир Узунов в столичния храм \"Св. София\", където викарият на Софийската митрополия и белоградчишки епископ Поликарп отслужи опело. То продължи близо един час, а част от него бе и хорът към църквата. В словото си епископ Поликарп призова \"да подражаваме на Красимир Узунов във вярата и любовта му към Отечеството и към всички паднали герои за Майка България\".  По-късно Красимир Узунов бе изпратен с военни почести и гвардейски духов оркестър. Траурната церемония се състоя в Централните софийски гробища. Погребалното шествие бе придружено от военен ескорт до гроба, където беше положено тялото му. Там близките и приятелите на Красимир Узунов го изпратиха в края на земния му път, коленичиха и запазиха минута мълчание. В знак на уважение и признателност бяха изстреляни пет залпа. В рамките на военната траурна церемония прозвуча и химна на Република България. Той бе изпълнен от Гвардейския представителен духов оркестър.  В последния си път Красимир Узунов бе изпратен и от своите верни \"войници\" и \"запасни\" от Агенция и Радио \"Фокус\", за които той винаги ще остане вдъхновяващ командир, учител и пример.  Красимир Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот.  Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик.  Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история.  Радетел на българщината, Красимир Узунов завещава наследство от книги, инициативи и стандарти в журналистиката, които ще се помнят.  ", "date": "2019.02.28", "title": "С военни почести и гвардейски духов оркестър бе изпратен Красимир Узунов "}
{"url": "http://epicenter.bg/article/Nakazanie-i-globa-za-ohranata-na-Desislava-Radeva-/176471/2/0", "text": "Дисциплинарно наказание за началника на охраната на първата дама Десислава Радева. Това потвърдиха за NOVA от НСО.  През ноември миналата година гражданин снима разправия между охраната на Десислава Радева и полицаи, заради пътно нарушение.  Кортежът на президентската съпруга влязъл в насрещното по столичната улица \"Фритьоф Нансен\".  Последва проверка в НСО. Освен наказание за началника на охраната на Радева, шофьорът ѝ е глобен с 30 лв., заради пътното нарушение.  ", "date": "2019.02.28", "title": "Наказание и глоба за охраната на Десислава Радева "}
{"url": "http://epicenter.bg/article/Mariya-Gabriel--90-miliona-sa-falshivite-profili-vav-Feysbuk/176474/2/0", "text": "В комисията ЛИБЕ имаме български евродепутати и те са гласували за кандидатурата на Лаура Кьовеши за европейски главен прокурор, обясни в предаването „Лице в лице” по БТВ еврокомисарят Мария Габриел.  \"Да имаме европейски прокурор за първи път означава още веднъж да повдигнем темата за върховенството на закона и справедливостта, за борбата с измамите – ДДС или еврофондове. Съвсем нормално е този дебат да предизвиква и емоции\", отбеляза още Мария Габриел.  По думите й има двама достойни кандидата и няма нищо по-демократично от това да бъде избран един след гласуване в европейския парламент, но тя категорично отбеляза, че България не се страхува от Кьовеши.  Относно борбата с дезинформацията Мария Габриел обясни, че за последния месец Google е премахнал на 46 хил. рекламни профили в ЕС. Великобритания, Естония и Румъния са водещите страни с фалшиви профили, заяви тя.  57% от европейците се информират за събитията от интернет. \"Фейсбук\", \"Гугъл\" и \"Туитър\" доброволно подписаха първия по рода си кодекс за добри практики в борбата с дезинформацията онлайн и вече се публикуват първите месечни доклади на трите гиганта.  Еврокомисарят наблегна на това, че много внимателно са заявили каква информация искат да получават и коя информация да се следи, за да не се прекрачват тези граници.  Габриел заяви, че смята че трябва да се навлезе по детайлно в темата – да бъде изследвано спонсорираното съдържание, да бъдат разглеждани идентификациите на рекламите на даден сайт.  \"Сега вече ще бъде изследвано не само кой рекламира и къде, но и кой плаща за тази реклама\", отбеляза еврокомисарят.  Тя обясни, че е много важно да може в реално време да се проследи една фалшива информация, откъде идва и дали тя има връзка с европейските избори и може по някакъв начин да им повлияе. Мария Габриел коментира, че много би и се искало да има фактчекъри от всички страни на ЕС, които да могат да откриват фалшивите новини в социалните мрежи много бързо.", "date": "2019.02.28", "title": "Мария Габриел: 90 милиона са фалшивите профили във Фейсбук"}
