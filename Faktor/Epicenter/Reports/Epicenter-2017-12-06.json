{"url": "http://epicenter.bg/article/Kabinetat-odobri-aktualizirana-Strategiya-za-natsionalna-sigurnost/142344/2/0", "text": "Стратегията посочва националните интереси, необходимите условия и предпоставки за тяхното реализиране чрез неутрализиране на рисковете и заплахите за страната и нейните граждани. Правителството одобри на днешното си заседание проект за актуализиране на Стратегията за национална сигурност и предлага на Народното събрание да разгледа и приеме документа. Стратегията посочва националните интереси, необходимите условия и предпоставки за тяхното реализиране чрез неутрализиране на рисковете и заплахите за страната и нейните граждани. Тя очертава по-широко разбиране за националната сигурност, като извежда на предно място сигурността на гражданина, обществените и икономическите аспекти, без да подценява измеренията, свързани с отбраната, външната политика, разузнаването, охраната на обществения ред и защитата на законността. Предлага се включването на нови политики като кибер сигурността, транспортната сигурност, управлението при кризи, младежта и спорта и защита на националните архиви като част от културно-историческото наследство. Чрез актуализираните текстове на отбранителната политика са посочени основните проблеми на отбраната. От стратегическо значение е определянето като основен приоритет и изпълнението на приетите от България цели за способностите на НАТО за колективна отбрана и изграждане на отбранителни способности на Европейския съюз. Изцяло нов момент в е поетапното увеличаване на бюджета за отбрана до 2% от БВП на страната. Отчетена е необходимостта от реализиране на инвестиционните проекти за придобиване на нови основни бойни платформи и цялостна модернизация на въоръжените сили, както и от създаване на система за прозрачен, ясен подбор и кариерно развитие на военнослужещите и цивилните служители, която да включва и ефективен пакет от мерки за мотивация. Актуализираната стратегия ще даде възможност за подобряване на механизма за планиране и изпълнение на политиките за национална сигурност, включително чрез по-ефективно използване на потенциала от членството на България в НАТО и в Европейския съюз.", "date": "2017.12.06", "title": "Кабинетът одобри актуализирана Стратегия за национална сигурност"}
{"url": "http://epicenter.bg/article/Ninova--Upravlyavashtite-iskat-da-smachkat-i-zaglushat-opozitsiyata--Veche-hodya-s-chastna-ohrana-/142304/2/0", "text": "80% от българите са на мнение, че приватизацията и концесиите са ограбили държавата. Ние искаме всички тези сделки по време на прехода да се сложат на масата и да бъдат разследвани. Тук нямаме никакви противоречия. През последните две-три седмици идеята за ревизия на приватизацията е сведена само до разследване на приватизацията на \"Техноимпекс\". От ГЕРБ не спират да говорят само за нея и за нищо друго. Това се прави с цел да се омаскари опозицията. Те искат да ни смачкат и заглушат. Първата стъпка в тази посока беше идеята: дайте да им дадем постове, за да мълчат. Втората беше да ни разбият отвътре. И сега това е третата стъпка, с която искат да смачкат опозицията.   Това каза в сутрешния блок на Нова телевизия лидерът на БСП Корнелия Нинова. \"Няма абсолютно нищо вярно в твърденията на ГЕРБ. Не може Антон Тодоров и Тома Биков да са съдници. Те не могат да раздават присъди. По случая \"Техноимпекс\" са се произнесли компетентните органи. Това са Върховна касационна прокуратура, Софийска градска прокуратура, още веднъж Върховна касационна прокуратура, които ясно заявят, че няма никакви нарушения и са спазени всички необходими законови процедури, като няма данни за престъпления. Главният прокурор Сотир Цацаров казва същото в преписка от 10 юли тази година. Край. Случаят е приключен. Тоест не е. Ако някой има още претенции, да заповяда в Софийски градски съд и да ме съди. Аз декларирам, че няма да се позова на давност, но това трябва да направят всички политици в България и да се види техния път. Всички. Трябва да извадим всичко на масата\", каятегорична беше тя. \"Техноимпекс“ е купено от друго дружество, в което участват 28 човека, сред които съм и аз. Ние сме акционери в РМД, което купува \"Техноимпекс“. Собствеността е на РМД-то, а ние имаме съответни дялове. Аз не съм единствен собственик. Има прехвърляне на акции между различни собственици. Давала съм пари само за учредяването на РМД-то. Нямам яхти, заменки ВЕИ-та, централи, мерцедеси, БМВ-та. Не разбирам от луксозни коли. Имам един апартамент, който със съпруга ми сме си купили с кредит\", обяви Нинова.   \"Нямам притеснения от нищо. Аз не се позовавам на разни дописки в интернет. Аз говоря с документи и факти. Ние сме единствената партия, която е дала оценка на приватизацията. ГЕРБ сега се сетиха за тази тема, за да заглушат опозицията. Защо не отвориха тези въпроси, когато взеха властта през 2009? Ние ясно сме заявили, че приватизацията е виновна за ограбването на държавата.   Нека ме атакуват, но това не става от трибуната на парламента, а в съда и в прокуратурата. ГЕРБ не искат ревизия на цялата приватизация. Тяхното е една имитация. Те се опитват да замажат очите на хората, че ще има възмездие. Не искам да влизам в обяснителен режим. В цялата държава има протести. Хората са недоволни.   Управляващите искат да обърнат общественото мнение в друга посока. Те прехвърлят топката към това какво е правила Корнелия Нинова преди 20 години. В момента паралелната държава краде по 10 млрд. на година. За индксацията на пенсиите са необходими едни 80 млн. лева. Това се опитват да прикрият управляващите в момента, но няма да им се получи. Нека си говорят за мен, но обществото също ще сннае какви ги вършат ГЕРБ в момента\", закани се Нинова.   \"Винаги съм имала разбирането, че данъците на хората не трябва да отиват за охрана на политиците. След последните няколко инцидента с мен, семейството ми взе мерки и вече ходя с частана охрана, която аз си плащам. И сега ме чака отвън. Твърда съм в решението си, че няма да използвам държавна охрана. Наела съм си частна и си я плащам сама\", завърши лидерът на социалистите.", "date": "2017.12.06", "title": "Нинова: Управляващите искат да смачкат и заглушат опозицията. Вече ходя с частна охрана "}
{"url": "http://epicenter.bg/article/Boyko-Borisov--Shte-otpusnem-940-hil--leva-za-tsyalosten-remont-na-Zografskiya-manastir/142306/2/0", "text": "Премиерът спази обещанието си, дадено в деня на гласуването на бюджета, и с.днес калинетът отпусна средства за реконструкция на Зографския ванастир в Атон.   Поискахте 230 000 лв., а ние сме отпуснали 940 000 лв. за цялото крило, за да направите ремонта така, както трябва. Надявам се с тези пари Светата обител да стане максимално хубава и добра. Това каза премиерът Бойко Борисов, обръщайки се към игумена на Зографския манастир, който присъства на началото на правителственото заседание, предаде репортер на Агенция „Фокус“.   Той уточни, че искът първоначално е за частичен ремонт, за който са били нужни 230 хил. лева. „Както за Троянския манастир отпуснахме, така и сега отпускаме толкова, колкото струва цялостния ремонт, за да бъде изцяло завършен Зографския манастир”, допълни Борисов .   От своя страна финансовият министър Владислав Горанов допълни: „Сумата е за извършване на довършително-ремонтни работи и изграждане на комуникациите в Южното крило на манастира \"Свети Великомъченик Георги - Зограф\" в Атон, Гърция. Средствата се осигуряват чрез преструктуриране на разходите и трансферите на бюджета ”.   Игуменът на Зографския манастир подари на министър-председателя копие на чудотворната икона „Св. Георги“.   Премиерът Борисов благодари за чудотворната икона и се надява средствата да помогнат светата обител да стане \"максимално хубава и добра\". Той обяви, че днес в 12.00 часа ще се среща и с патриарх Неофит.   Финансовият министър подчерта, че светата обител е информирала, че с тези средства ще се осигури необходимият ресурс за цялостно завършване на реконструкцията на това крило.  ", "date": "2017.12.06", "title": "Борисов спази обещанието си! Отпуска 940 000 лева за цялостен ремонт на Зографския манастир"}
{"url": "http://epicenter.bg/article/Nov-uspeh-za-opozitsiyata--Vkara-v-zalata-temata-podslushvaneto-na-polititsi--magistrati-i-zhurnalisti/142308/2/0", "text": "Нов успех завоюва парламентарната левица, след като успя да наложи като първа точва в дневния ред разглеждането на доклада на Бюрото за СРС-та за подслушванията на политици, магистрати и журналисти. Това бе изненада за управляващото мнозинство, което се опита да неглижира темата. Все пак точката за гласуването на Доклада на Националното бюро за контрол на специалните разузнавателни средства за извършената дейност през 2016 г влезе в дневния ред.  Темата влезе в дневния ред по предложение на БСП и беше първа точка в програмата. След това по предложение на ГЕРБ точката стана трета, с цел да се даде време на главния прокурор Сотир Цацаров, министъра на вътрешните работи Валентин Радев и председателите на ДАНС - Димитър Георгиев и на ДАТО - Цветан Китов, както и техните заместници, да присъстват в зала. На гласуването бяха поканени също Андон Ненов, директор на дирекция в ДАНС и Бисер Борисов, зам.-председател на Държавна агенция \"Технически операции\", както и техните заместници. Председателят на БСП Корнелия Нинова изказа остро недовоство срещу това. Тя подчерта, че в правилника на Народното събрание ясно пише, че всяка първа сряда от месеца е ден на опозицията и точките в дневния ред, предложени от опозицията, влизат без да се гласуват. Законът за вас вече е формалност, която може да се погазва по всякакъв начин, за да се скрие истината, коментира Нинова и попита депутатите от ГЕРБ от какво се страхуват. Няма да скриете истината, тя рано или късно ще лъсне пред българското общество, посочи тя. Нямали сме такова намерение, каза Данаил Кирилов от ГЕРБ и предложи точката с доклада на Националното бюро за контрол на специалните разузнавателни средства отново да стане първа от програмата. Както и се случи и в момента тече дебат по Доклада, който Бойко Рашков изнася.   Преди дни председателят на Националното бюро за контрол на СРС -та Бойко Рашков съобщи, че процентът на подслушваните през 2016 г. политици, магистрати и журналисти е около 10 процента от общия брой на приложените СРС. \"Изкушавам се да дам нарушенията в ДАНС – има драстични и многобройни нарушения\", каза тогава Бойко Рашков.", "date": "2017.12.06", "title": "Нов успех за опозицията. Вкара в залата темата за подслушване на политици, магистрати и журналисти"}
{"url": "http://epicenter.bg/article/Eto-kak-Rumen-Radev-se-podgotvya-za-poleta-s--Rafal---Snimki-i-Video-/142313/2/0", "text": "Президентът Румен Радев се подготвя за полета на изтребителя Рафал на прочутото военно летище край Сен-Дизие в Североизточна Франция, предаде специалният пратеник на Канал 3 във Франция Мая Костадинова. Очаква се пресконференцията преди полета да започне след около 30 минути, а самият полет ще бъде извършен след около час.  \"Рафал“ е многоцелеви изтребител от последното поколение на френския самолетостроителен концерн \"Дасо\". Това ще бъде първи полет на Радев на \"Рафал\". Поканата за авиоизпълнението дошла лично от президента Макрон. Това ще е втори полет на Радев на военен самолет, откакто е президент. През лятото той летя на американски изтребител Ф-15С по време на съвместно учение между САЩ и България у нас.", "date": "2017.12.06", "title": "Ето как Румен Радев се подготвя за полета с ”Рафал” (Снимки и Видео)"}
{"url": "http://epicenter.bg/article/Haos-pri-izpolzvaneto-na-SRS-ta--Boyko-Rashkov-iznese-stryaskashi-danni-pred-parlamenta/142314/2/0", "text": "\"При прилагането на специални разузнавателни средства има стотици нарушения и въпреки че прокуратурата е била сезирана за тях, не е последвала никаква реакция\". Това обяви шефът на Бюрото за контрол на специалните разузнавателни средства Бойко Рашков в парламента. Той бе изслушан във връзка с годишния доклад на Бюрото за 2016 г.    Точката влезе в дневния ред на парламента с изричното настояване на лидера на опозицията Корнелия Нинова.   \"Открити са стотици нарушения при разрешаването на СРС-та от заместниците на бившата шефка на Софийския градския съд Владимира Янева. Тя бе осъдена, защото бе дала разрешение да се следи информационната система на МВР извън максималния срок. Според Рашков подобни стотици нарушения е извършил един от заместниците й, а при друг са намерени 15-20. На тях обаче не са има повдигнати обвинения. Затова шефът на Бюрото попита дали има двоен стандарт при прилагане на закона.  Има 8 000 разрешения за прилагане на СРС, но те не са изпълнени от агенция \"Технически операции\", каза още Рашков. Според него в тези случаи агенцията е длъжна да уведоми съда и заявителя на СРС-то, но това не е направено. Рашков заяви, че бившият вътрешен министър Цветан Цветанов е бил съден за отказ да се приложат СРС-та, но той поне имал кураж да откаже, докато в случая не се знаело защо СРС-та не се прилагат.  Най-голям брой порочни искания за прилагане на СРС-та идват от ДАНС, обяви Рашков. Оттам са отказали достъп на бюрото до материалите, на които се основават няколко искания, обясни Рашков. Едновременно с това службата отказва да вземе отношение по друг сериозен въпрос - унищожаването на секретни материали. Според Рашков такива материали масово са унищожавани, но никой не е взел отношение, въпреки че агенцията е била сезирана. Пред депутатите той припомни, че бившият премиер Сергей Станишев бе съден не за унищожаване, а за изгубване на секретни материали, а в случая никой дори не е проверил дали трябва да се отнеме допускът до информация на служители, унищожавали информацията.  Бюрото вече не може да гарантира на 100% на гражданите дали правата им се нарушават чрез СРС-та, каза още Рашков. Причината е, че службите дават невярна информация. Той посочи, че има 8 случая, в които службите не са отговорили. Един от тях е на подслушван политик. Другият - на следен магистрат, като целта била да се установи дали той има връзка с политик, обясни Рашков.    По думите на Рашков има големи проблеми с давността във времето назад и мандатът на бюрото в последната си година. \"Все пак мисля, че в оставащото време може да се направи още много. Долавям публични нагласи в различни формати, че има сериозно одобрение за дейността на бюрото и по друг начин стоят процедурите за наблюдение откакто го има бюрото във времето, в което е царяло абсолютен хаос\", допълни шефът на бюрото за СРС-та.     Рашков костатира, че грешките, които са правени преди години от СГС по отношение на разрешенията за подслушване, сега се повтарят в Специализирания съд, който е залят с дела. \"Занимават съдиите с искания, които не отговарят на законовите реквизити, някои още не са научили какви искания да изготвят, така се хаби време и се занимава съдията, защото един отказ на съдия е от 2 до 5 страници. Защото след случая Янева пишат всичко подробно\", заяви Рашков.   По думите му пък прокуратурата е втория заявител на исканията. Шефът на бюрото заяви, че исканията по отношение на съмнения на корупция са толкова малко, че според него един орган за противодействие на корупцията е безмислен. \"Какво им пречи и сега да разкриват чрез СРС-та корупция, но вие сте политиците и вие ще кажете дали има или няма нужда\", допълни още Рашков.    \"През 2014 година защитникът на г-н Цветанов поиска да се запознае с материалите, които са събрани от СРС-та срещу него. Тогава се оказа, че материалите, които интересуваха защитника, са унищожени, така излиза, че само обвинителя се е запознал с материалите, а те след това са били унищожени\", заяви Рашков по повод унищожаването на доказателствени материали.     ", "date": "2017.12.06", "title": "Хаос при използването на СРС-та. Бойко Рашков изнесе стряскаши данни пред парламента (допълнена)"}
{"url": "http://epicenter.bg/article/Burgas-nagradi-Toncho-Rusev-s-priza--Kavaler-na-srebarniya-krast-na-Sv--Nikolay-/142321/2/0", "text": "  Бургас направи огромен жест към едно от най-известните имена в българската музика маестро Тончо Русев. На днешната тържествена сесия на Общинския съвет той бе удостоен с приза \"Кавалер на сребърния кръст на Св. Николай\", съобщава \"Флагман\"   Отличието е най-високото, което връчва Общината. За пръв път бе въведено преди 4 години, условието е да се дава за изключителни заслуги. Тончо Русев е първият носител на ордена. 85-годишният композитор, превърнал се в явление и създал десетки от знаковите български песни, не успя да присъства на сесията заради здравословното си състояние.   Той отправи емоционално изказване чрез видеообръщение към бургазлии. Тончо Русев бе категоричен, че Бургас е най-красивият град и завинаги остава в сърцето му.  ", "date": "2017.12.06", "title": "Бургас награди Тончо Русев с приза „Кавалер на сребърния кръст на Св. Николай“"}
{"url": "http://epicenter.bg/article/Ombudsmanat-Maya-Manolova-osadi-i-pred-VAS--Toplofikatsiya-/142322/2/0", "text": "Върховният административен съд (ВАС) отхвърли жалбата на „Топлофикация София“ АД и прекрати делото на омбудсмана Мая Манолова срещу дружеството. Причината е допусната грешка в касационната жалба на „Топлофикация“. По този начин ВАС остави в сила решението на първа инстанция – Административен съд София-град, което е първото спечелено дело на обществения защитник срещу монополиста. На 7 октомври 2016 г. общественият защитник прати писмо до мениджмънта на  дружеството с десет въпроса по Закона за достъп до обществена информация (ЗДОИ).  Става дума за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР.  „Аз наистина съчувствам на юристите на „Топлофикация“ за това, което им се случи днес. Всеки може да сбърка, наистина. Не е станало нищо кой знае какво, но може би това се случи, за да покаже цялата абсурдност на ситуацията, в която се събират едни милиони от гражданите за едни юристи, които са точно като всички останали и могат да сбъркат и очевидно бъркат“, заяви омбудсманът. Дружеството има право да обжалва постановеното определение в 7-дневен срок, считан от днес. Окончателното решение ще даде петчленен състав на ВАС, което ако се потвърди, ще остане решението на Административния съд София-град и ще задължи „Топлофикация София“ АД да даде информация на омбудсмана за начина, по който е похарчила около 15 млн. лв. през 2015 г., събрани от юрисконсултски възнаграждения.   „Въпросът продължава да е актуален, защото през 2016 г. заведените от „Топлофикация“ дела срещу столичани са около 13 500, а през 2017 г. сигурно ще стигнат 16 000. По всички тези дела продължават да се събират юрисконсултски възнаграждения. Благодарение на това, че убедих депутатите през миналата година да намалят юрисконсултските възнаграждения, вече се събират не три пъти по триста, тоест по 900 лв. на дело, а три пъти по 50 лв., тоест 150 лв. Все пак, когато става дума за 15 000 дела и по 150 лв., събрани от столичанин, който е ответник по дело срещу „Топлофикация“, това са пари, които е добре да се знаят защо се използват“, допълни Мая Манолова.   По думите на обществения защитник, дружеството е собственост на гражданите и има морален ангажимент към тях по отношение на неговото функциониране. „Топлофикация“ се е превърнала в един феодал, който се отнася към столичани като към крепостни селяни, които имат право единствено и само да плащат, но не и да знаят как се изразходват парите им“, категорична бе омбудсманът. ", "date": "2017.12.06", "title": "Омбудсманът Мая Манолова осъди и пред ВАС „Топлофикация“"}
{"url": "http://epicenter.bg/article/Ahmed-Musa-beshe-osvoboden-ot-aresta-sreshtu-garantsiya-ot-7500-leva/142302/3/0", "text": "  Окръжният съд в Пазарджик започна съдебното заседание по делото срещу 14 обвиняеми за разпространение идеите на ИДИЛ, предаде репортер \"Фокус\".   Преди началото на заседанието адвокатът на Ахмед Муса Ахмед - Елвира Панкова каза, че вече е внесена гаранцията от 7 500 лева, определена на Муса   В началото на заседанието тя поиска от съда да се разпореди за освобождаването на Муса.   Съдия Кристина Пунтева, след направена справка за постъпилата гаранция, със свое определение постанови незабавно освобождаване на Ахмед Муса в съдебната зала. Копие от Определението на съда трябва да се изпрати на началника на затвора в Пазарджик.   В залата бяха свалени белезниците на Ахмед, а майка му го поздрави за освобождаването от ареста, където той остана над 3 години.  ", "date": "2017.12.06", "title": "Ахмед Муса беше освободен от ареста срещу гаранция от 7500 лева"}
{"url": "http://epicenter.bg/article/Izbirat-zam-glavniya-prokuror-Borislav-Sarafov-za-shef-na-natsionalnoto-sledstvie-/142310/3/0", "text": "Прокурорската колегия на Висшия съдебен съвет ще изслуша днес зам.главния прокурор Борислав Сарафов, който е единственият кандидат за директор на Националната следствена служба. За да бъде избран, той трябва да събере поне 8 гласа \"за\". Сарафов беше номиниран от 5 от членовете на колегията, сред които и главният прокурор Сотир Цацаров, който я доминира. Това прави изборът на Сарафов предизвестен.  В колегията освен Цацаров влизат още избраните от прокурорите Георги Кузманов, Даниела Машева, Огнян Дамянов и Пламен Найденов, избраникът на следователите Евгени Диков и пратените във ВСС от парламента Гергана Мутафова, Йордан Стоев, Калина Чапкънова, Пламена Цветанова и Светлана Бошнакова.  Цацаров не дойде на днешното заседание, което започна в 11 ч., тъй като бил по спешност извикан на изслушване в парламента. Това обясни Евгени Диков, който ще ръководи заседанието в отсъствието на Цацаров. Изслушването на Цацаров в парламента обаче е чак от 14.30 ч.  Преди избора се разбра, че предишният състав на прокуроската колегия е спасила Сарафов от дисциплинарно дело като е размотавала предложението на Инспектората към ВСС за образуването му, докато не изтече давността.  Сарафов е възпитаник на Академията на МВР. Юридическият му стаж е близо 23 години.", "date": "2017.12.06", "title": "Избират зам.главния прокурор Борислав Сарафов за шеф на националното следствие "}
{"url": "http://epicenter.bg/article/Shahmatnata-daska-na-Balkanite/142325/11/0", "text": "  Напоследък често се задава въпросът дали Балканите се завръщат с пълна сила във фокуса на вниманието на големите световни сили. Трябва да сме наясно, че Балканите никога не са били извън обсега на тези сили. И независимо от това, че няма непрекъснат поток от информация за действия на някоя от тези сили на полуострова, това не означава, че те не са в постоянно противоборство помежду си за сфери на влияние в политически и икономически план.   САЩ, Русия, а в последно време и Китай чрез своята инициатива „Един пояс, един път\", са в непрекъсната надпревара за присъствие на Балканите. Това означава, че те продължават да бъдат постоянен обект на интереси. Всяка една от държавите, които споменавам, има своето присъствие в посока резултати в една или друга сфера. Например, по отношение на Гърция е традиционно присъствието на руски капитали в енергийната сфера. Китайска компания пък купи най-голямото гръцко пристанище Пирея и го превърна в едно от десетте най-бързо развиващи се пристанища на континента. Трябва да споменем и Турция, която също е регионална сила и по отношение на Балканите нееднократно е провявала своя интерес чрез речите на нейния президент и премиер. През 2017 г. бе отчетено също така засилване на сътрудничеството между самите балкански страни. Първият знак за това бе постигнатият договор между България и Македония. Второ знаково събитие бе съвместното заседание на двете правителства в Струмица. Следващ интересен момент в посока засилване на сътрудничеството, най-вече в инфраструктурен план, е срещата на премиерите на България и Гърция в Кавала. Активизирането на срещите на високо равнище изобщо на Балканите идва да покаже не само желание от страна на балканските лидери за сътрудничество, но и е една определена тенденция към активизиране на контакти, които досега бяха с едно много тежко историческо минало. Къде е ролята на Европейския съюз в това засилено балканско сътрудничество? Не може да се пренебрегне фактът, че на европейско ниво балканската риторика също беше много активна. Доколко обаче риториката и политическите предложения ще намерят своите конкретни реализации? Не трябва да елиминираме факта, че от две години и повече ЕС е в една перманентна криза, която минава през миграционната вълна, Брекзит и стига до Каталуния и настоящата политическа криза в Германия. В следващата половин година България ще бъде ротационен председател на Съвета на Европейския съюз. В поредицата от срещи на високо равнище можем да търсим желанието на България да активизира един процес на балканско евроатлантическо членство. Предизвикателствата както по посока на Балканите, така и по посока на консолидиране на ЕС като цяло, ще поставят България като председател на съюза в една много сложна ситуация. Тя ще трябва да играе ролята на балансьор, но същевременно София ще има шанса и възможността чрез активизиране на контактите да създаде реална възможност да се постигнат резултати, които да отворят пътя към еврочленството на Западните Балкани, както и към регулиране на отношенията Турция-ЕС, Русия-ЕС и т.н. Специално за Западните Балкани въпросът е могат ли те да бъдат приемани еднозначно, когато става въпрос за бъдещето им евроатлантическо членство? Не трябва да разглеждаме Западните Балкани като една геополитическа конфигурация, в която всичко е еднакво. Всяка една от държавите има своите специфични проблеми, които са на различен етап от своето развитие, а те самите са в различна степен готови за евроатлантическо членство. Това означава, че както България като председател на ЕС, така и всички европейски институции, трябва много внимателно да подхождат в диалога си с всяка една от тези държави. Унифицирането на техните проблеми ще засили несигурността в решаването на предизвикателствата, свързани с интеграцията на Западните Балкани към ЕС и НАТО.  ", "date": "2017.12.06", "title": "Шахматната дъска на Балканите"}
{"url": "http://epicenter.bg/article/Katalunskata-kriza-paralizira-ispanskata-politika-/142332/11/0", "text": "Каталунската криза парализира испанската политика – бюджетът за следващата година все още не е одобрен, а конституционната реформа е отложена.   Инициативата за независимост, която причини най-тежката криза от последните десетилетия, създаде нови проблеми за и без това фрагментирания парламент, в който съперничеството между партиите прави всяко споразумение трудно.  „Това в близкото бъдеще ще остане един особено непродуктивен законодателен орган“, казва Хосе Фернандес Албертос от Испанския Национален Изследователски Съвет.  За прокарването на бюджета за 2018 г. консервативната „Народна партия“ на премиера Мариано Рахой и техните партньори от дясноцентристката „Граждани“ и депутатите от Канарските острови, се нуждаят от подкрепата на петима народни представители от Баската националистическа партия.   Тя обаче се противопостави на решението на Мадрид да наложи пряко управление на Каталуния, след като регионалният парламент едностранно обяви независимост на 27 октомври. Оттогава се скъпи за подкрепата си. Очаква се да запази тази своя позиция до регионалните избори в Каталуния на 21 декември.    Териториалната реформа в Испания също се оказва трудна за съгласуване, дори и на фона на каталунските лидери, които искат отцепване на региона от Кралството.   Испания е разделена на 17 полуавтономни области, но някои от тях – включително Каталуния, не са доволни от статуквото и искат промяна във финансирането, която да пасне по-добре на техните нужди.   Всяка териториална реформа ще изиска амбициозни промени в конституцията от 1978 г. и ще трябва да включва усъвършенстване на системата за финансиране на регионите, която не е еднаква за всички части на Испания.   Социалистите имат обещанието на Народната партия на Рахой, че ще разучи възможностите за конституционна реформа в замяна на подкрепата им за налагането на пряко управление над Каталуния.   Сега обаче Рахой протака. „Не можем да говорим за конституционни реформи без да знаем какви именно реформи са нужни“, многократно е заявявал той.   „Проблемът не е в това, че няма предложения за сверяването на основния ни закон. Проблемът е там, че имаме правителство, което е лишено от политическа инициатива“, каза миналия месец лидерът на Социалистическата партия Педро Санчес и обвини испанското ръководство в апатия.   За Фернандес, конституционната реформа ще бъде трудна за съгласуване.   Той смята, че ще е по-реалистично да се инвестира политически капитал в други решения, които не включват конституционна реформа, като например закон, който да реши въпроса с неравенствата в икономиките на регионите.     Именно това обаче се корени проблемът.   Като се остави настрана Каталуния, испанският парламент е пълен с несъгласни помежду си политически партии.   Една година след като започна работа през ноември 2016 г., той е приел едва девет закона, докато през 2015 г. броят им е бил 48, а през 2014 г. – 36.   Правителството на малцинството, което е управлявано от Рахой, обещава да понижи дефицита на Испания под нивото от 3% от БВП през 2018 г. и блокира десетки поведени от опозицията инициативи с аргумента, че те включват в себе си прекомерни държавни разходи.   Рахой има 137 депутата в 300-местния парламент, което е далеч под абсолютното мнозинство, на което се радваше от 2011 до 2015 г.   Появата на две относително нови партии – крайнолевите „Подемос“ и „Граждани“ - допълнително внесе разцепление в политическия пейзаж, доминиран някога от „Народната партия“ и Социалистите.   А това пречи на работата на правителството, тъй като партиите трудно постигат съгласие по много от въпросите.     Каталунската криза единствено засили тези разделения, а пленарните сесии се превърнаха в игра между политическите формации, които си разменят взаимни обвинения като топка.   „Това, от което Испания сега се нуждае, е повече социална и териториална сплотеност“, заяви миналата седмица пред парламента депутатът от социалистите Меритсел Батет.   Характерът на Рахой също обяснява законодателната парализа, казва Антонио Торес дел Морал, професор по конституционно право в испанския университет UNED.   „Той е от онези политици, които мислят, че времето лекува много неща, така че предпочита да не предприема рискове, като стартира законодателни инициативи“, казва той.    ", "date": "2017.12.06", "title": "Каталунската криза парализира испанската политика "}
{"url": "http://epicenter.bg/article/Britanskite-spetsialni-sluzhbi-osuetiha-opit-za-ubiystvoto-na-Tereza-Mey/142286/7/0", "text": "  Британските специални служби са предотвратили готвен терористичен атентат срещу премиера Тереза Мей, съобщи телевизия Скай нюз, цитирана от ДПА. Ръководителят на британското контраразузнаване МИ5 Андрю Паркър е информирал правителството за готвеното покушение вчера. Заговорът на радикални ислямисти е предвиждал взривяване на самоделна бомба пред резиденцията на Мей на \"Даунинг стрийт\" и в последвалата суматоха те да нападнат Мей с ножове, пише в. \"Индипендънт\", цитиран от ТАСС.   20-годишният Наимур Закария Рахман и 21-годишният Мохамед Акиб Имран са задържани от полицейските части за борба с тероризма при операции в Лондон и Бирмингам миналата седмица и ще бъдат изправени пред съда днес.   Тази година във Великобритания са извършени пет терористични атентата в Лондон и Манчестър. В тях бяха убити общо 36 души. Паркър заяви, че специалните служби са осуетили девет заговора за атентати през изминалата година.    ", "date": "2017.12.06", "title": "Британските специални служби осуетиха опит за убийството на Тереза Мей"}
{"url": "http://epicenter.bg/article/Izgoniha-Rusiya-ot-zimnata-Olimpiada--Nalozhena-y-e-gigantska-globa-ot-15-miliona-dolara/142285/8/0", "text": "Руски спортисти, но само тези, които докажат, че никога досега не са хващани с допинг, имат право да участват, ала под флага на МОК, а не на руския. Ако спечелят медали и точки, те няма да се броят на Русия, а на самите състезатели. Огромен скандал разтресе спортния свят, който има опасност да прерастне в международен политичмески скандал. Русия няма право да участва на зимните олимпийски игри в Пьончанг (Южна Корея) в началото на следващата година (2-25 февруари), съобщи Международният олимпийски комитет (МОК) след заседание в централата в Лозана. След извънредно заседание, което се проведе в Лозана, Швейцария, президентът на централата Томас Бах съобщи, че Русия няма да участва в предстоящите Зимни олимпийски игри в Пьончан, Корея. Руски състезатели все пак ще могат да се състезават на Игрите, но под неутрален флаг. Решението е било взето въз основа на докладите на комисиите на МОК, оглавявани от Денис Осуалд и Самуел Шмид. В тях са били представени доказателства за съществуването на държавна програма в Русия за прикриване на местни спортисти, употребявали допинг. Флагът на страната няма да бъде развят по време на събитието. Забранено е присъствието и на официални лица от Москва. Няма да се свири и химнът на Русия. Руски спортисти, но само тези, които докажат, че никога досега не са хващани с допинг, имат право да участват, ала под флага на МОК, а не на руския. Ако спечелят медали и точки, те няма да се броят на Русия, а на самите състезатели. Заявката на всеки един руски състезател ще бъде разглеждана отделно и щателно от МОК. Не е ясно обаче дали страната ще се съгласи с това и дали ще позволи на спортистите да пътуват за Корея. Възможно е да се стигне до бойкот. Мярката е заради многобройните нарушения на руснаци по време на зимната олимпиада в Сочи през 2014 г. През тази и миналата година доклади уличиха десетки спортисти на Сборная в употреба на допинг. Доказано беше, че положителните проби на руснаците са подменяни. Обвинението към Русия е, че всичко това е станало не само със знанието на правителството, а с протекции и финансиране от Кремъл. Отнет бе лицензът на антидопинговата лаборатория в Москва. В резултат бяха дисквалифицирани близо 30 руски спортисти, отнети бяха медали, титли и т.н. МОК планира и нови награждавания, но не е ясно кога ще се случи това, тъй като състезателите на Сборная обжалват. Решението за забраната бе обявено лично от президента на МОК Томас Бах. Той съобщи и гигантска глоба за Руския олимпийски комитет - 15 милиона долара. Санкцията е по-тежка и от тази на летните игри в Рио де Жанейро през 2016 г., когато бяха допуснати определени състезатели - отново с чисти допинг досиета. През месец май миналата година \"New York Times\" публикува материал с изказвания на бившия директор на Руската антидопингова агенция Григорий Родченков. Той твърдеше, че минимум 15 руски спортисти, спечелили медали на Зимната олимпиада в Сочи, са били част от \"допингова програма\" на Русия, създадена, за да доминира страната на домашните Игри. По-късно WADA започна собствено разследване на база изявленията на Родченков. То бе водено от независимата комисия към Световната антидопингова агенция под ръководството на Ричард Макларън. Не е изключено Русия да обжалва забраната пред Арбитражния спортен съд (КАС). В Лозана присъства делегация на страната, начело с президента на Руския олимпийски комитет Александър Жуков. \"Всички говорят само как да накажат Русия, а не как да помогнат на Русия, коментира бившият спортен министър Виталий Смирнов, който бе в делегацията. - Разбира се, че искаме руски спортисти да участват в Пьончанг, искаме флагът ни да се развее там, да се чуе химнът ни.\" Пратениците на Москва бяха изслушани от специална комисия. Тя не уважи апела им Сборная да бъде допусната до олимпиадата. Любопитно е, че бе дадена думата на Григорий Радченков, химик и бивш шеф на Руската антидопингова агенция, и на Виталий Степанов, бивш служител на агенцията. Двамата вече свидетелстваха многократно и имат огромен дял за разкритията срещу руските спортисти в последните години, довели не само до фарса след Сочи, а и до изваждането на Сборная от Международната федерация по лека атлетика.", "date": "2017.12.06", "title": "Изгониха Русия от зимната Олимпиада. Наложена й е гигантска глоба от 15 милиона долара"}
{"url": "http://epicenter.bg/article/Kotseto-pusna-Suzanita-da-se-vihri-polugola-v-negovata-diskoteka-/142298/10/100", "text": "Сузанита Мурадова определено е сред най-скандалните български изпълнители.   14-годишната блондинка отиде на участие по безсрамно къси панталонки, от които целите й задни части са на показ и не остави нищо на въображението. Тя е качила видеото в профила си в Инстаграм, където върти дупето си под ритмите не своите песни и песни на Гери-Никол. Сузанита никога не е криела, че кака й Гери й е абсолютен идол и много често й подражава, но безуспешно.    Клубът, в който се развива действието е култовата дискотека на Константин. Учудващо е, че певецът е допуснал малолетната Сузи да пее полугола в клуба му, който е сред най-оборотните в столицата.  ", "date": "2017.12.06", "title": "Коцето пусна Сузанита да се вихри полугола в неговата дискотека  "}
{"url": "http://epicenter.bg/article/Palnen-sharan-s-orehi-i-oriz/142326/9/25", "text": " ", "date": "2017.12.06", "title": "Пълнен шаран с орехи и ориз"}
{"url": "http://epicenter.bg/article/Uti--Shte-pokazha-bliznachkite--kato-porasnat-malko--/142303/10/100", "text": "\"Най-хубавата година в живота ми\", така Ути Бъчваров описа отминаващата 2017-а. А причината за това е съвсем логична – знаменитият готвач и съпругата му станаха родители на близначки.   Звездата обеща пред Woman.bg да покаже дъщерите си, но след като поотраснат. \"За целта засега ги храня по няколко пъти на ден\", пошегува се Петър, както е истинското име на най-дългогодишния телевизионен готвач.   Освен че посрещна на бял свят близначките си, от днес той може да се похвали и с ново студио, където ще снима своите кулинарни предавания, и нова книга.   Четивото носи името \"Най-добрите рецепти за 20 години в ефир\" и бе представено на бляскаво и много вкусно събитие в новото студио на Бъчваров.   Като гостоприемен новодомец Ути почерпи уважилите го с различни ястия - лазаня, вегетариански разядки и празничен щрудел. Рецептите и на трите ястия могат да бъдат намерени в книгата му.      ", "date": "2017.12.06", "title": "Ути: Ще покажа близначките, като пораснат малко!  "}
{"url": "http://epicenter.bg/article/Nikulden-e--/142263/2/0", "text": "Православният празник, посветен на Свети Николай Мирликийски, е всенароден и се чества и в семействата, в които няма именник. Според легендата през 1077 г. гр. Мира е бил завладян от селджукските турци. За да не бъдат поругани светите му мощи, светецът в съновидение разпоредил на един свещеник от гр. Бари да пренесе мощите му в своя град, където живеело компактно гръцко население. Това станало на 9 май 1087 година. През 1139 г. в гр. Бари е бил построен храм, посветен на св. Никола, където и до днес почиват мощите на великия светител. Този църковен празник в България е известен като „летни Свети Никола“.  От житието му се знае, че е роден в гр. Патара. Според преданията той е човекът, който незабелязано подхвърля кесии със злато в дома на обеднял баща и той омъжва трите си дъщери. На него се приписват и много чудеса, избавящи моряците и пътуващите по море от водните стихии. Умира през 342 г. в гр. Мира, Ликия, в югозападна Мала Азия. През 1087 г. мощите на св. Никола̀ са пренесени в Бари, Италия, където се намират и сега, съхранявани в построена за целта базилика, наречена на името на светеца. , когато е позволено отклонение от строгия режим. Жените внимават при почистването на рибата люспите да не падат на земята, защото се вярва, че ако човек стъпи там, той се разболява и умира. Костта от главата, която наподобява кръст, се запазва като лек против детски болести. Наричат я „кръхче“ (кръстче) или „дъна“ и я пришиват към шапчиците на децата, за да ги пази от зли очи и от уроки.  На трапезата се поставят и постни ястия - сарми, чушки, фасул, царевица; както и специален хляб (наричан богов, колак или никулски хляб). Част от рибника и питата жените раздават на съседи за здраве и за да пази св. Никола моряците и лодките им от крушение. Трапезата не се вдига цял ден и къщата е отворена за всеки гост и пътник и никой не трябва да бъде върнат.  Тази вяра е свързана с житието на светеца, в което четем, че веднъж той дал на жена вдовица три торби с жълтици, за да може да омъжи трите си дъщери.    Момите за женене ходят на църква, за да поднесат на иконата на светеца цветя и дарове, а на последното празнично хоро - сглядното, момите се ловят на хорото, а ергените и техните родители ги оглеждат.  В обреда вземат участие само мъжете, като най-възрастните поемат важната роля да направляват осъществяването на контакт с починалите предци покровители.  Според народно-християнския мит за подялбата на света, нему се паднали моретата, реките, езерата. Той е господар на целия подводен свят – рибите и водните демони. На този ден се украсяват коледните елхи, а на трапезата се поднася риба, чието тяло е покрито с люспи. У нас празникът се отбелязва и като имен ден на хората, чиито имена са производни или близки до името Николай – Никол, Никола, Нейчо, Николина, Николета, Кольо, Нина, Ния и др. На празника, за да уважат именника в дома му идват близки, приятели и познати, които не е задължително да са били поканени. , които се скриват в обувки или чорапи, за да ги намерят на сутринта. Този обичай води началото си от славата на светеца като дарител на бедните. Освен на 6 декември Никулден се празнува и на 9 май, когато е т.н. Летен Никулден. На 9 май Православната църква чества пренасянето на мощите на св. Николай Мирликийски от гр. Мира, част от територията на Мала Азия, в Италианския град Бари.", "date": "2017.12.06", "title": "Никулден е! Трапезата не се вдига цял ден, а къщата е отворена за всеки гост"}
{"url": "http://epicenter.bg/article/Dnes-prezidentat-Radev-za-parvi-shte-leti-na--quot-Rafal-quot--/142269/2/0", "text": "На връх Никулден президентът Румен Радев ще пилотира „Рафал“ - един от най-добрите съвременни многоцелеви изтребители, който е на въоръжение на френските ВВС. Полетът е подарък от президента на Франция Еманюел Макрон, по чиято покана българският държавен глава е на тридневно работно посещение, което приключва днес   \"За мен това е сериозен подарък от президента Макрон, той ми го предложи, а на такова предложение няма как да се откаже\", разказа с усмивка Радев в Париж.    - в небето на Франция българският държавен глава ще прави истински „прихвати“, ще демонстрира уменията си във „въздушни боеве“. Ще бъде включен официално в графика на ВВС на Франция. Полетът на Радев на френския суперизтребител „Рафал“ ще трае близо час и половина, по време на който френската държава поема отговорност за живота на българския президент   . Управлението на машината е абсолютно еднакво и в двете кабини. „ , поясни за Епицентър.бг президентът преди да отпътува за Франция.   „Рафал“ е многоцелеви изтребител, направен без американско участие, от последното поколение на френския самолетостроителен концерн\"Дасо\". Развива максимална скорост от 1912 км/ч, с далечина на полета 2000 км.    Седмица преди да отлети за Франция Румен Радев мина на авиолекарска комисия във ВМА и показа  изумителни показатели – кръвно 120/80, пулс 47 - по време на пълно функционално изследване. Лекарската комисия е сравнила сегашните му данни с последното изследване, което е правил през 2012 година и се оказало, че  „ “, поясни президентът „тайната“ на перфектната си форма. ", "date": "2017.12.06", "title": "Днес президентът Радев за първи път ще лети на \"Рафал\" "}
{"url": "http://epicenter.bg/article/Na-Nikulden-Borisov-sreshta-Zaev--Rama-i-Svetovnata-banka-za-koridor--8/142276/2/0", "text": "На Никулден българският министър-председател Бойко Борисов ще бъде домакин на среща на държавите от Западните Балкани и Световната банка, на която ще се обсъди бъдещето на Коридор №8.   Форумът ще бъде открит от премиера Борисов и Кристалина Георгиева, която ще бъде в качеството си на представител на СБ.   Сред гостите ще бъдат премиерите на Република Македония и Албания Зоран Заев и Еди Рама.Борисов ще има двустранни срещи.   Една от темите, която със сигурност ще бъде засегната, е коридор №8. Той трябва да свърже България с Албания през Македония.   По време на неотдавнашните си разговори със Зоран Заев в Струмица, състояли се на 23 ноември, премиерът Борисов заяви, че Коридор №8 ще свърже Европа с Азия. Той го сравни с пълноводна река, по която ще преминават стоки и хора. Надявам се през следващите години строежът на Коридор №8 да стане необратим, заяви тогава той.   „Интересът за финансиране е много голям, защото всички виждат, че той може да се реализира... Това е тема, която е сигурно, че ще стане, защото е осъзната от всички... Направено е доста по трасетата на Коридор №8 като отчуждаване. При повече натиск и гарантирано финансиране проектът може да се осъществи\", каза в Струмица Борисов.   На срещата в София от македонска страна, освен премиерът Заев ще участва и вицепремиерът, отговарящ за икономическите въпроси Кочо Ангюшев. Преди пристигането си в София той заяви: „За какъв бизнес, за какъв обмен на стоки и капитали можем да говорим, когато от Скопие от София или от Скопие до Тирана за 200 км губиш 5 часа\".  ", "date": "2017.12.06", "title": "На Никулден Борисов среща Заев, Рама и Световната банка за коридор №8"}
{"url": "http://epicenter.bg/article/Boyko-Borisov-s-parva-vizita-v-chuzhbina-oshte-na-1-vi-yanuari-/142288/2/0", "text": "  Първата чуждестранна визита на премиера Бойко Борисов вероятно ще е в Австрия по покана на най-вероятния бъдещ министър-председател Себастиан Курц. Двамата вече проведоха телефонен разговор и обсъдиха възможностите за по-силно партньорство и сътрудничество между България и Австрия, както и предизвикателствата в рамките на Европейския съюз, пише Труд. Курц, който е лидер на спечелилата изборите Австрийска народна партия, отправи покана към българския премиер да бъде пръв негов гост на 1 януари 2018 година.   “Фактът, че председателствата на двете държави са едно след друго, дава голям шанс за постигане на по-добри резултати”, подчерта Себастиан Курц. Премиерът Борисов използва възможността да го запознае с предстоящата среща на върха на тема “Западни Балкани” в София, която ще се проведе през май, в рамките на Българското председателство. Премиерът Борисов сподели, че очаква Себастиан Курц като колега в Европейския съвет.  ", "date": "2017.12.06", "title": "Бойко Борисов с първа визита в чужбина още на 1-ви януари!"}
{"url": "http://epicenter.bg/article/Korneliya-Ninova-/142289/2/48", "text": "Искаме изслушване на Бойко Рашков за подслушванията. Това заяви лидерът на БСП Корнелия Нинова в сутрешния блок на Нова телевизия. Тя заяви, че снощи парламентарната група на БСП е взела решение да внесе като първа точка в заседанието на парламента днес изслушването на председателя на Националното бюро за контрол на специалните разузнавателни средства (СРС) Бойко Рашков. Поводът са негови медийни изяви от лятото, че имало \"нерегламентирано послушване на политици, магистрати и журналисти с цел сплашване\". БСП на два пъти се опита да извика Рашков в пленарната зала, но предложенията бяха отхвърлени от мнозинството. Последния път бе миналата седмица, припомни Нинова. Но днес, първото заседание за месеца, е право на опозицията да предложи първа точка според правилника. Ако ГЕРБ не нарушат драстично правилника за работа на Народното събрание, това ще стане, изтъкна тя.   Не съм говорила с Бойко Рашков, каза тя. Чуваме, че ГЕРБ ще направят всичко възможно да не го допуснат в залата. Ако го направят, това ще бъде скандално, подчерта тя.   Корнелия Нинова разкри, че след двете катастрофи, които преживя за сравнително малък срок от време, има охрана. Но частна, защото не смята, че трябва да бъде пазена с пари на данъкоплатеца от НСО.   \"Няма да участваме в писането на специален закон за царските имоти, няма да подкрепим такъв. Това е не само юридически въпрос, а политически и морален\", декларира Нинова, отговаряйки на въпроси по другата гореща тема на деня - ще има ли споразумение на държавата със Симеон Сакскобургготски по делото за царските имоти. От ГЕРБ предложиха въпросът да се реши със специален закон.   \"Да си пишат закон, да си го внасят, да носят отговорност. Не е това начинът за уреждане на въпроса. Защото се говори за някакви сделки - имоти срещу влияние навън. И го видяхме в Саудитска Арабия\", продължи Нинова. Царят бе специален член на българската правителствена делегация, начело с премиера Борисов в кралството.   Интересно, дали г-н Борисов и г- Сакскобургготски, бидейки заедно в Саудитска Арабия, са си говорили за ревизия на приватизацията на БТК, която бе направена по времето на НДСВ, за електроразпределителните дружества, заради които българите плащат големи сметки за ток, попита риторично Корнелия Нинова.   И направи следното заключение: \"Значи, ако ще ревизираме прехода, говорим за Техноимпекс, но през това време хората, които са направили едни от най-големите приватизационни сделки, ги водим в Саудитска Арабия, за да ни осигурят влияние навън. Срещу което ще им възстановим царските имоти, противно на решенията на съда. На какво ви прилича това?! На много принципна и последователна политика?! Така се прави по Борисовски!\"   \"БСП е дала оценка на прехода и с приватизацията на конгрес с нарочен документ. Там е дадена отрицателна оценка\", припомни, говорейки за раздържавяването, Нинова. И заяви, че от ГЕРБ, след като са чули за тяхното предложение на масата наред с приватизацията, да се сложат за ревизия и силовите групировки, са се разбягали като мишоци.   \"Ако някой иска да проверява само сделката с Техноимпекс, да проверява! Да заповяда в съда!\", заяви отново Нинова в отговор на въпросите на водещия Виктор Николаев. Но припомни, че БСП настоява, ако ще се прави ревизия, да се ревизира целия преход - не само приватизацията, но и ролята на силовите групировки, концесиите.    Разговорът започна с въпроса на водещия на предаването \"Здравей България\" Виктор Николаев разбойническа ли е приватизацията, при която се плащат само 10% от едно дружество. Той на практика цитира бившия депутат от ГЕРБ Антон Тодоров, който на пресконференция вчера каза, че Нинова е приватизирала Техноимпекс, плащайки само една десета от цената. Според Антон Тодоров за 70 000 долара е взето нещо, което струва 700 000 долара.   \"80% от българите смятат, че приватизацията е била разбойническа, преходът е отнел много. Затова ние предлагаме целия преход да бъде сложен на масата, да има промени в законодателството и всички, които са виновни да понесат отговорност\", отговори Корнелия Нинова.   \"Това е стъпка за омаскаряване на опозицията, а не за търсене на истината. ГЕРБ три седмици говори само за Техноимпекс, а не за другите предприятия. Искат да ни отнемат моралното право да говорим за корупция, която се случва днес\", продължи Нинова. И обяви тези твърдения за неверни.   \"Казвам „Не!“ И го доказвам! Извънреден съд ли правят тези хора – Антон Тодоров, Тома Биков?! Тези хора ли са днес съдници! Този, който написа „Шайката“ - Антон Тодоров?! Този, който твърдеше, че Бойко Борисов трябва да си тръгне – Тома Биков?! Тези, които трябва, са се произнесли – прокуратурата\", заяви Нинова.   По сигнала на Константин Тренчев от края на 90-те се проверява как държавно дружество е приватизирано от работещи в него. Прокуратурата го проверява и казва, че няма данни да е извършено престъпление.   \"Ако някой иска да проверява само тази сделка, да проверява! Да заповяда в съда!\", каза още Нинова.   Запитана как Техноимпекс става собственост на Корнелия Нинова, тя отговори, че е била собственик през РМД, в което са 28 души. \"Аз не съм единствен собственик, 28 са. Парите ги плаща РМД-то, отчислява от печалбата си и си внася вноските. Всеки от тези 28 души вади пари, за да учредим това дружество\", разкрива Нинова.            ", "date": "2017.12.06", "title": "Нинова: Искаме изслушване на Бойко Рашков за подслушванията!"}
{"url": "http://epicenter.bg/article/Idvat-oblatsi-bez-snyag--temperaturite-shte-sa-mezhdu-5-i-10-gradusa/142291/2/0", "text": "  Очаква ни променлива облачност, информират синоптиците на Националният институт по метеорология и хидрология, цитирани от    Повече облаци ще има преди обяд над западната половина на страната, а след обяд те ще се преместят над Източна България. Валежите обаче са малко вероятни.   Вятърът ще бъде умерен до силен и ще духа от запад-северозапад.   Повишават се дневните температури. живакът днес ще стигне най-високи стойности между 5° и 10°, в столицата около 5°.   Атмосферното налягане е по-високо от средното за декември. През деня то ще се задържи без промяна.  ", "date": "2017.12.06", "title": "Идват облаци без сняг, температурите ще са между 5 и 10 градуса"}
{"url": "http://epicenter.bg/article/Atanas-Zafirov--Ninova-razoblichi-po-yasen-i-kategorichen-nachin-vsichki-lazhi-za-Tehnoimpeks-/142292/2/0", "text": "  \"Нинова разобличи по ясен и категоричен начин всички лъжи по следния казус. Нинова не е имала само проверки, но и една финансова ревизия. Номерата на проверките са на документите, можете да видите\". Това заяви Атанас Зафиров, член на Изпълнителното бюро на БСП, в предаването \"Тази сутрин\" по БТВ.   Зафиров отговори на въпроси на водещия Антон Хекимян, свързани с приватизацията на Техноимпекс и участието на лидера на БСП Корнелия Нинова в нея. \"Нека не превръщаме политиката в счетоводство. Аз ви давам документи, които само прокуратурата може да издаде и те казват, че няма място за притеснение. Това, че някои хора решават, че имат подобни правомощия... Как може да се твърди, че няма престъпление без да е направена проверка? Нека престанат да говорят за приватизацията на Корнелия Нинова. Там има още 27 човека. Не може да се слага всичко под един знаменател. Когато говорим за криминална приватизация, трябва да се докаже къде е престъплението\", обясни Зафиров.   И мина в настъпление: \"Бих искал да попитам какво се случи с онзи Тома Биков от преди няколко години, който твърдеше, че от Бойко Борисов не става и кмет на Банкя?!\"   Атаката на ГЕРБ срещу Нинова се води от депутата от ГЕРБ Тома Биков и бившия депутат Антон Тодоров, които вчера дадоха пресконференция веднага след пресконференцията, на която Нинова показа документи за приватизацията на Техноимпекс.    ", "date": "2017.12.06", "title": "Атанас Зафиров: Нинова разобличи по ясен и категоричен начин всички лъжи за Техноимпекс!"}
{"url": "http://epicenter.bg/article/NS-pokani-Tsatsarov--Radev-i-shefat-na-DANS-na-glasuvaneto-na-Doklada-na-byuroto-za-kontrol-na-SRS/142296/2/0", "text": "  По предложение на Данаил Кирилов от ГЕРБ народните представители решиха главният прокурор Сотир Цацаров, вътрешния министър Валентин Радев и председателя на ДАНС Димитър Георгиев да бъдат поканени да присъстват на обсъждането на Доклада на Националното бюро за контрол на специалните разузнавателни средства за извършената дейност през 2016 година, предаде Агенция „Фокус“.   На гласуването бяха поканени също Андон Ненов, директор на дирекция в ДАНС и Бисер Борисов, зам.-председател на Държавна агенция \"Технически операции\", както и техните заместници.   Предложението бе единодушно прието с 181 гласа „за“. Гласуването на доклада ще бъде трета точка в дневния ред, а не първа, както досега. Предложението на БСП работното време да бъде удължено до края на гласуването на доклада беше отхвърлено.  ", "date": "2017.12.06", "title": "НС покани Цацаров, Радев и шефът на ДАНС на гласуването на Доклада на бюрото за контрол на СРС"}
{"url": "http://epicenter.bg/article/Upravitelyat-na-BNB-Dimitar-Radev--Horata-da-badat-absolyutno-spokoyni-za-parite-si/142297/2/0", "text": "  „Хората могат да са абсолютно спокойни за парите си”, заяви управителят на Българската народна банка (БНБ) Димитър Радев пред бТВ.   „Всички показатели са на добро равнище, печалбата за втора поредна година на сектора доближава исторически най-високите равнища. Свидетели сме на това как кредитната активност се увеличава, лошите кредити намаляват, така че имаме много позитивни фактори и неслучайно тези международни агенции взимат решения за повишаване на кредитния рейтинг, не на база на някакви субективни съображения, а на база на реални факти”, добави той.   По думите му левът е стабилен – и преди една година с 2 лв. можеше да се купи 1 евро и 2 цента, и сега е така. На въпрос обаче кога тези 2 лв. ще се превърнат в едно евро, той отговори така: „Когато всички необходими за това процедури бъдат извършени. Има поредица от стъпки, които трябва да бъдат направени. Първият от тях е националната валута да се присъедини към валутния механизъм II. След това има един период от не по малко от три години, така че това ще изисква време. Самото престояване във валутния механизъм е минимум две години, а ние още не сме направили тази стъпка”, обясни Радев.   „Както процесът, така и присъединяването към Еврозоната ще има положителен ефект за икономиката. Достатъчно е да погледнете докладите на международните кредитни агенции, които бяха разпространени в края на миналата седмица. Те ясно посочват като основен фактор за бъдещото повишаване на кредитния рейтинг на страната присъединяването на нашата валута към валутния механизъм”, каза още директорът на БНБ.   „Ако икономиката работи добре, хората ще живеят по-добре. А тя определено работи по-добре, това се вижда от всички индикатори. Друг е въпросът, че има в някои случаи лаг (забавяне – б.ред.) във времето между това, което виждаме като макроикономически показатели, и това, което хората усещат пряко по своя джоб или по начина на живот, който водят”, посочи Радев.   Той коментира и т.нар. криптовалути (вкл. биткойн), интересът към които напоследък граничи с истерия.   „Аз мисля, че тук има два концептуални въпроса, които трябва да са ясни преди да има съдържателна дискусия. Първият въпрос е, че в случая с биткойни и сходните т.нар. криптовалути, не става въпрос за никакви валути. Това не са валути, това са стоки и обект на спекулация, които някои инвеститори използват и като средство за разплащане. Вторият въпрос е, че тази тема не трябва да се смесва с темата за дигиталните пари, които вероятно един ден банките, Централните банки, ще имитират. Това не е факт, но централните банки проучват внимателно този въпрос. Тези дигитални пари ще бъдат истински пари, само че в дигитална форма. Следователно, когато говорим за биткойн, става въпрос за един спекулативен актив, а не за валута. Ето защо Централните банки не регулират и биткойн, и подобните конструкции”, обясни Радев.          ", "date": "2017.12.06", "title": "Управителят на БНБ Димитър Радев: Хората да бъдат абсолютно спокойни за парите си"}
{"url": "http://epicenter.bg/article/Boretsat-za-chist-pazar-V--Mareshki---semeyno-i-paralelno-v-iznosa-na-lekarstva/142299/2/0", "text": "    На специален брифинг в събота, 2 декември, прокуратурата и ГДБОП се похвалиха с акция за разбиване на група, която се е занимавала с незаконен паралелен износ на скъпоструващи лекарства. Оказа се, че арабинът Амир Мохамед е изнесъл незаконно медикаменти за над 90 милиона лева през миналата година. Разследващите смятат, че той е лидер на организирана престъпна група,която е изнесла за държави от Европейския съюз скъпоструващите лекарства, от които са били лишени стотици пациенти у нас. А за тях медикаментите често са животоспасяващи.   Акцията безспорно е похвална, още повече, че темата с паралелния износ на лекарства, дори и когато е законен, но създава дефицит на българския пазар, отдавна присъства в медийното пространство. Още по-добре би било, ако тя не остане единична, а бъде последвана от нови такива. Крайно време е институциите да разплетат докрай този възел, и да осветят всички схеми, чрез които не само се източва здравната каса, тоест парите на данъкоплатците, но което е по-важно – българските пациенти остават без животоспасяващо лечение. Като са казали А, нека кажат и Б. Само тогава би се постигнал някакъв оздравителен ефект за болното ни здравеопазване.     Фактите около първата такава акция вече са известни, но странно или не съвсем, някои от медийните публикации по темата завършват с констатацията, че фирми около заместник-председателя на Народното събрание Веселин Марешки, не са замесени в разследваната схема на Амир Мохамед. Защо ли? Да не би, когато стане въпрос за паралелен износ в масовото съзнание веднага да изплуват конкретни имена? В неделния ден (3 декември) партията на Веселин Марешки – „Воля” разпространи специална позиция по въпроса като не за първи път се приши политически към действията на държавни институции.   Позицията в стил „гузен негонен бяга” беше разяснена и от самия лидер Марешки в ефира на националното радио. Според нея В.Марешки е пръв борец срещу нелегалните или неморалните практики на пазара на лекарства у нас, като именно той е алармирал за тях. Но всъщност не това беше целта на въпросното писание. То е изпълнено с хули към българските медии, които разпространявали „фалшиви новини” по адрес на Марешки, под диктовката на някакви невидими сценаристи. Напоследък модерна теза, често артикулирана от г-н Марешки.   Ето и точният цитат: „Месеци наред във водещи медии, включително в обществената телевизия, се наслагваше тенденциозно фалшивата новина, че схемите на реекспорт на скъпоструващи лекарства, с които се източва Националната здравно-осигурителна каса, са свързани със семейния бизнес на нашия лидер Веселин Марешки. Тя бе лансирана от кого ли не – от политици, от псевдо-разследващи журналисти, от добре подсигурени за публикациите медии.” Марешки дори настоява някой да се извини за обидената му чест.   Но да се върнем към престъпната схема, която ГДБОП и прокуратурата са разследвали месеци наред. Според изнесената информация в групата на Амир са участвали седем лица. Зад решетките са аптекари и лекари, изписвали с фалшиви документи лекарства. Черешката на тортата, най-ювелирното изпълнение, е да се внасят оригинални лекарства на световни производители от Турция. Те се преопаковат и отиват като паралелен износ в страните от Европейския съюз. Така чрез престъпната си схема Амир Мохамед успявал да вкара незаконно нерегистрирани медикаменти от страна извън ЕС. Цената на лекарствата в България е близо 2 пъти по-ниска отколкото на пазарите в Германия, Швеция, Великобритания. От своя страна, някои от скъпоструващите лекарства в Турция са два пъти по-евтини, отколкото у нас. Това прави паралелния износ, който иначе, пак подчертаваме, е изцяло легален, особено изкушаващ за търговия.   Сред лекарствата, които бандата на Амир масово изкупува, били „Золадекс” – за рак на гърдата, медикаментът за болестта на ХОББ „Спирива” и лекарството за ревматоиден артрит „Хумира”. Вероятно на читателите, които следят темата, правят впечатление някои моменти, защото вече са ги чували или чели. Само дето не е ставало дума за Амир Мохамед. Напомня ли ви нещо „внос от Турция”, „износ за Европейския съюз”, „печалби на гърба на здравната каса”, „ощетяване на български пациенти” и…”Хумира”.   „Проблемът с паралелния износ на лекарства рефлектира върху здравето на нацията и на българските граждани. Износът на такива лекарства, преопаковането им и недостигането им до болните в здравните заведения излага на риск здравето на пациентите“. Това пък съобщи в средата на ноември главният прокурор Сотир Цацаров. Тогава той беше поканен на изслушване в комисията за борба със сивата икономика в парламента.   На заседанието беше поканена и журналистката от БНТ и автор на предаването „Открито” Валя Ахчиева поради факта, че от доста време тя е ангажирана с темата и е направила поредица от разследвания за паралелния износ на лекарства. В тях тя с конкретни факти освети схеми, по които прокуратурата работи. И да, става въпрос за внос от Турция именно на „Хумира”, която после се изнася за държави от ЕС. И не, не става въпрос за Амир Мохамед.   Ахчиева посвети на темата предаванията си на 27.04, 18.05, 21.09, 26.10 тази година като именно последното показва интересни факти около дейността на Марешки в аптечния бранш и тези на близки негови роднини – майка и жената на тъста. Именно двете „свати”се оказаха важни фигури в търговията с лекарства.   Защо заместник-председателят на Народното събрание не говори по същество за тези факти, когато се опитва да громи българските медии, използвайки политическите си позиции? Защо не каже коя е Нина Катченко, собственичка на фирмата „Трейднет България”, която купува от Веска Марешка, майката на Веселин Марешки? Но не само – пак Марешка е пълномощник на фирмата в България. И, естествено, по силата на случайност­та, същата тази Катченко живее на семейни начала с Александър Музюкин. И понеже най-вероятно Марешки, няма да го направи, да припомним ние – Музюкин е бащата на Светлана Марешка, съпругата на бизнесмена и депутат. Именно „Трейднет” върти износ на лекарства.   По въпроса в позицията на неговата партия „Воля” има единствено витиевати коментари: „Обществената телевизия БНТ, която всички ние издържаме с данъците си, през последните месеци пускаше серия измислени „разследвания”, насочени срещу лидера на ВОЛЯ Веселин Марешки.”     Какво е измисленото на фактите, безспорно доказани в журналистическите разследвания. „Труд” също ги публикува. А ето и какви са те:   Разследването на Валя Ахчиева в „Открито” на БНТ показа как в България се внася контрабандно от Турция скъпоструващото лекарство „Хумира”. В разгледания случай доставчикът „Фармнет” снабдява с него аптеки „Марешки” като по този начин се източва здравната каса. Осветен беше и механизмът на схемата, а той е следният: в опаковката вместо оригинална „Хумира”, произведена в САЩ, се поставя контрабандна турска „Хумира”. Тя се дава на българските пациенти и се заплаща от НЗОК. А извадената оригинална се поставя във фалшива опаковка и отива за паралелен износ.   Интересен факт е, че само 10% от лекарството „Хумира” се използва от болни у нас. Останалите 90% заминават за паралелен износ.   Именно Ахчиева установи и връзката между Катченко и Марешки – Нина Катченко, собственик и управител на „Трейднет България”, живее на семейни начала с тъста на Веселин Марешки в Дубовка, край Волгоград, Русия.   В поредица от разследвания за „Трейднет България” се вижда, че фирмата е направила износ за милиони левове само през тази година на скъпоструващи лекарства за Европа, и по-конкретно за Германия, за немската фирма „Колфарма”.   Разплитането на цялата афера започва с един болен от Бургас, който се нуждае от скъпоструващата „Хумира”. Ангел Апостолов е с диагноза псориатичен артрит. Както обикновено, Апостолов отишъл с рецепта в аптека „Марешки” в Бургас, която се намира на улица „Демокрация” 92.   Представил своята рецепта с изписаното лекарство, което се реимбурсира (плаща) от здравната каса и го получил веднага. Когато се прибрал у дома и отворил опаковката, видял, че двете спринцовки са написани на турски език. Упътването също било на турски език. Видял също, че партидните номера на спринцовката и на опаковката, както и сроковете на годност били различни. Апостолов се притеснил, защото в опаковка с надписи на български език се намирала инжекция с надписи на турски език.   Човекът решил да се обади в българския офис на американската компания АбВи. Тази фирма е производител на това скъпо струващо лекарство, което се изписва на болни от артрит и се реимбурсира от здравната каса. Пациентът попитал нормално ли е това, а от фирмата му отговорили – не, не е нормално.   Ахчиева излъчи и интервю с управителя на въпросната аптека „Марешки”, фармацевт Светла Арабаджиева.   На въпроса как ще обясни, че е дала на пациент лекарство с опаковка на български език, а вътре е турска „Хумира”, управителката отрече някой да е сменял спринцовките вътре в самата аптека. Тя прехвърли топката на фирма „Фармнет”, която е дистрибутор на аптеки „Марешки”. Обясни, че тези лекарства ги получават от склада на „Фармнет” и както ги получат, така ги продават.   В разследването беше направен опит с произволна аптека в Одрин да се купи турска „Хумира”. Ахчиева за 15 минути успя да уговори турския фармацевт да є продаде без рецепта пет опаковки, всяка една по 515 евро, като във всяка има по две спринцовки. За петте опаковки турският фармацевт беше написал собственоръчно на листче, че иска 2575 евро. От тази сметка излиза, че турската „Хумира” е два пъти по евтина от тази в България. Ако в Турция може да се купи за около 500 евро, в България тя е 1800 лева, а в Германия тя е 1800 евро – т. е. двойно повече. Дали Амир е измислил нещо ново и гениално в жанра. Или може би е заимствал някои „практики”? Може би.   Ахчиева показа по документи схемата, чрез която от една оригинална опаковка „Хумира”, която влиза в България, се получават две опаковки, но и двете са менте. Едната опаковка е оригинална на български език, а спринцовките са контрабандна „Хумира” на турски език. Те се дават на български пациенти и според тази схема и касата плаща за тях на аптеките. А втората „Хумира”, вече с оригиналната инжекция, но с фалшива опаковка, направена от някой, отива за паралелен износ за чужбина, за Германия, например. По този начин в предаването „Открито” на БНТ бе разкрита парадоксална схема, по която скъпоструващи лекарства, които се внасят в България, на цени за България, по реда на НЗОК, и които се заплащат с публични средства, всъщност се изнасят за чужбина, като паралелен износ с фалшиви опаковки, а на пациентите се продават контрабандни лекарства, които се заплащат от касата. Това на практика е източване на здравната каса. Укрива се броят на контрабандните лекарства, които по тази схема се заплащат от НЗОК.   Така че Марешки едва ли има основания да си пришива резултатите на прокуратурата и полицията в разследването на ГДБОП и прокуратурата. Нито пък има право „да поощрява” работещите по схемата. По-скоро да отговори на въпроси за собственото си бизнес битие, които упорито избягва. Но не. Депутатът дори използва декларациите на партията си – един изцяло политически инструмент, за да решава свои бизнес въпроси и в един друг сектор – търговията с течни горива.     „Ние няма да позволим истината да бъде скрита и темата да приключи за три дни, както много други такива. Подобен случай имаше с проверките на 900 нередовни бензиностанции през месец юни тази година. Обществото така и не разбра кои са нарушителите. А ако имаше дори само една на Веселин Марешки, това щеше да е топ новина седмици наред.” Наистина ли всичко е наред с горивата на Марешки? Истинският въпрос е Какво изобщо е наред с горивата на видния политик?   Защото има един факт, обвит със странно мълчание. Това е решение номер 129 на Административния съд в Габрово от 22.06.2017 г. С него на фирма на Марешки е наложена глоба от 10 000 лева, както и заплащане на съдебни разноски за 630 лева. Става въпрос за продажбата на некачествено гориво с 50% процента повече сяра. За този случай Марешки обясняваше, че не носи отговорност, че всичко е наред с горивата му, заподозря саботаж.   “Имаме 5 бензиностанции, в Габрово има два съда за дизел. В единия намират по-голямо количество сяра в дизела. Не знам дали има замесени и наши служители. Това е подхвърлено, не може ние да си подхвърлим сяра”, обясняваше се тогава Марешки. Очевидно съдът – крайната инстанция, която може да се изкаже окончателно по въпроса, е на съвсем друго мнение. Защо Марешки някак си пропуска да спомене този факт в политико-икономическите си тиради от трибуната на парламента и телевизионните студия? Ловките му опити да отклонява вниманието от себе си и да пришива собствените си прийоми на бизнес конкуренти не са от вчера.     Около бизнес начинанията на Марешки има много въпроси. Въпросите вече кънтят и е крайно време държавните органи да дадат отговорите, които дължат на обществото. Защото общественият принос на всеки бизнес е плащането на данъци в хазната. Особено когато този бизнес е свързан с човек, заемащ един от най-високите постове в държавата, какъвто е г-н Веселин Марешки.   Така че е ред на финансовия министър да обясни има ли и една приключила проверка на фирми от кръга Марешки. Ако не, защо няма? Защото увъртането и мълчанието по темата вече сериозно намирисва на политически чадър.    ", "date": "2017.12.06", "title": "Борецът за чист пазар Марешки – семейно и паралелно в износа на лекарства"}
{"url": "http://epicenter.bg/article/Rumen-Radev-prizova-OISR-da-priznae-postignatoto-ot-Balgariya-za-izpalnenie-na-kriteriite-za-chlenstvo/142300/2/0", "text": "  Президентът Румен Радев призова днес Организацията за икономическо сътрудничество и развитие /ОИСР/ да признае усилията на България през последните години за постигане на пълноправно членство. На среща с генералния секретар на Организацията Анхел Гурия в Париж, българският държавен глава посочи, че страната ни е член на Европейския съюз от десет години, отговаря на критериите за членство и е част от всички работни органи на ОИСР.   „Кандидатурата на България за членство се подкрепя и от всички 22 държави-членки на ЕС, които участват и в ОИСР“, заяви Румен Радев и добави, че въпреки че не е член на Организацията, България спазва и работи за утвърждаването на определените от нея международни стандарти в търговията.   Анхел Гурия потвърди готовността на ОИСР за засилено сътрудничество с България по време на Българското председателство на Съвета на ЕС и открои образованието, здравеопазването и други сфери, в които може да бъде задълбочено двустранното партньорство с България.  ", "date": "2017.12.06", "title": "Румен Радев призова ОИСР да признае постигнатото от България за изпълнение на критериите за членство"}
{"url": "http://epicenter.bg/article/-Standard-end-Puars--povishi-dalgosrochniya-krediten-reyting-na-Sofiya/142305/2/0", "text": "  Международната рейтингова агенция \"Стандард енд Пуърс\" (S&P Global Ratings) повиши дългосрочния кредитен рейтинг на София от ВВ+ на ВВВ- със стабилна перспектива. Така той вече влиза в групата на „инвестиционните рейтинги“. Това съобщиха от пресцентъра на Столична община.   Столична община става още по-привлекателно място за насочване на инвестиции. Добрият рейтинг е не само полезен ориентир за чуждестранните инвеститори, а и за самата община и нейните граждани, защото помага за привличане на по-евтин финансов ресурс за реализиране на капиталовата програма на столицата. Повишението е признание и за добрата работа на екипа на кмета на София Йорданка Фандъкова и общинската администрация за поддържането на финансова стабилност и високо ниво на собствени приходи на Столична община.   В мотивите на S&P Global Ratings се посочва, че в подкрепа на вътрешноприсъщия рейтинг на Столична община е статутът на града като административен, финансов и търговски център на България. Според Стандард енд Пуърс това допринася за диверсификацията и дава основания за прогнозиране на устойчив икономически растеж на местната икономика. Оценката отразява мнението на агенцията за изключителната ликвидност на общината и добрата бюджетна гъвкавост, основана на значителната автономност в управлението на местните приходи.   Стабилната перспектива отразява тази на рейтинга на България (BBB-/стабилна перспектива/A-3) и отразява факта, че икономиката на София е по-силна от средната за страната. По тази причина Стандард енд Пуърс дава на Столична община максималния възможен рейтинг за българска община, който е равен на държавния.  ", "date": "2017.12.06", "title": "„Стандард енд Пуърс“ повиши дългосрочния кредитен рейтинг на София"}
{"url": "http://epicenter.bg/article/Sluzhiteli-na--quot-Bulgartabak-quot--protestirat--quot-spontanno-quot--pred-tsentralata-na--quot-Da--Balgariya-quot-/142309/2/0", "text": "Служители на „Булгартабак - Холдинг“ излязоха на протест. Около 1500 души изразяват недоволство от това, че холдингът е нарочен за контрабандист. Причина за протеста е негативната, според холдинга, медийна кампания, която се провеждала срещу компанията от страна на лидера на партия „Да, България“ Христо Иванов. Работниците изказват недоволството си, пеейки възрожденски песни пред централата на партията. \"Стани, стани юнак балкански\" огласи улиците.   Шествието тръгна от националния стадион „Васил Левски“, след като близо 20 автобуса пристигнаха на паркинга на съоръжението.   \"Не сме контрабандисти!, \"Булгартабак е отговорен производител!\", \"Ние честно си плащаме данъците, а Вие\", и \"Не се страхуваме от манипулаторите \"Капитал\" и \"Да, България\", пише на плакатите, издигнати от протестиращите. Те надуват свирки и носят българския трибагреник, възмутени от обидите на Христо Иванов. Именно по адрес на лидера на \"Да, България\" Христо Иванов има специални плакати: \"Христо Иванов - момче за поръчки на кръга Капитал\", гласи надпис на един от плакатите. Работниците се оказват запознати със семейната биография на семейството на Христо Иванов, защото един от плакатите гласи \"Бойкикев залепи на твоята врата \"кукла на конци\", гласи плакат на протестиращите. \"Кръгът \"Капитал\" символ на престъпната приватизация\", гласи пък друг. Хората обвиняват, че Иво Прокопиев вика: \"Крадецът вика, дръжте крадеца\" и уверяват, че честно си вадят хляба със собствения си труд.   Подозренията на хората, че акцията на Христо Иванов е поръчка от гуруто на капиталци Иво Прокопиев, си проличаха и в надписите на плакатите, които бяха издигнали. ”Христо Иванов - момче за поръчки на кръга Капитал”, гласи надпис на един от тях и \"Бойкикев, залепи на твоята врата \"кукла на конци\", \"Иво Прокопиев - крадецът вика дръжте крадеца\", гласят лозунгите на протестиращите. Работниците са обидени от провокацията, която беше направена от активисти на партия \"Да, България\". \"Миналата седмица офисът на БТ осъмна с надпис \"Контрабандтабак\" ние затова сме излезли всички служители, за да кажем - ние не сме контрабандисти! Ние не сме престъпници  и не желаем представители на провалени политически проекти от така наречените услужливи медии да спекулират с това и да ни свързват с терористични организации\", заяви пред Канал 3 един от служителите на компанията Слави Савов. \"Ние искаме българските институции да вземат отношение този път и да не позволят груба намеса в успешна българска компания\", допълни той. Колегата му Христо Япраков добави, че хората са тук, възмутени от акцията срещу тях. \"Днес работниците са тук не за да защитят БТ, а да защитят работните си места\", заяви Япраков. \"Тук сме, за да заявим категорично, че искаме БТ да съществува, искаме да работим, да храним семействата си и не искаме да ни обвиняват, че сме престъпниците в България\", каза протестиращият. \"Никой не е доказал нищо. Правиха се хиляди проверки в БТ, 6 месеца бяхме под обсада на митничари, полицаи, всяка кутийка се проверяваше как се прави, къде излиза, никой не можа да докаже, че ние правим нещо нередно\", изригна работникът. \"Ние искаме да каже държавата - е ли така, или не е?!\" И се заканиха, че ако е необходимо, следващия път могат да дойдат и 5000 души, колкото са всички, които работят в компанията. Протестиращите се разделиха на два лъча - по-малката група от около 200 работници се отправи на протест пред централата на \"Да, България\", а останалите потеглиха към парламента, за да внесат петицията си за изчистване на името на \"Булгарбатак\", след което маршрутът им беше към Министерския съвет. \"Отиваме пред централата на партията \"Да, България\", защото смятаме, че те заслужават да изразим нашето отношение към това, което те направиха и се изгавриха с името на една компания, която тази година навърши 70 г.\", заяви Слави Савов, който потегли с първия лъч. \"В парламента връчваме петиция с официалната позиция на компанията държавата да си влезе в ролята като държава и да се спре спекулацията по въпроса - е ли е \"БТ\" контрабандист, или не е!\", добави колегата му Христо Япраков. През това време другият лъч се готвеше да потегли към парламента, а в студения ден работнички на \"Булгартабак\" извиха кръшно протестно хоро под звуците на македонски песни. Протестът идва след разпространения доклад на турската служба за противодействие на организираната престъпност и контрабанда, в който се споменава \"Булгартабак\" и се посочва, че продукти на компанията са контрабандно прекарвани през Турция към Близкия изток.  ", "date": "2017.12.06", "title": "Служители на \"Булгартабак\" протестират с възрожденски песни пред централата на \"Да, България\" /видео"}
{"url": "http://epicenter.bg/article/Tsvetan-Tsvetanov-sas-sreshti-v-Darzhavniya-departament-na-SASht/142315/2/0", "text": "Продължава работното посещение на председателят на ПГ на ГЕРБ и заместник-председател на партията Цветан Цветанов във Вашингтон.   Председателят на Комисията по вътрешна сигурност и обществен ред е в американската столица за участие във форум по въпросите на сигурността, организиран от Конгреса на САЩ, съобщиха от пресцентъра на ГЕРБ.   По-рано днес Цветан Цветанов се срещна с ръководителя на Офиса за Централна и Югоизточна Европа в Държавния департамент Дженифър Бахъс. По време на срещата двамата обсъдиха регионалните измерения на сигурността и ролята на България в тази част на Европа. Цветанов запозна американската страна с приоритетите на България по време на предстоящото председателство на Съвета на ЕС. Беше обърнато специално внимание на стремежа на българската държава за по-тясно интегриране на страните от Западните Балкани в общия европейски процес. Двете страни се обединиха около мнението, че европейската перспектива пред региона е от решаваща важност за неговото бъдещо развитие.   По-късно Цветан Цветанов се срещна с бившия заместник секретар по вътрешната сигурност на САЩ Алън Бързин. Цветанов и Бързин имат дългогодишно съвместно сътрудничество по въпроси от областта на правоохраната. Бързин бе старши ръководител в екипа на бившия секретар по вътрешната сигурност на САЩ Джанет Наполитано и е водещ експерт на САЩ по въпросите на граничната сигурност и незаконната имиграция. По време на срещата двамата обсъдиха въпроси на регионалната среда за сигурност, в т.ч. възможности за нейното бъдещо развитие и възможни критични моменти. Беше отбелязано със задоволство, че в областта на двустранното взаимодействие между България и САЩ по тези въпроси е налице устойчива позитивна тенденция на развитие. Цветанов запозна своя американски колега с приоритетите на България по време на предстоящото председателство и отправи покана към Алън Бързин да вземе участие в някои от събитията по парламентарното измерение на европредседателството.   Утре срещите на Цветан Цветанов във Вашингтон продължават по програма - с представители на мозъчни тръстове и научни институти в областта на политическия анализ и международните отношения.", "date": "2017.12.06", "title": "Цветан Цветанов със срещи в Държавния департамент на САЩ"}
{"url": "http://epicenter.bg/article/Parlamentat-otkaza-da-izslusha-ministar-Goranov-za-natisk-ot-NAP-varhu-sadii-i-advokati/142317/2/0", "text": "Парламентът отхвърли искането на \"БСП за България\" да изслуша министъра на финансите Владислав Горанов за съмнения за натиск на Националната агенция по приходите /НАП/ върху съдии, адвокати и счетоводители, съобщи БТА. Всеки има право да е недоволен от едно или друго решение на съда, но има начин, по който те да се оспорват на по-горната инстанция, коментира заместник-председателят на ПГ на \"БСП за България\" Крум Зарков. По думите му НАП не трябва да се използва за средство за репресии над инакомислещите и тези, които упражняват свободни професии. Миналата седмица в декларация от парламентарната трибуна от левицата изнесоха информация за доклад от НАП-Бургас до Централното управление на Агенцията, в който се предлага да се извърши селекция на счетоводните фирми и адвокатските дружества, за които има информация, че правно обслужват заинтересованите лица, на които са издадени принудителни административни мерки - запечатване на обект, а също така и на съдии от Бургаския административен съд и членове на техните семейства. За периода 11 август - 31 октомври 2017 г. на териториалните дирекции на приходната агенция в цялата страна са възложени общо 39 броя проверки и ревизии на физически лица с професия адвокат, съдия или счетоводител, от които 25 са на територията на НАП-Бургас, цитираха от БСП отговор от НАП на тяхно запитване.", "date": "2017.12.06", "title": "Парламентът отказа да изслуша министър Горанов за натиск от НАП върху съдии и адвокати"}
{"url": "http://epicenter.bg/article/Stanishev-kam-Edi-Rama--postignahte-seriozen-napredak-za-prisaedinyavaneto-na-Albaniya-kam-ES/142318/2/0", "text": "Президентът на ПЕС Сергей Станишев се срещна с албанския премиер Еди Рама в централата на партията в Брюксел. Те обсъдиха напредъка на Албания по пътя към присъединяването й и нейната стабилизираща роля сред страните от Западните Балкани. Еди Рама благодари за доброто сътрудничество и подкрепата на ПЕС. Станишев заяви, че ПЕС оценява високо усилията на албанското правителство за подготовката за членство на страната в ЕС. „За всички е очевидно, че вие удвоихте усилията си, за да изпълните европейските изисквания и че водите страната си по правилния път – този към Европейския съюз.“ Двамата обсъдиха и подготвяната от ПЕС среща на високо ниво по време на българското председателство в София.   Станишев припомни, че левите лидери имат амбицията да подготвят Пътна карта за присъединяването на Страните от Западните Балкани към ЕС, с два компонента: политически и икономически. Целта е тази Пътна карта да се превърне в основата на Софийска декларация, даваща ясна перспектива за присъединяване към Съюза. Коридор №8 и други важни инфраструктурни и икономически проекти също бяха дискутирани като част от ползите от присъединяването на държавите към ЕС. На срещата присъстваха Джакомо Филибек, заместник-генерален секретар на ПЕС и Дитмир Бушати – министър на външните работи на Албания.", "date": "2017.12.06", "title": "Станишев към Еди Рама: Постигнахте сериозен напредък за присъединяването на Албания към ЕС!"}
{"url": "http://epicenter.bg/article/Kralskiyat-gotvach--Svatbenata-torta-na-Hari-i-Megan-shte-e-s-banani--zashtoto-printsat-obozhava-ploda/142307/10/100", "text": "След като датата на сватбата на принц Хари и Меган Маркъл е насрочена за около 26 май 2018 г., стана ясна и част от визията на тяхната сватбена торта, съобщава „Дейли Мейл“.   По думите на Дарън Макгрейди - бившия кралски готвач на принц Хари и херцог на Кеймбридж главна роля в декорацията на празничния сладкиш ще изпълнява Негово величество... бананът.   Макгрейди издаде и причините Хари и Меган да спрат избора си именно върху този дъхав тропически плод. Оказва се, че за по-малкият син на покойната Лейди Даяна бананите били любимо изкушение още от дете.   Сред най-обожаваните пък от него десерти били сладките, приготвени със специалното участие на бананите.    Самите кралски годеници също потвърдиха на всеослушание, че плодовете ще бъдат удостоени с особено внимание на церемониалното шоу, защото принцът е влюбен във \"всичко с банани\".   На всичкото отгоре бананите били и своеобразен символ на близките отношения между Хари и Меган. В зората на тяхната романтична връзка американската актриса публикувала снимка в Инстаграм на два сладки и очарователни „прегърнати“ банана.   Сега, след като научихме, че бананите са най-обичаният от Негово височество плод, не е изненада вече и вкусът му към екзотични красавици, каквато безспорно е Меган Маркъл. Това ще бъде първата кралска сватбена торта, направена от банани. McVities е сладкарската фирма, от която бъдещите младоженци са поръчали шоколадова бисквитена торта на осем етажа по рецепта на кралското семейство.  Източник: woman.bg", "date": "2017.12.06", "title": "Кралският готвач: Сватбената торта на Хари и Меган ще е с банани, принцът обожава плода"}
{"url": "http://epicenter.bg/article/Dzhordzhina-i-Alana-Ronaldo-za-parvi-pat-na-koritsa/142311/10/100", "text": "\"Раждането протече бързо и лесно. Когато се роди Алана, целият персонал на болницата ми каза, че никога не е виждал такова раждане!”, казва гордата майка. Дъщерята на Кристиано Роналдо и Джорджина Родригес се появи за първи път на корицата на списание.Родителите избраха испанското издание „Hola!”, за да разкажат как е преминало щастливото събитие, съобщава Nova. „Раждането на бебето беше доста по-различно, отколкото си представях. Винаги съм се вълнувала от този момент, но се опитвах да не мисля много за него, докато не дойде денят на Алана Мартина\", споделя младата майка и допълни - \"Раждането протече бързо и лесно. Когато се роди Алана, целият персонал на болницата ми каза, че никога не е виждал такова раждане!”. Джорджина разказва и за съветите, които ѝ дал футболистът: \"Кристиано, който беше много отговорен по време на бременността, ми казваше да бъда спокойна и че Господ ще ми помогне при раждането.\" Родригес сподели и какво ѝ е повлияло много положително, докато първородната ѝ дъщеря идвала на бял свят: „Един малък детайл при раждането ни развълнува по особен начин. Лекарката успя да създаде специална атмосфера, пускайки ни песни на Алиша Кийс, докато дъщеря ни идваше на бял свят. Алана Мартина и музиката винаги са вървели ръка за ръка, докато тя още беше в корема ми. Нямаше как музиката да не присъства и на нейното раждане. Беше незабравимо!”", "date": "2017.12.06", "title": "Джорджина и Алана Роналдо за първи път на корица"}
{"url": "http://epicenter.bg/article/Balerina-na-Slavi-napravi-Lyuben-Dilov-sin-dyado-/142312/10/100", "text": "Любeн Дилoв-cин cтaнa дядo нa мoмичeнцe. Hoвинaтa cъoбщи самият тoй нa cтpaницaтa cи във Фeйcбyк.   Новото попълнение във фамилията e дeтe нa пo-гoлeмия мy cин Ивaн.   \"Дoбpe дoшлa в живoтa ни Aдpиaнa Ивaнoвa Дилoвa! Oбeщaвaмe мнoгo дa тe oбичaмe и дa нaпpaвим тoзи лyд cвят мaлкo пo-дoбъp и мнoгo вeceл, cпeциaлнo зa тeб\", нaпиca щacтливият дядo.   Aдpиaнa e poдeнa на 5 декември, тежи 2 кг и 950 гpaмa, с pъcт 49 cм. Maйкa й e извecтнaтa бaлepинa oт \"Шoyтo нa Cлaви” Cтaниcлaвa Лeфтepoвa.   Kpacивaтa блoндинкa бe yвoлнeнa oт Tpифoнoв, cлeд кaтo cтaнa яcнo, чe чaкa дeтe, въпpeки чe бe eднa oт вoдeщитe тaнцьopки в пpeдaвaнeтo гoдини нapeд. Tя бe и гaджe нa Гoджи, кoйтo oбaчe тaкa и нe ce peши дa й пpeдлoжи бpaк. Източник: новини.бг", "date": "2017.12.06", "title": "Балерина на Слави направи Любен Дилов-син дядо  "}
{"url": "http://epicenter.bg/article/Prezidentat-i-parvata-ni-dama-se-darzhat-za-raka-na-sreshta-s-Irina-Bokova-i-printsesa-Shantal/142320/10/99", "text": "Българският държавен глава Румен Радев, съпроводен от съпругата си Десислава Радева, е на тридневно работно посещение във Франция по покана на президента Еманюел Макрон.   Семейство Радеви се появи снощи на ВИП-събитие в присъствието на високопоставени личности от френския елит. Да уважат българския президент на среща с него бяха дошли Патрик Жерар - директор на Националното училище по администрация на Франция, Лоик Ерве - сенатор на Горна Савоя и председател на групата за приятелство Франция-България във Френския сенат, Марк Йошум - кмет в департамент Горна Савоя, Жан-Мари Оран - генерален директор на Международната организация по лозарство и винарство, Никола Жегу- съветник на президента Макрон, Антоан Херт- председател на групата за приятелство Франция-България във Френския парламент, Н.К.В. принцеса Шантал, барон Франсоа Ксавие дьо Самбюси, Елен Карер д`Анкос - секретар на Френската академия, Катрин Лалюмиер - председател на Дома на Европа в Париж и Ирина Бокова- генерален директор на ЮНЕСКО 2009-2017 г.   Десислава Радева напълно разби протокола, избирайки сива еждневна жилетка и спортен черен панталон за ВИП-събитието. От фотосите, разпространени в официалната страница на президента на България, се вижда, че всички останали дами са подбрали елегантни вечерни тоалети, както подхожда на събитието - малки черни или червени рокли, стилни бижута с перли, обувки с ток, косите им оформени в леки прически.   На този фон облеклото на първата ни дама изобщо не се вписка в общата картина. Нейната визия е по-скоро ежедневна и не е подходяща за подобни официални срещи с високопоставени персони от френското висше общество.   Както държавния глава на България, така и останалите поканени гости заемат високи държавни позиции, представляват кралски семейства и са носители на международни признания. Самото обкръжение изисква стилно облекло и следване на определени норми, с които българската първа дама не се е съобразила.   В рамките на посещението на държавния глава на територията на  Франция е предвидена и среща между двете първи дами - Десислава Радева и Бриджит Макрон. Според предварителна информация тя ще включва разходка по брега на р. Сена, известен с китната си растителност. Снимки от срещата обаче все още не са излезли в публичното пространство.   Радева и Макрон се срещнаха за първи път на територията на Варна в края на август т.г. Двете разгледаха Ботаническата градина в Балчик и обядваха в местен рибен ресторант.     ", "date": "2017.12.06", "title": "Президентът Радев и първата дама се държат за ръка на среща с Ирина Бокова и принцеса Шантал"}
{"url": "http://epicenter.bg/article/Shestgodishno-dete-ot-Rusiya-e-novoto-nay-krasivo-momiche-v-sveta--Snimki-/142341/10/99", "text": "Шестгодишно момиче от Русия беше обявено за най-красивото в света.   Анастасия Княжева вече е натрупала легион от фенове онлайн, които са удивени от куклаподобните й черти и поразителните й сини очи. Тя е успешен детски модел, участвала е в редица кампании, включително за руската марка Chobi Kids.   Анастасия, представлявана от President Kids Management, натрупа над 500 000 последователи в Instagram, като акаунтът й се управлява от майка й Анна. Тя редовно публикува снимки на момичето, всяка от които получава стотици коментари от всички краища на света.   Някои фенове вече предполагат, че Анастасия, позната още като Анна, един ден ще отнеме короната на руския модел Ирина Шейк, която се устреми към славата през 2007 г., ставайки лице на Intimissimi.   Въпреки огромната подкрепа от феновете, засвидетелствана към Анастасия на официалната й страница в Instagram, някои от тях критикуват майка й заради факта, че детето носи грим на тази крехка възраст.  Източник: новини.бг", "date": "2017.12.06", "title": "Шестгодишно дете от Русия е новото най-красиво момиче в света (Снимки)"}
{"url": "http://epicenter.bg/article/Isinbaeva--Igrite-v-Pyonchan-shte-badat--quot-osakateni-quot--bez-Rusiya/142334/8/0", "text": "Двукратната олимпийска шампионка в овчарския скок Елена Исинбаева нарече Зимните олимпийски игри в Пьончан догодина \"осакатени\", след като в тях няма да участват руски спортисти. \"Всички, които до последната минута вярвахте в справедливостта и се надявахте на нещо по-добро, моля ви не се отчайвайте. Както и вие, аз също през изминалата година до последната минута вярвах в справедливостта. Решението на МОК не бива да се нарича неочаквано. Принципно всичко вървеше в тази посока, но аз все пак се надявах да се позволи на чистите и неопетнени спортисти да излязат на спортните трасета под флага на своята страна - Русия\", пише бившата лекоатлетка в социалните мрежи. \"Мислех, че позицията на МОК е да отстоява и защитава чистите спортисти по целия свят, без да се взира в тяхната националност, цвят на кожата или етническа принадлежност и това ще бъде показано в действителност. Какво остана от принципа на олимпизма, от духа на олимпиадата, от идеята за олимпийските игри? Без Русия това е една куца олимпиада\", добавя още Исинбаева. Вчера МОК взе решение да прекрати членството на Олимпийския комитет на Русия и да спре от участие в Пьончан спортистите на тази страна заради системно нарушаване на допинг правилата. Руските състезатели имат право да се състезават индивидуално под олимпийски флаг. Самата Исинбаева не успя да участва на летните олимпийски игри в Рио де Жанейро. Това стана поради проблеми от същия характер - Руската федерация по лека атлетика бе изритана от Световната (ИААФ). И тогава ИААФ реши да не пуска руски лекоатлети в Рио с изключение на състезателката по скок на дължина Дария Клишина, която живее и тренира в чужбина. Зимните олимпийски игри в Пьончан ще се проведат от 9-и до 25-и февруари 2018-а година.", "date": "2017.12.06", "title": "Исинбаева: Игрите в Пьончан ще бъдат \"осакатени\" без Русия"}
{"url": "http://epicenter.bg/article/Pochina-frenskata-rok-zvezda-Dzhoni-Holidey/142287/7/0", "text": "  Най-голямата рок звезда на Франция Джони Холидей е починал тази нощ на 74 години от рак на белите дробове. Тъжната вест съобщи съпругата му Летисия с изявление, цитирано от АФП. „Джони Холидей си отиде. Пиша тези думи, без да мога да го повярвам. Обаче е истина, мъжът ми вече не е сред нас. Напусна ни тази нощ както живя целия си живот – смело и достойно“, написа тя в изявление. Жан-Филип Сме е роден на 15 юни 1945 г. в Париж, Джони Холидей (френското произношение е Джони Алиде), е рокендрол легенда и киноактьор, понякога наричан френският Елвис Пресли. Има над 400 турнета, събрали повече от 15 милиона зрители. До 2005 г. продава около 80 милиона диска. Общо 18 от албумите му са платинени. През 1965 г. се жени за Силви Вартан, но през 1980 г. двамата се развеждат. Имат син Давид. След Вартан той се жени още два пъти. От брака си с актрисата Натали Бай има дъщеря – Лора Сме, която е също киноактриса. От 2006 г. живее в Швейцария. Около година музикантът се бори с рак на белите дробове. Химиотерапията обаче се е отразила негативно на здравето му и състоянието му се е влошило.    ", "date": "2017.12.06", "title": "Почина френската рок звезда Джони Холидей"}
{"url": "http://epicenter.bg/article/Okolo-petdeset-raneni-pri-sblasak-na-dva-vlaka-v-Germaniya/142290/7/0", "text": "  Около петдесет души бяха ранени при сблъсък между два влака близо до Дюселдорф, в Западна Германия.    ", "date": "2017.12.06", "title": "Около петдесет ранени при сблъсък на два влака в Германия"}
{"url": "http://epicenter.bg/article/Svetat-pred-nov-konflikt--Tramp-shte-obyavi-Erusalim-za-stolitsa-na-Izrael/142293/7/0", "text": "  Oчаква се американският президент Доналд Тръмп да обяви днес, че признава Ерусалим за столица на Израел, заявиха пожелали анонимност официални представители на САЩ, цитирани от Асошиейтед прес, Франс прес и други световни агенции.   Президентът Тръмп освен това ще нареди на Държавния департамент да подготви преместването на посолството на САЩ в Израел от Тел Авив в Ерусалим. Той няма да определя график за преместването, което вероятно ще отнеме \"няколко години\", казаха източниците.   Очаква се Тръмп да обяви решението си в 13.00 ч. местно време (18.00 ч. по Гринуич).   Признаването на Ерусалим за столица на Израел ще е признаване на \"историческата и съвременната действителност\", а не толкова политическо изявление, казаха източниците.   Те отбелязаха, че почти всички израелски правителствени ведомства и израелският парламент са в Ерусалим, а не в Тел Авив, където поддържащите дипломатически отношения с Израел държави по традиция държат посолствата си.    Един такъв ход би променил датиращата от десетилетия позиция на САЩ по въпроса и може да разпали насилие в Близкия изток. Арабски и мюсюлмански страни предупредиха, че подобно решение може да провали крехките усилия за мир в Близкия изток.   Генералният секретар на ООН Антониу Гутериш е против каквито и да било едностранни действия към Ерусалим, които могат да подкопаят решението с две държави на израелско-палестинския конфликт.   Говорителят на ООН Стефан Дюжарик заяви пред репортери в централата на ООН в Ню Йорк: \"Ние винаги сме гледали на Ерусалим като на въпрос за окончателния статут, който трябва да бъде решен с преки преговори между двете страни въз основа на резолюциите на Съвета за сигурност.\"   Израел превзе Източен Ерусалим през Шестдневната война от юни 1967 г., а през юли 1980 г. обяви града за своя \"вечна и неделима\" столица. Международната общност обаче не признава израелските претенции към Източен Ерусалим, който палестинците искат за столица на бъдещата си държава.   Палестинската автономна власт, която контролира Западния бряг на река Йордан, и ислямисткото движение Хамас, управляващо ивицата Газа, предупредиха Тръмп да не признава цял Ерусалим за столица на Израел и да не премества там американското посолство, съобщи Франс прес.   Това ще унищожи напълно шансовете за мир, подчерта в неделя Набил Шаас, съветник на палестинския президент Махмуд Абас.   Организацията за ислямско сътрудничество (ОИС) каза, че ако Тръмп признае Ерусалим за столица на Израел, това ще представлява \"откровена агресия\" срещу арабския и мюсюлманския свят, предаде Асошиейтед прес.   В случай че предприеме такъв ход, президентът на САЩ ще навреди на израелско-палестинския мирен процес и ще повиши напреженията в Близкия изток, предупреди саудитският посланик във Вашингтон принц Халид бин Салман, цитиран от Ройтерс.   Турският президент Реджеп Тайип Ердоган също предупреди, че евентуално признаване на Ерусалим за столица на Израел от американската администрация може да доведе до скъсване на отношенията между Анкара и еврейската държава.   \"Ще водим тази борба докрай и с решителност. Това може да стигне до скъсване на дипломатическите ни отношения с Израел\", заяви Ердоган, добавяйки, че статутът на Ерусалим е \"червена линия за мюсюлманите\".   Промяна на \"историческия\" статут на Ерусалим би предизвикала \"голяма катастрофа\" и \"би сложила край на мирния процес\", заяви на пресконференция вчера и турският правителствен говорител Бекир Боздаг.   Подобно решение на американската администрация \"би открило пътя към нови стълкновения, към нови спорове, допълнителна нестабилност в района, към непредвидими събития\", каза той.  ", "date": "2017.12.06", "title": "Светът пред нов конфликт! Тръмп ще обяви Ерусалим за столица на Израел"}
{"url": "http://epicenter.bg/article/Nad-180-000-zhiteli-na-Kaliforniya-shte-se-evakuirat-zaradi-prirodni-pozhari/142294/7/0", "text": "  Над 180 000 жители на американския щат Калифорния получиха нареждане за евакуация заради природни пожари, предаде CNN.   По информация на властите, евакуацията засяга 38 000 души в окръг Вентура и 150 000 души в съседния окръг Лос Анжелис.   Трима пожарникари са пострадали при потушаването на огъня. Животът им е вън от опасност. Пострадали сред населението няма, посочва началникът на службата за противопожарна охрана в Лос Анжелис.   Във вторник пламъците са се разпространили върху площ от 180 000 кв. км. Над 27 хиляди души вече са напуснали домовете си.    По данни на LA Times, огънят е унищожил 150 сгради. Над 250 000 жители са останали без електроснабдяване. Губернаторът на щата Джери Браун обяви извънредна ситуация в окръг Вентура.   В борбата със стихията участват около 1000 пожарникари. Като мярка за сигурност учебните заведения в района са затворени.  ", "date": "2017.12.06", "title": "Над 180 000 жители на Калифорния ще се евакуират заради природни пожари"}
{"url": "http://epicenter.bg/article/Velikobritaniya-izrazi--zagrizhenost-quot--za-planovete-na-SASht-po-vaprosa-za-Erusalim/142301/7/0", "text": "  Великобритания е загрижена за плана на американския президент Доналд Тръмп да признае Ерусалим за столица на Израел. Това заяви министърът на външните работи на Обединеното кралство Борис Джонсън в сряда, предава AFP, цитирани от    „Приемаме със загриженост докладите, които чухме, защото смятаме, че Ерусалим очевидно трябва да бъде част от окончателното споразумение между израелците и палестинците, договорено уреждане\", заяви Джонсън при пристигането си за срещата на НАТО в Брюксел. На нея ще присъства и държавният секретар на САЩ Рекс Тилърсън.   Очаква се по-късно в сряда Доналд Тръмп да обяви решението си дали ще признае Ерусалим за столица на Израел и ще премести в града дипломатическото представителство на САЩ в страната.  ", "date": "2017.12.06", "title": "Великобритания изрази „загриженост\" за плановете на САЩ по въпроса за Ерусалим"}
{"url": "http://epicenter.bg/article/Germaniya-i-Frantsiya-preduprediha-za-sblasatsi-v-Yerusalim/142316/7/0", "text": "  Германия е разтревожена, че в Близкия изток могат да избухнат сблъсъци след разпространената информация, че президентът на САЩ Доналд Тръмп ще признае Йерусалим за столица на Израел. Това съобщи външното министерство на Германия, предаде от Ройтерс, цитирани от    Министерството се обръща към германците за израелските и палестински земи: \"От 6 декември 2017 г. може да има демонстрации в Йерусалим, на Западния бряг и в Ивицата Газа. Не може да се изключи насилие\".   Ведомството съветва пътуващите до Йерусалим германски граждани внимателно да следят ситуацията чрез местните медии и да избягват засегнатите райони.   Френското външно министерство също предупреди на сайта си да се очакват демонстрации и французите трябва да ги избягват, както и големи събирания в Източен Йерусалим, на Западния бряг и в Ивицата Газа.   Високопоставени представители на САЩ съобщиха вчера, че Тръмп ще признае Йерусалим за столица на Израел и ще премести посолството на САЩ от Тел Авив в свещения град.  ", "date": "2017.12.06", "title": "Германия и Франция предупредиха за сблъсъци в Йерусалим"}
{"url": "http://epicenter.bg/article/Vladimir-Putin-izdiga-dnes-kandidaturata-si-za-prezident-/142319/7/0", "text": "  Днес Владимир Путин може да обяви кандидатурата си за нов президентски мандат в Русия. Мястото е форум в Москва, където той е потвърдил, че ще присъства и ще връчи наградата \"Доброволец на Русия 2017\", но не е посочен точен час на пристигането му.   Това прогнозира ura.ru, като се позова на два свои източника от Кремъл, съобщава    Същото мнение изказа и политологът Максим Жаров, като се мотивира, че това би намалило негативните настроения в обществото след решението на Международния олимпийски комитет да отстрани Русия от Зимните олимпийски игри догодина.   Руският президент може да обяви решението си и на второто събитие, на което ще бъде днес. Потвърдена е визитата му в Нижни Новгород, където ще има среща с автомобилния завод „Горки“.   Тази прогноза не се споделя от други руски политолози, които са на мнение, че първо ще бъде обявена дата на изборите през март догодина, след това ще се сформира инициативна група за издигането на Владимир Путин за президент и утвърждаване евентуално на партиен форум на „Единна Русия“, ако кандидатурата му е партийна.  ", "date": "2017.12.06", "title": "Владимир Путин издига днес кандидатурата си за президент?"}
{"url": "http://epicenter.bg/article/Stanishev-pristigna-v-Berlin--Dava-ramo-na-Shults/142324/7/0", "text": "Председателят на Партията на европейските социалисти Сергей Станишев пристигна днес в Берлин, за да участва в международен форум, посветен на конгреса на германските социалдемократи, който започва утре. Това съобщава БНР. На форума си германските социалдемократи трябва да решат дали да участват в бъдещото управление на Германия в коалиция с консерваторите. Тази седмица социалдемократите в Германия ще решат дали да участват в голяма коалиция с християндемократите, или ще предпочетат да останат в опозиция. Решението ще се вземе на конгреса, който партията провежда от четвъртък до събота. Ден преди началото му в Берлин пристигнаха лидери от Партията на европейските социалисти, начело с председателя й Сергей Станишев. Те ще се срещнат на специален форум с германските си колеги в знак на подкрепа. Поводът за събирането е именно конгресът на германската ГСДП, на която ще бъде избран и нов лидер. Засега има само една кандидатура – тази на досегашния председател Мартин Шулц, припомня в кореспонденцията си националното радио. Станишев ще говори пред съпартийците си за нуждата от прогресивна политика в цяла Европа. Още на конгреса в Лисабон преди дни той заяви: \"Искаме Европа да остане обединена – без скорости, без бюджетни ограничения и без социални неравенства!\" Той обяви и целите на европейските социалдемократи – да се преборят за нова реформа на еврозоната, да се противопоставят на бюджетните ограничения, предлагани от десните в следващата многогодишна финансова рамка на ЕС, и да се въведе данък върху финансовите транзакции. Междувременно Европейската комисия обяви, че повече няма да изчаква Германия да състави кабинет и още днес ще представи плановете си за реформа в еврозоната. Не можем да спрем работа, защото в една страна-членка не могат да съставят правителство, коментира зам.-шефът на Еврокомисията Валдис.", "date": "2017.12.06", "title": "Станишев пристигна в Берлин. Дава рамо на Шулц"}
{"url": "http://epicenter.bg/article/Zaharova-za-izgonvaneto-na-Rusiya-ot-Olimpiadata--Prezhivyahme-svetovni-voyno--I-s-tova-shte-se-spravim-/142337/7/0", "text": "Русия ще преживее забраната за участие на олимпийските игри в Пьончан, както преживя световните войни, разпада на СССР и санкциите, заяви говорителят на Министерството на външните работи Мария Захарова.  Вчера Изпълнителният комитет на Международния олимпийски комитет реши да наложи забрана на Русия за участие в Пьончан заради системно нарушаване на антидопинговите правила. На форума ще бъдат допуснати само руски състезатели, които не са уличавани в употреба на забранени стимуланти. Те ще участват под неутрален флаг, а шампионите няма да чуят химна на родината си. \"Ние не падаме по гръб. Нито от световна война, нито от разпада на Съветския съюз, нито от санкции. Приемаме всичко и го преживяваме\", написа тя в социалните мрежи. \"Вече не трябваше да има спорт в Русия. Възраждането на Русия като спортна държава не беше включено в глобалните планове: младежите трябваше отдавна да са заспали, стадионите – завинаги превърнати в битпазари, треньорите – да работят в чужди отбори.\" \"Нищо не стана според сценария. Появи се ново поколение спортисти, световните спортове се изпълниха с постиженията на руските атлети, Русия проведе отлично Олимпийските игри. Спортът постепенно се превръща в една от националните идеи, въплътена в десетки хиляди детски школи и училища, в най-новите стадиони и просто в желанието да бъдем спортни\", пише Мария Захарова. \"Сега трябва да изключим емоциите и достатъчно сериозно на анализираме тези решения, които взе МОК по отношение на нашата страна, преди да огласим някакви заключения\", коментира от своя страна говорителят на Кремъл Дмитрий Песков.", "date": "2017.12.06", "title": "Захарова за изгонването на Русия от Олимпиадата: Преживяхме световни войни. И с това ще се справим!"}
{"url": "http://epicenter.bg/article/NATO--Vazstanovihme-komunikatsionnite-kanali-s-Moskva/142340/7/0", "text": "На пресконференция Генералният секретар на НАТО отбеляза, че след продължително прекъсване, военните комуникационни канали на пакта с Москва са възстановени. След като в продължение на две години нямаше заседания на Съвета НАТО-Русия, от миналата пролет заседавахме шест пъти, уточни шефът на НАТО Йенс Столтенберг, цитиран от БТА. Отчитаме напредък по въпроса за сигурността на въздушното пространство, особено над Балтийско море, посочи той. По неговите думи съюзниците виждат резултат от разговорите с руската страна и остават открити за диалог. Столтенберг съобщи, че на снощната вечеря на министрите на външните работи от НАТО е прието решение за продължаване на добронамерения диалог с Москва, както и за запазване на подкрепата за източноевропейските партньори на алианса. НАТО има важна роля на Западните Балкани от десетилетия, допринесохме за постигането на мир. Присъствието ни в региона остава значително. Призоваваме всички да направят възможното за намаляване на напрежението, да се въздържат от силни думи, за да се избегне нов въоръжен сблъсък, заяви генералният секретар. Той добави, че министрите са обсъдили въпроса със Северна Корея, и отново поясни, че НАТО очаква постигането на мирно решение по ядрената и ракетната програма на Пхенян. Помолен за оценка на решението на САЩ да преместят посолството си в Израел от Тел Авив в Ерусалим, Столтенберг заяви, че местоположението на дипломатическите представителства е въпрос, който съответните държави решават сами. НАТО не е част от Близкоизточния мирен процес, но силно подкрепяме постигането на мирно решение в региона, посочи Столтенберг Генералният секретар на НАТО призова Русия да се изтегли от Абхазия и Южна Осетия. \"Загрижени сме от руските действия там, призоваваме Русия да се изтегли от региона. Настояваме за запазването на сигурността и териториалната цялост на Грузия. Готови сме да съдействаме на Грузия в напредъка й по пътя към членство в НАТО\", добави Столтенберг. По повод заседанието тази сутрин на Комисията НАТО-Грузия той посочи, че сред обсъдените въпроси е била сигурността на енергийните доставки и в Черно море. Грузия има всички необходими средства да напредне към членство в алианса, ще продължим с подкрепата си, включително за осъвременяването на грузинските въоръжени сили, добави генералният секретар.", "date": "2017.12.06", "title": "НАТО: Възстановихме комуникационните канали с Москва"}
{"url": "http://epicenter.bg/article/Martenitsata-vleze-v-spisaka-na-YuNESKO/142345/7/0", "text": "Мултинационалната номинация на мартеницата е вписана в Представителния списък на елементите на нематериалното културно наследство на човечеството на ЮНЕСКО. Това стана по време на заседанието на Междуправителствения комитет за опазване на нематериалното културно наследство на ЮНЕСКО, което се провежда в Република Корея. Номинацията е съвместна на България, Румъния, Молдова и Република Македония, съобщиха от Министерството на културата. Досега в списъка на шедьоври на нематериалното наследство на ЮНЕСКО България е записала: хора на Бистришките баби, нестинарството, традицията за изработване на Чипровските килими, обичаят \"Сурва\" - традициите и обредите на кукерите в Пернишко, и  съборът в Копривщица.  ", "date": "2017.12.06", "title": "Мартеницата влезе в списъка на ЮНЕСКО"}
{"url": "http://epicenter.bg/article/Mediite-v-Rusiya-za-otstranyavaneto-na-stranata-ot-Igrite--Kogo-vsashtnost-nakaza-MOK-/142339/11/0", "text": "Новината за изхвърлянето на Русия на зимните олимпийски игри в Пьончан през февруари заема челно място в местната преса. Изпълнителният комитет на Международната олимпийска федерация наложи забрана на Руския олимпийски комитет заради системно нарушаване на антидопинговите правила.  На форума ще бъдат допуснати само руски състезатели, които не са уличавани в употреба на забранени стимуланти. Те ще участват под неутрален флаг, а шампионите няма да чуят химна на родината си. \"Ръководството на Международния олимпийски комитет (МОК), разследвал допинговата криза в Русия, избра едно от най-суровите, но все пак не най-суровото наказание за установените нарушения. То отстрани от олимпийските игри в Пьончан Руския олимпийски комитет, но допусна онези руски спортисти, които изпълнят критериите за \"чистота\" на МОК\", пише \"Комерсант\". \"Ще им бъде разрешено да се представят само под неутрално знаме и без да могат да чуят в Република Корея своя национален химн. Интригата е кой ще бъде допуснат в Пьончан и ще склонят ли на варианта без национални символи руските власти, намекнали вече, че ако МОК наистина избере тази мярка, ще откажат изобщо участие в олимпийските игри\", добавя вестникът. При това положение \"Руският олимпийски комитет и всички останали хора от спорта може да реагират както си искат, но нещата не ги решават те, решава ги нали знаете кой\", коментира пред \"РБК\" спортният журналист Евгений Слюсаренко. \"Формално руските власти нямат лостове за въздействие върху спортистите, които пожелаят да участват в състезанията под неутрално знаме\", подчертава юристът Тимур Хутов. Той припомня \"доста много\" подобни случаи от историята на спорта и прогнозира, че руските власти едва ли ще правят спънки - \"това може да предизвика и съдебни процеси, и поредния международен скандал\". \"Решението на МОК съдържа и добри новини за Русия - не са открити доказателства за държавна подкрепа на допинга в страната\", посочва \"Взгляд\". \"Комисията на МОК не намери никакви документирани, независими и безпристрастни доказателства за това, че висшите държавни органи на властта в Русия са подкрепяли или са били осведомени за т. нар. допингова система\", цитира онлайн изданието доклад от сайта на МОК. Според \"Ведомости\" обаче с решението си да допусне руските национали на олимпиадата само с олимпийския флаг, но не и с трикольора на Русия, МОК \"наказва на първо място държавата, допуснала или най-малкото гледала през пръсти как руските спортисти масово и системно използват забранени препарати\". \"От олимпиадата са отстранени именно символите и представителите на руската държава - знамето й, химнът, националните символи по униформите, служителите от спортната система. По един или друг начин са наказани всички официални лица, представлявали Русия като държава на игрите. За знамето и химна се говореше отдавна, но в Русия явно не са очаквали да бъдат наказани толкова сериозно именно представители на държавата\", изтъква всекидневникът. \"Русия може да обжалва решението на МОК пред Спортния арбитраж в Лозана. На практика обаче няма време за това. Олимпийските игри в Пьончан стартират на 9 февруари\", отбелязва \"Известия\".", "date": "2017.12.06", "title": "Медиите в Русия за отстраняването на страната от Игрите: Кого всъщност наказа МОК?"}
{"url": "http://epicenter.bg/article/Ubietsat-na-koloezdacha-v-Primorsko-e-s-10-prisadi-i-bil-s-2-7-promila-v-kravta/142333/3/0", "text": "  59-годишният шофьор Владимир Колев, който блъсна и уби 33-годишния колоездач Евелин Дуков в Приморско, се оказа с 10 присъди. Той е шофирал с 2,7 ‰ алкохол.   Тежкият инцидент стана в неделя по обяд на улица \"Трети март\" в Приморско.   Софиянецът Владимир Колев бил зад волана на лек автомобил \"Опел Омега\" с пернишка регистрация. Колата навлязла в лентата за насрещно движение и блъснала младия Евелин, който карал колело.   След катастрофата, Колев избягал от местопроизшествието и се скрил в двора на почивна база, където два часа по-късно е открит от полицаите. В 14.17 ч. шофьорът е тестван с дрегер за употреба на алкохол, като апаратът отчел - 2.22 промила. Блъснатият велосипедист е откаран в УМБАЛ – Бургас, където малко по-късно е починал. 33-годишният Евелин е семеен и има малко детенце.   Днес Владимир Колев застана пред Окръжния съд в Бургас, който гледа мярката му за неотклонение, съобщиха местните сайтове \"Бургас Инфо\" и \"Флагман\". Мъжът е обвинен в причиняване на смърт по непредпазливост и бягство от местопроизшествието.   В съдебната зала стана ясно, че софиянецът е осъждан 10 пъти за различни престъпления срещу собствеността, а според назначената по делото експертиза по време на катастрофата той е шофирал с 2,70 промила алкохол в кръвта. Според свидетели, мъжът започнал да пие от рано сутринта в неделя. Колев работел от 10 години като домакин в почивната база в Приморско, където се укрил след катастрофата, но без трудов договор.   Според държавното обвинение са събрани достатъчно доказателства, от които може да се направи обосновано предположение, че именно Владимир Колев е извършител на деянието. Наблюдаващият прокурор заяви, че има опасност обвиняемият да се укрие, предвид и тежестта на повдигнатото обвинение, което предвижда до 10 г. затвор и поиска най-тежката мярка - \"задържане под стража\".   Самият Колев помоли съда да бъде освободен под домашен арест.   \"Изобщо не зная дали съм бил на мястото. Съжалявам за момчето, но нямам спомен да съм бил там. Седях в една стая, не можех да изляза навън, не знам на кой свят съм бил. Нямам спомен да съм бил пиян. Знам, че съм съден преди и като ми предложиха да отида от София в Приморско съм се пазил от сянката си. Не исках проблеми. Аз си бях в базата. Аз не съм добре с главата, с простатата... ако е възможно да съм под домашен арест в базата в Приморско\", каза обвиняемият.   Неговият адвокат обясни, че преди 15 години Владимир бил ударен с брадва в главата и претърпял тежка операция, след която част от черепа му е била заменена с пластмасова пластика и имал загуба на памет. Защитникът обаче не можа да представи никакви доказателства за това. В почивната база Колев се е грижил за майка си, която е с деменция. След ареста тя е изпратена в старчески дом в София.   Окръжните магистрати решиха, че обвиняемият трябва да остане за постоянно в ареста, тъй като има реална опасност да се укрие.   Бащата и вдовицата на Евелин Дуков също бяха в съдебната зала. Те поискаха извършеното от Колев да бъде разглеждано като убийство, а не като пътен инцидент.  ", "date": "2017.12.06", "title": "Убиецът на колоездача в Приморско е с 10 присъди и бил с 2,7 промила в кръвта"}
{"url": "http://epicenter.bg/article/Dimitar-Nikolov-pozdravi-burgazlii-za-praznika-na-grada/142323/2/0", "text": "  Кметът на Бургас Димитър Николов поздрави бургазлии за празника на града от трибуната на местния парламент с емоционално обръщение. Той отбеляза, че днес за 10-и път ще се изправи пред жителите на Бургас в качеството му на кмет и както винаги ще бяга от клишетата, предава Флагман.бг.   Николов припомни, че Свети Николай – пазителят на Бургас, е посветил целия си живот, за да помага на слабите, бил е скромен и смирен, избягвал е суетата, бил е повелител на доброто.   Следвайки завета на Свети Николай кметът запита: „Днес е ден, в който трябва да си зададем няколко прости въпроса, чиито отговори обаче не са никак леки. Радваме ли се на успеха на другите; добри ли сме не само към близките, но и към непознатите; умеем ли да се радваме на по-малките неща и да не трупаме гняв; прощаваме ли истински, нахлуваме ли с лека ръка в личното пространство на хората; уважаваме ли чуждите способности и труд или отричаме това, което не разбираме; самокритични към себе ли сме толкова колкото към останалите; безгрешни ли сме, за да сочим с пръст грешните; оценяваме ли хубавите неща за живота”, попита Николов.   След което продължи: „Днес искам да благодаря на близките ми за търпението и доверието, на приятелите си заради това, че ги имам, на неприятелите – че ме карат да бъда внимателен , на колегите за труда и усилията, на общинските съветници за подкрепата на важните за града моменти, на почетните граждани – за качествената им, с които обогатяват ценностна ни система, на бургаските деца за радостта, която ни дават с техните успехи”, заяви той.  ", "date": "2017.12.06", "title": "Димитър Николов поздрави бургазлии за празника на града"}
{"url": "http://epicenter.bg/article/Rumen-Radev-litna-s--Rafal--v-nebeto-nad-Frantsiya--SNIMKI-/142327/2/0", "text": "Президентът Румен Радев започна своя полет с изтребителя „Рафал“. Полетът ще продължи около час и половина и е част от работаната му визита във Франция.   На връх Никулден президентът Румен Радев пилотира „Рафал“ - един от най-добрите съвременни многоцелеви изтребители, който е на въоръжение на френските ВВС. Полетът е подарък от президента на Франция Еманюел Макрон, по чиято покана българският държавен глава е на тридневно работно посещение, което приключва днес   \"За мен това е сериозен подарък от президента Макрон, той ми го предложи, а на такова предложение няма как да се откаже\", разказа с усмивка Радев в Париж.   На летището президентът бе изпратен от съпругата си Десислава Радева, от посланика ни във Франция, от съветници на държавния глава.   Изпитанието е сериозно, защото това няма да е полет за шоу - в небето на Франция българският държавен глава ще прави истински „прихвати“, ще демонстрира уменията си във „въздушни боеве“. Ще бъде включен официално в графика на ВВС на Франция. Полетът на Радев на френския суперизтребител „Рафал“ ще трае близо час и половина, по време на който френската държава поема отговорност за живота на българския президент   Самолетът „Рафал“ е двуместен. В едната кабина на изтребителя ще бъде Радев, в другата - французин. Управлението на машината е абсолютно еднакво и в двете кабини. „Няма как държавата да те пусне в чужд самолет да изпълниш полет сам“, поясни за Епицентър.бг президентът преди да отпътува за Франция.   И за Румен Радев полетът е огромна отговорност, въпрос на професионална чест и разбира се, държавнически акт. „Рафал“ е многоцелеви изтребител, направен без американско участие, от последното поколение на френския самолетостроителен концерн\"Дасо\". Развива максимална скорост от 1912 км/ч, с далечина на полета 2000 км.   Седмица преди да отлети за Франция Румен Радев мина на авиолекарска комисия във ВМА и показа изумителни показатели – кръвно 120/80, пулс 47 - по време на пълно функционално изследване. Лекарската комисия е сравнила сегашните му данни с последното изследване, което е правил през 2012 година и се оказало, че днешните показатели на Румен Радев са по-добри от тези преди пет години. „Спортувам. Не играя футбол. Имам си мои методи, които с годините съм развил, така че с по-малко време да има по-голям ефект“, поясни президентът „тайната“ на перфектната си форма.  ", "date": "2017.12.06", "title": "Румен Радев литна на „Рафал“ в небето над Франция (СНИМКИ + ВИДЕО)"}
{"url": "http://epicenter.bg/article/Sotir-Tsatsarov--Nyama-masovo-podslushvane-na-polititsi--magistrati-i-zhurnalisti-/142328/2/0", "text": "Главния прокурор Сотр Цацаров обори твърденията на шефа на Националното бюро за контрол на СРС Бойко Рашков за масово подслушване на политици, магистрати и журналисти. И двамата бяха в парламента. По настояване на депутатите от левицата в дневния ред на Народното събрание бе включена точка за изслушване на шефа на бюрото Бойко Рашков.   Няма масово подслушване на политици, магистрати и журналисти, заяви главният прокурор Сотир Цацаров по време на дебатите по доклада на Националното бюро за контрол на СРС за 2016 г.   „Не чух отговор на два въпроса. Подслушване на журналисти? Не. Масово подслушване на политици, магистрати, журналисти? Не. Това, че се намираме в условията на открито заседание съвсем не е оправдание да кажем, че такова може да има“, коментира Цацаров, цитиран от \"Фокус\". Според него твърденията, че 10 % от всички СРС-та касаят журналисти, политици и магистрати са дълбоко неверни.   „Защо са най-голям брой разрешенията за използване на СРС в Специализирания съд? Защото той издава разрешение за подслушване на организирани престъпни групи, а една група е минимум от трима души“, поясни Цацаров.   Цацаров на практика влезе в задочна полемика с Бойко Рашков, който преди изтъкна пред депутатите високия брой на СРС в сравнение с миналата година. Рашков посочи още, че Специализираният съд на практика се превръща в основен.   Това предизвика следния отговор от обвинител №1. \"Бе нарисувана една апокалиптична картина на масови нарушения, в която институциите общо взето мълчат, а Националното бюро се оказва единствената институция, което познава закона, спазва го и се бори срещу нашите безобразия. Моите уважения, но това не е така\", каза Сотир Цацаров. „Нямах намерение или желание да се изказвам, не защото нямам какво да кажа, а защото ние имаме само със статут на гости. Поисках думата след изказването на председателя на Националното бюро за контрол на СРС“, посочи той. „Не мога да не отговоря на някои неща, за които бяха изнесени факти- дълбоко неверни, за съжаление“, заяви главният прокурор.   „За наше съжаление, поне 80% от това, което се чу в залата, имаше политическа окраска. Това, което трябваше да има юридическа окраска, при цялото ми уважение към колегите, бе лишено от доста юридическа окраска“, коментира той. „Оказа се, че институциите тънат в мълчание, на няколко пъти бяха отправени упреци за мълчание и към мен“, посочи Сотир Цацаров и допълни, че няма сигнал на бюрото, който да не е получило отговор под формата на прокурорско постановление.", "date": "2017.12.06", "title": "Цацаров обори Рашков: Няма масово подслушване на политици, магистрати и журналисти!"}
{"url": "http://epicenter.bg/article/S-21--poveche-sa-razresheniyata-za-prilagane-na-SRS-prez-2016-g--spryamo-2015-g--/142330/2/0", "text": "Народните представители приеха Доклада на Националното бюро за контрол на специалните разузнавателни средства за извършената дейност през 2016 година, предаде репортер на Агенция „Фокус“. Докладът бе приет с 182 гласа „за“, 1 „против“ и 3 „въздържал се“. В доклада през 2016 година се констатира увеличение с 21.09% на разрешенията за прилагане на СРС по отношение на лица и обекти спрямо 2015 година.  През 2016 година са започнали процедури за СРС спрямо 2749 лица, като през 2015 година са с около 100 по-малко. Най-голям брой инициирани процедури са инициирани от МВР- 56.2% , от Прокуратурата са 33.39%, а от ДАНС- 10.08%.   Депутатът от БСП Александър Симов обърна внимание на въпроса дали са прилагани СРС спрямо журналисти. „Важно е да знаем такива конкретни неща, дали в България има скрита атака към свободната журналистика“, заяви той.   Народните представители за втори път отхвърлиха предложението на БСП гласуването на доклада да бъде закрито.", "date": "2017.12.06", "title": "С 21% повече са разрешенията за прилагане на СРС през 2016 г. спрямо 2015 г. "}
{"url": "http://epicenter.bg/article/Borislav-Sarafov-e-noviyat-direktor-na-Natsionalnata-sledstvena-sluzhba/142331/2/0", "text": "  С пълно мнозинство от 11 гласа „За” Прокурорската колегия на Висшия съдебен съвет (ВСС) избра Борислав Сарафов за директор на Националната следствена служба (НСлС), предаде Агенция „Фокус”.   Сарафов бе единственият кандидат за поста, а мястото бе овакантено след като предходният директор Евгени Диков бе избран и встъпи в длъжност като член на настоящия състав на ВСС.   Преди да бъде гласувана кандидатурата му, Сарафов защити концепцията си за работа като директор на НСлС и отговори на въпроси на членове на Прокурорската колегия, както и на такива, постъпили от неправителствени и професионални организации. Той заяви решимост натовареността с дела на НСлС да достигне оптимални нива, които да позволят както качествено и срочно разследване по възложените досъдебни производства, така и разумно уплътняване на работното време.   Сарафов изведе на преден план и необходимостта от срочно провеждане на конкурси за запълване на свободните щатни длъжности за следователи, както и оптимизиране работата на специализираните отдели. Концепцията му предлага и стриктно прилагане на принципите за специализация, екипност и взаимодействие на следователите с наблюдаващите прокурори, както и все по-активно използване на съвременната форма на разследване – т.нар. JIT (съвместни екипи за разследване).   В концепцията му са предвидени и мерки за активизиране на разследванията в дълбочина, като освен инкриминираното престъпление се установява и проследява генерирания престъпен капитал и неговата трансформация. Според него подобен подход ще създаде възможност за разкриване на допълнителна престъпна дейност с финансов характер. Обосновава се необходимостта от активна стратегия при разследването и за системно установяване на връзки между престъпленията и пряко или косвено свързаните с тях лица и имущество, на аспекти на организираната престъпност, на икономически, финансови и други престъпления, включително изпирането на пари.     Борислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18 февруари 2001 г. е следовател в Окръжен следствен отдел – София. От 19 февруари 2001 г. до 31 март 2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 1 юни 2001 г. до 5 ноември 2016 г., като в периода 6ноември 2006 г. - 1 март 2007 г. е командирован във Върховна административна прокуратура, след което до 17 декември 2009 г. е командирован във Върховна касационна прокуратура. От 17 декември 2009 г. до 22 декември 2010 г. е заместник административен ръководител, заместник апелативен прокурор на Апелативна прокуратура – София, командирован във ВКП. От 30 юни 2011 г. до 17 януари 2013 г. е административен ръководител на Апелативна специализирана прокуратура. От 18 януари 2013 г. до избирането си за директор на НСлС Борислав Сарафов е заместник на главния прокурор при Върховна касационна прокуратура. Награждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г.  ", "date": "2017.12.06", "title": "Борислав Сарафов е новият директор на Националната следствена служба"}
{"url": "http://epicenter.bg/article/Valentin-Radev--MVR-ne-e-izpolzvalo-nereglamentirano-SRS/142335/2/0", "text": "  МВР не е използвало нерегламентирано специални разузнавателни средства (СРС). Това заяви министърът на вътрешните работи Валентин Радев по време на дебатите по доклада на Националното бюро за контрол на СРС за 2016 г., съобщава    От думите на министър Радев стана ясно, че 70% са одобрените случаи за използване на СРС. Според него ефективността от използването им е около 20%.   Валентин Радев допълни, че заявители на СРС са главните дирекции на МВР, Софийската дирекция на вътрешните работи (СДВР) и всички областни дирекции на МВР.   „Те заявяват съответните СРС. Ние искаме СРС само за тежки умишлени престъпления. Не делим хората на политици, журналисти, или други“, подчерта министър Радев.            ", "date": "2017.12.06", "title": "Валентин Радев: МВР не е използвало нерегламентирано СРС"}
{"url": "http://epicenter.bg/article/Simeon-Vtori--Ako-imotite-ni-sa-bili-na-darzhavata--zashto-sled-konfiskatsiyata-prez-1946-g--gi-odarzhavi-/142336/2/0", "text": "Казусът с царските имоти, ако ми простите за израза, е стара дъвка, която много хора използват”. Това заяви Симеон Сакскобургготски днес в Пловдив. Той присъства на литургията в храма „Св. Николай Мирликийски Чудотворец”, на финала на която държавници и целият духовен клир поднесоха поздравления на пловдивския митрополит Николай по повод имения му ден.   Запитан за казуса с имотите, Симеон Сакскобургготски добави още: „ Аз ще отговоря с едно – през 1946 г. ни конфискуваха имотите, като държавата ги одържави. Ако бяха нейни, щеше ли да ги одържавява? Нека, който ще, да ми отговори на този въпрос. И ще се разбере за какво се говори”.   Този храм е прекрасен, много се радвам, че можах да го видя, сподели Сакскобургготски. Дядо Николай пък го увери, че имената на малцина са записани в историята на църквата, но неговото е едно от тях, съобщава още \"Марица\".", "date": "2017.12.06", "title": "Симеон II: Ако имотите ни са били на държавата, защо след конфискацията през 1946 г. ги одържавява?"}
{"url": "http://epicenter.bg/article/Prezidentat-Radev-prizemi-uspeshno-frenskiya-iztrebitel--quot-Rafal-quot--Beshe-neveroyatno-prezhivyavane-/142338/2/0", "text": "Президентът Румен Радев приключи успешно своя първи полет на борда на френския изтребител „Рафал“. Той  Полетът продължи около час и половина и бе част от работната му визита във Франция. \"Беше невероятно преживяване\", бяха първите думи на президента след приземяването му.    \" \". Това бяха първите оценки на топпилота на България Румен Радев, минути след кацането с френския изтребител.   \" , продължи да разказва за преживяването си президентът.   Радев сподели, че би се радвал да можем да си позволим подобни изтребители, но първо трябва да поискаме да ни предоставят информация за цената и условията и ще разберем.   \"След като искаме да отворим по-широко ветрилото, за да имаме повече избор, трябва да включим и този самолет. Условията са важни и цената на поддръжката не е за подценяване. Не мога да ви кажа каква е цената и кое колко ще струва. Това е сложна технология с много сложно оборудване. Това е технология. Не е просто да купим едни самолети\", обясни Радев.     „ , допълни емоционално държавният глава.   „Мисля, че България има много възможности, с които можем да върнем този подарък на президента Еманюел Макрон. Но за мен беше прекрасен подарък.  \", каза още президентът Румен Радев.   \" , категорично завърши президентът и се здрависа с другия пилот, с когото си партнираше във въздушното шоу във френското небе.   . Произвежда се в три модификации - едноместен, двуместен и палубен. Знае се, че България не е поискала оферти за закупуване на \"Рафал\".   На връх Никулден президентът Румен Радев пилотира „Рафал“ - един от най-добрите съвременни многоцелеви изтребители, който е на въоръжение на френските ВВС. Полетът бе подарък от президента на Франция Еманюел Макрон, по чиято покана българският държавен глава е на тридневно работно посещение, което приключва днес  ", "date": "2017.12.06", "title": "Президентът Радев приземи успешно френския изтребител \"Рафал\": Беше невероятно преживяване!"}
{"url": "http://epicenter.bg/article/Vav-Varna-izgrazhdat-prelezi-za-peshehodtsi-po-noviya-bul---Levski-/142342/2/0", "text": "  Напредваме със строителните дейности на един от ключовите проекти на Варна - изграждането на новото трасе на бул. „Васил Левски“, който ще преразпредели движението в града и ще обезпечи отвеждането на транзитния трафик извън централната част. До момента сме изградили 970 м водопроводи, в участъците между ул. „Подвис“ и ул. „Зюмбюл“, както и между бул. „Сливница“ и бул. „Вл. Варненчик“. Готова e 500 м дъждовна и 650 м битова канализация. Поставени са 166 пилота, от тях 122 в участъка от бул. „Сливница“ и бул. „Вл. Варненчик“, останалите са в южната част в Максуда. Това обяви кметът Иван Портних, който направи оглед на строителните дейности на новото трасе на бул. „Левски“ със зам.-кмета Христо Иванов. От 135 обекта, които трябва да бъдат отчуждени по цялото трасе, за 129 са изготвени оценки и са обявени за отчуждаване. В срок от 1 до 3 месеца от обявлението се издават заповеди за отчуждаване, като по закон гражданите имат право да оспорват в съда тези оценки, коментира кметът. Продължават и дейностите по почистване на нерегламентираните сметища край Максуда. До момента са изнесени около 31 000 тона отпадъци.    „Всеки ден отваряме нови участъци по трасето. В близките дни започваме работа по всички кръстовищата на булевардите „Цар Освободител“, „Сливница“, „Вл. Варненчик“. Опитваме се да минимизираме промените в градския транспорт, да се осигури проходимост на автобусите на градския транспорт и на автомобилите. В тясна връзка сме със строителите и КАТ, за да можем да създадем максимална координация. Естествено, при реализацията на такъв мащабен проект няма как да няма затруднения. Моля всички граждани за търпение и разбиране. В крайна сметка, след приключване на ремонтните дейности, ефектът ще бъде изключително положителен за всички“, каза кметът Иван Портних.   „Задават се много въпроси за пешеходното преминаване след изграждането на новия булевард. Затова използвам случая да обясня, че сме предвидили прелези - до стадион „Спартак“, между „Цар Освободител“ и „Сливница“, между „Сливница“ и Вл. Варненчик“, а на „ Кап. Райчо“ и „Кракра“ – автомобилен и пешеходен прелез. Отделно на трите кръгови кръстовища с бул. „Цар Освободител“, „Сливница“ и „Вл. Варненчик“ ще има пешеходни пътеки. Така че, обезпечаването на безопасността на пешеходците ще бъде факт“, допълни кметът.  ", "date": "2017.12.06", "title": "Във Варна изграждат прелези за пешеходци по новия бул. „Левски“"}
{"url": "http://epicenter.bg/article/Na-Nikulden--GERB-pode-zakonodatelni-promeni-sreshtu-nezakonniya-ulov-na-riba/142343/2/0", "text": "Навръх Никулден народният представител от ГЕРБ-Ловеч Иван Миховски поде законодателни промени срещу незаконния улов на риба. На среща в Народното събрание той покани представителите на Централна рибно-опазваща организация - яз. Сопот /ЦРОО/ Станимир Шошков, Стефан Тодоров, Атанас Аргиров, Валери Спасов и Марио Антонов и ги срещна с колегите си от ПГ на ГЕРБ от правната комисия Анна Александрова и от комисията по земеделието и храните Димитър Гечев - зам.-предедател, Александър Мацурев, Алтимир Адамов, Андриан Райков, Запрян Янков, Ирена Димова, Станислава Стоянова и Радостин Танев. В сериозен разговор доброволците представиха начина си на работа и постигнатите резултати, като изтъкнаха и най-пресния пример от днес, когато в Монтана благодарение на работата на колегите им там, са задържани над 170 кг незаконен улов на риба. Те изложиха вижданията си и исканите от тях законодателни промени.  По думите на представителите на ЦРОО през последните години е установено, че нерегламентираният риболов завзема застрашителни размери и големи държавни язовири и реки се обезрибяват с нарастващи темпове чрез риболов с електрически ток, хрилни рибарски мрежи, взривни и отровни вещества и други методи и средства забранени от Закона за рибарството. Стотици тонове крадена риба се реализират на пазара, което е  сериозна част от сивата икономика на държавата, а консумацията на риба, уловена, съхранена и продадена извън стандартите, представлява пряка опасност за здравето на хората. Те изтъкнаха и още проблеми в сектора, като това да се лови риба без риболовен билет, като подчертаха, че от това губи държавата, туризма, и рибопроизводителите, които страдат от нелоялната конкуренция.  Именно затова те поискаха съдействието на Миховски и колегите му за законодателни промени в две посоки - криминализиране на риболова с мрежи, ток и взрив, като подчертаха, че именно с тези бракониерски пособия се унищожава рибното богатство на България, а заловените бракониери получават единствено парични санкции, които те не плащат.  След като от ИАРА не могат да се справят с проблемите по язовирите, редно е хората да започнат да ги стопанисват и да отговарят за тях, но говорим само за контрол на рибния ресурс. Държавата, в лицето на ИАРА ще контролира организациите, стопанисващи дадени язовири. При открити нарушения, ИАРА ще може да прекратява договорите за стопанисване на съответния язовир. Това е формулата на успеха в цяла Западна Европа, бяха категорични от ЦРОО и поискаха засилен контрол. При евентуално стопанисване на някой язовир от риболовците, ще спечелят - държавата, защото при наличие на повече риба, повече риболовци ще посещават язовирите, а това означава повече издадени билети и съответно повече пари в хазната, -рибопроизводителите, защото при намаляване на бракониерския улов те ще продават много повече произведена риба, ще започнат и да произвеждат повече риба, а това означава, че ще плащат повече данъци, а ще се разкрият и работни места.  По думите им ще спечели и туризмът, защото според представителите на ЦРОО, почивните бази на по-добре охраняваните язовири ще са по-заети.  Няма истински рибар, който да не е категорично против бракониерските набези и борбата с незаконния улов на риба, бяха категорични народните представители, участвали в срещата. Те поеха ангажимент внимателно да разгледат и обсъдят исканите промени в нарочно заседание на Комисията по земеделието и храните, на която ще бъдат изслушани становищата на ИАРА и ЦРОО и ще информират за решението си и евентуалните законови промени, с които ще се заемат, за да се намали незаконния улов на риба. Народните представители благодариха на доброволците за делата им, като подчертаха, че са наясно с трудностите, пред които са изправени и заявиха категорично, че ги подкрепят в усилията им. ", "date": "2017.12.06", "title": "На Никулден! ГЕРБ поде законодателни промени срещу незаконния улов на риба"}
