{"url": "http://epicenter.bg/article/Ministerstvo-na-energetikata--Pochina-izpalnitelniyat-direktor-na--quot-Bulgartransgaz-quot--/146869/2/0", "text": "Министерство на икономиката съобщи преди минути тъжна вест. \"Уведомяваме ви, че в следствие на влошено здравословно състояние почина изпълнителният директор на \"Булгартрансгаз\" ЕАД г-н Георги Гегов\", се казва в съобщението, разпространено до медиите.  \"В този изключително труден момент семейството на господин Гегов моли да бъде уважена скръбта им и правото им на уединение\", се казва още в изявлението.  По време на първото правителство на Бойко Борисов Гегов беше шеф на борда на директорите на компанията.  Той е потомствен енергетик, син на Кирил Гегов - дългогодишния шеф на \"Булгаргаз\", още докато дружеството обединяваше търговията с природен газ и мрежовите услуги.  Приживе 42-годишният Георги Гегов бе смятан за един от най-опитните ни енергетици.  През 2010 година той оглави българо-руската компания за проекта \"Южен поток\". Той бе включен и в делегацията, която замина през 2015 г. в Москва за преговори с руския президент Владимир Путин и с представителите на Газпром, припомня БЛИЦ.  ", "date": "2018.02.08", "title": "Министерство на енергетиката: Почина изпълнителният директор на \"Булгартрансгаз\" "}
{"url": "http://epicenter.bg/article/Gen--Kircho-Kirov--Prisadata-mi-e-nepriemliva/146793/2/0", "text": "Няма нищо класифицирано, в това което съм произнесъл пред вас и във вашето студио, каза бившият шеф на разузнаването ген. Кирчо Киров осъден на 15 години затвор, в ефира на Нова телевизия. Той каза това пред водещия Виктор Николаев, защото втората присъда, която получи бе за класифицирана информация, съобщена именно в студиото на Нова. Преди години той разказа в ефира на медията за свои срещи с ръководители на ирански спецслужби заради осъден в ислямската република българин   \"Присъдата ще я обжалваме, тя е неприемлива за мен и за моята защита, каза той. Случаят с осъдения в Иран българин Живко Русев беше вече широко известен на медиите, каза той. - Аз бях осъден на 15 години в изключително бърз процес при удивителен синхрон между прокуратурата и военния съд\", каза още ген. Киров. По думите му това е добре режисиран процес.   Бях осъден единствено на основание на показанията на един единствен  човек, припомни той. „Знам кои са поръчителите и кои са техните политически ментори, но ще замълча. Подготвил съм документи, в които има конкретни данни, депозирал съм ги на надеждно място, защото се опасявам, че може да се случи нещо с мен или моето семейство“, бяха точните думи на бившия шеф на разузнаването ген. Кирчо Киров.   „Не твърдя, че някой ще се опита да ме убие, но изпитвам притеснение, че нещо може да се случи с мен или моето семейство“, продължи ген. Кирчо Киров.   Според ген. Киров в скоро време тези документи ще бъдат предоставени на \"партньорски служби и медиите\". Бившият шеф на разузнаването намекна, че може да даде \"бомбите\" не на български медии.   „Класифицираната информация се съдържа в два документа. Тя не е станала обществено достояние. Тя е резултат от срещите ми в Иран\", обясни той.   ", "date": "2018.02.08", "title": "Ген. Кирчо Киров: Опасявам се, че може да ми се случи нещо. Пазя документи в сейф, ще ги извадя!"}
{"url": "http://epicenter.bg/article/Borisov-speshno-vav-VMA--postavili-mu-inzhektsii-v-kolenete-i-glezenite-/146818/2/0", "text": "Министър-председателят Бойко Борисов не е хоспитализиран във ВМА. Това съобщиха от пресцентъра на ВМА във връзка с постъпили запитвания за това дали премиерът е бил настанен в болницата, предава \"Фокус\".  От лечебното заведение уточняват, че по-рано днес, вследствие на множеството травми, които има, са му били направени две инжекции на колената за укрепване на хрущяла, и две - на глезените, след което е освободен.     Припомняме, че през юли миналата година Бойко Борисов претърпя артроскопска интервенция на коляното по спешност заради увреден менискус.   Операцията бе извършена от началника на Клиниката по артроскопска травматология в УМБАЛ \"Софиямед\" и един от най-добрите травматолози в страната доц. д-р Антони Георгиев. През февруари 2015 година лидерът на ГЕРБ пак скъса менискус и беше опериран в болницата. Тогава му препоръчаха да спре да играе футбол.   ", "date": "2018.02.08", "title": "Борисов спешно във ВМА, поставили му инжекции в коленете и глезените. Вече е на работа "}
{"url": "http://epicenter.bg/article/Korneliya-Ninova-s-ostro-pitane-kam-glavniya-prokuror/146822/2/0", "text": "Заради разследване на кадър на БСП от страна на \"Икономическа полиция\" в Шумен лидерът на социалистите Корнелия Нинова се обърна с остро питане към главния прокурор Сотир Цацаров. Социалистите направиха специално изявление за медиите в кулоарите на Народното събрание.   От БСП настояват за спешна проверка на прокуратурата в Шумен. Според Корнелия Нинова става дума за политическа саморазправа.   \"Член на БСП, който е бил държавен служител, е уволнен, защото е член на БСП. Образувана му е проверка. Нашият ръководен орган е Националният съвет. Този човек не е бил член на Националния съвет. Заобикаля се законът. Нарушават го! Започва цяло ровене в партията в Шумен и в София, защото е изпратено писмо до нас. Изискват се всички списъци на членовете на БСП, на общи събрания, на гласуване  - да се предоставят на Прокуратурата“, разказа за какво става дума Корнелия Нинова. Тя изтъкна, че не очаква от министъра на вътрешните работи сериозна реакция, защото той е политическо лице и изпълнява политически поръчки на партията, която го е излъчила.   „От главния прокурор очакваме сериозна намеса, проверка на действията на Прокуратурата в Шумен и отговор имало ли е изпълнение на политическа поръчка“, продължи атаката Корнелия Нинова. И допълни, че не е говорила с главния прокурор за случая и днес ще го сезира. Преди това решила да запознае медиите с това.   „Не може държавна машина и независими органи да бъдат ангажирани с мачкане на политическия опонент и с репресии и натиск върху български граждани, независимо от коя политическа сила са. Ще срещнат категоричната ни съпротива за всички тези действия“, изтъкна лидерът на БСП.   Нинова цитира изисканите от Икономическата полиция списъци за партийни събрания. \"Това е прецедент! Такова нещо не е имало в българското правораздаване. Това мина всякакви граници\", възмути се Корнелия Нинова.   “На какво основание искат информация за членство на БСП и питаме г-н Цацаров изполвана ли е прокуратурата за политически цели? На първо място сме по сива икономика. Питаме и министър Радев: Икономическа полиция вместо да се занимава с това, се занимава с членство в БСП\", атакува Нинова.   \"В сърцето на Европа, по време на председателството цари диктатура. Всяка малка или средна фирма, която бъде подложена на такава репресия, ще има нашата подкрепа\", бе категорична лидерът на БСП.      ", "date": "2018.02.08", "title": "Нинова с остро питане към Цацаров: Изпълнява ли прокуратурата политически поръчки? (Допълнена)"}
{"url": "http://epicenter.bg/article/Angel-Dzhambazki-zashtiti-Neno-Dimov/146825/2/0", "text": "В социалната мрежа българският евродепутат Ангел Джамбази се обяви в защита на екоминистъра Нено Димов. Поводът е исканата оставка на министъра от германска евродепутатка.   Ето реакцията на Джамбазки в социалната мрежа:   Отново изразявам подкрепата си за министър Нено Димов - министър на околната среда и водите. Включването на крайно леви зелени екстремисти, подкрепящи ислямското нашествие в Европа срещу него, го прави по-симпатичен на нормалните българи.   Германската представителка в ЕП, колегата Ska Keller, представител на „Зелените“, идва в България, за да иска оставката на български министър. Колегата Франческа Келер е известна още с идеята си да пресели цели сирийски и други „бежански“ села в България и изобщо в Източна Европа, за да създаде атмосфера „като у дома“ за бежанците и нелегалните имигранти. Идея, безспорно екзотична, атрактивна и иновативна.   Не е известно колегата Франческа Келер, или съпартийците ѝ от крайнолявото движение на „Зелените“ да са се изказали по повод нападенията в Кьолн, Париж, Берлин или Марсилия, особено тези, извършени от лица с бежански статут.   Не е известно тази крайнолява групировка да е отрекла ислямисткия тероризъм. Напротив, наблюдава се странна симбиоза между „екологични“ екстремисти от жълтопаветен тип и ислямски фундаменталисти.   Но пък се вписват чудесно в намеренията на десетината професионални розово-зелени протестиращи на грантова издръжка, десоциализирани анархисти и революционери без кауза тип Босия, Рошавия, Некъпания и Йоло Денев, които от няколко дни призовават себеподобните си в социалните мрежи да „радикализират“ протеста и да предприемат курс към гражданска война и незабавна революция.   Не е известно колегата Франческа Келер да е бранила немската природа така пламенно. В Германия, при два пъти по-малка надморска височина от България, има поне 15 пъти повече лифтове и писти от нас. За последните 2 години в Германия са построени 11 нови лифта. Не е известно колегата Франческа Келер да знае къде и какво точно е Пирин. Но пък ние от ВМРО знаем. Затова, като любезен домакин и високопланински джентълмен, я каня на разходка в Пирин.   За да види с очите си за какво протестира. А и след срещата ѝ с тримата професионални розово-зелени революционери, Босия, Manol Glishev - Манол Глишев и Йоло Денев определено ще има нужда от проветряване и разходка в планината.   Но след това ще трябва да отидем и до Германия, където, сигурен съм, колегата Франческа Келер ще поиска спиране на всякакво строителство в немските планини, демонтаж на построените съоръжения и незабавно разширяване на обхвата на „Натура“ в Германия до поне 35% от територията на страната. Иначе ще си помисля, че нелепият опит за искане на оставка на български министър има някаква друга, нечистоплътна мотивация.", "date": "2018.02.08", "title": "Ангел Джамбазки защити Нено Димов"}
{"url": "http://epicenter.bg/article/Postavyat-barelef-na-Dimita-r-peshev-pred-posolstvoto-ni-vav-Vashington/146830/2/0", "text": "Пред българското посолство във Вашингтон ще бъде поставен барелеф на Димитър Пешев. Това стана ясно след среща на кмета на София Йорданка Фандъкова и председателят на градският съвет на Вашингтон Фил Менделсон, съобщиха от Столичната община.   По време на  срещата  двамата са обсъдили предизвикателствата пред големите градове – транспорта, чистотата на въздуха и достъпа до образование. Председателят на градският съвет на Вашингтон информира столичния  кмет  за мерките, които вземат за справяне с големия трафик и подобряване чистотата на  въздуха. Той е посочил като ключови изграждането на метро във Вашингтон, изграждането на велоалеи, провеждането на кампании, насочени към ходенето пеша и карането на велосипеди, както и стимулиране на гражданите от съседните населени места да се придвижват в американската столица с обществен транспорт.   Системата за прием във детските заведения на Вашингтон е сходна със системата в София. Задължителният обхват на децата в детски заведения обхваща всички  5- годишни, а основен критерии за прием в училище е близостта до дома, посочват от “Московска” 33.   Кметът Фандъкова се е срещнала и с конгресмен Дон Байер. По време на разговорите столичният кмет представи проектите на София в областта на образованието, културното наследство и инфраструктурата. Двамата обсъдили възможностите за инвестиции в София  в сферата на IT- сектора, туризма и образованието.     Според Фандъкова София има потенциала да се развива като туристическа дестинация. Природните дадености, културно –историческото наследство и съвременната култура правят градът атрактивен за туристите, а една от най-перспективните сфери за инвестиции са минералните извори. Фандъкова запозна конгресмена с бъдещата инвестиция на фондация Лаудер  в изграждане на училище, детска градина и културен център в София и с факта, че в българската столица работят американски компании в IT-сектора. По време на разговорите Фандъкова го информирал и за частно-публичното партньорство при предстоящото изграждане на станция на метрото между станция „Сливница“ и станция „Обеля“.", "date": "2018.02.08", "title": "Поставят барелеф на Димитър Пешев пред посолството ни във Вашингтон"}
{"url": "http://epicenter.bg/article/Parlamentat-premahna-opredelenieto--invalid--ot-balgarskoto-zakonodatelstvo/146832/2/0", "text": "  Парламентът гласува на второ четене промени в Закона за държавните такси, предвиждащи изменение в 9 други законопроекта, с което се заличи определението „инвалид” от българското законодателство, предаде репортер на Агенция „Фокус”.   В мотивите на законопроекта, внесен от народните представители от „БСП за България” Михаил Христов и Крум Зарков се посочва, че промените ще улеснят социалната интеграция на хората с увреждания и заличаването на определението \"инвалид\" от българското законодателство ще допринесе за преодоляването на стереотипното мислене за хората с увреждания. Терминът „инвалид” се заменя с „лице с увреждания”.  ", "date": "2018.02.08", "title": "Парламентът премахна определението „инвалид“ от българското законодателство"}
{"url": "http://epicenter.bg/article/Nedzhmi-Ali--Investitsiite-na-EIB-osiguryavat-v-ES-do-2020-g--novi-2-25-mln--rabotni-mesta/146834/2/0", "text": "„Макроикономическите резултати от дейността наЕвропейската инвестиционна банка (ЕИБ) се виждат от оценката, че нейните общи инвестиции през 2015 и 2016 г. се очаква да  допринесат 2.3% към растежа на БВП на ЕС и осигурят 2.25 млн. работни места до 2020 г.“, заяви в пленарната сесия на Европейския парламент в Страсбург евродепутатът Неджми Али. Той беше докладчик на Алианса на либералите и демократите в Европа (АЛДЕ) при разглеждането на Годишния доклад за финансовите дейности на ЕИБ за 2016 година.   „Докладът представя оценката на Европейския парламент за финансовата дейност на ЕИБ в подкрепа на политическите цели на ЕС. Той е широкообхватен, описващ дейността на банката в областта на основните политики, отчетността, финансовите операции и комуникацията“, отбеляза Неджми Али. Той подчерта, че е необходимо да се ускори икономическото възстановяване в Съюза и да се подпомогнат някои икономически сектори и географски райони да компенсират изоставането си.   „В тази връзка докладът приветства въвеждането на обновения Европейски фонд за стратегически инвестиции (ЕФСИ) и призовава за по-нататъшни усилия за избягване на географските дисбаланси. Резултатите към 31 декември 2017 г. показват, че общите инвестиции, на базата на одобрените транзакции на ЕФСИ са достигнали 257 млрд. Евро. Изпълнението на Инвестиционния план за момента е в срок, като очакваме още по-добри резултати от ЕФСИ 2.0 с планираните в неговите рамки 500 милиарда евро.     Същевременно буди тревога факта, че петте най-големи икономики в ЕС са получили 54% от всички предоставени заеми през 2016 г.      „Имайки предвид, че информацията за инвестициите на Банката като процент от номиналния БВП на отделните държави в случая може да не е коректния подход, настояваме за по-широкообхватно териториално разпределение на средствата, включително и по отношение на ЕФСИ.   Влиянието на ЕИБ върху изпълнението в основните политически области може да бъде оценено чрез конкретните резултати от инвестициите, като за целта ЕИБ следва да продължи да прецизира показателите си за изпълнение. ЕИБ трябва да продължи да развива своята култура на риска, за да подобри ефективността на интервенциите по отношение на приноса и към политиките на ЕС.       Имайки предвид, че потенциалните бенефициенти на инвестициите в повечето случаи не са добре запознати с продуктите на банката, необходимо е да се осигури по-добра информираност и да се прилага  политика за обхващане на всички желаещи“, отбеляза в изказването си евродепутатът Неджми Али.   „Задълбочаването на прозрачността, отчетността и вътрешния контрол на ЕИБ са предпоставка за по-доброто корпоративно управление. В доклада се подчертава, че е от същественото значение ЕИБ да продължи борбата си срещу укриването на данъци, данъчните измами, нелегитимните дейности и прането на пари.“      ", "date": "2018.02.08", "title": "Неджми Али: Инвестициите на ЕИБ осигуряват в ЕС до 2020 г. нови 2.25 млн. работни места"}
{"url": "http://epicenter.bg/article/60-tsigani-napadnali-politsaite-v-Ihtiman/146802/3/0", "text": "  Битите полицаи в Ихтиман са били нападнали от група от 60 цигани. Това заяви пред bTV шефът на Районното управление в Ихтиман Лъчезар Колев, цитиран от    И двамата потърпевши служители на реда са извадили медицински удостоверения за нараняванията си, обясни Колев. По думите им и преди е имало подобно ситуации в ромската махала, но никога не се е стигало до чак такава агресия.   Според началника на управлението причина за избухналото напрежение е опитът на полицаите да арестуват шофьор на джип, който криволичел по пътя.   Един от потърпевшите полицаи заяви: \"Не ни дадоха да вземем водача. Дърпаха ни, бутаха ни, не ни изпълняваха разпорежданията. Всичко продължи около 15 минути.\"   Разследването по случая продължава.   Ромите от Ихтиман обаче се оправдават с видеоклип, показващ полицейски произвол. По-рано днес в медиите беше разпространен видеоклип, показващ произвол със задържан гражданин от ромски произход.   Видеото беше разпространено от bTV. Източникът на материала е анонимен.   На него се чува как мъжки гласове карат задържан да прави различни неща пред камера. Според подателя на видеото клипът е заснет в Районното управление в Ихтиман. Хората, които приканвали видно почерпения циганин да прави номера, били полицаи.   Относно разпространения клип Колев заяви, че видеото наистина е направено в сградата на участъка. Той обаче отрече да е информиран за подобен случай. Началникът на управлението заяви и че подобно поведение не трябва да се допуска. Колев разясни, че мъжът на видеото е криминално проявен, добре известен на МВР. Към момента той се намира в затвор в София.  ", "date": "2018.02.08", "title": "60 цигани нападнали полицаите в Ихтиман"}
{"url": "http://epicenter.bg/article/Zategnaha-refima-na-bufernte-parkingi/146828/4/0", "text": "Затегнаха режима на т.нар. буферни паркинги на метрото и те вече няма да могат да се ползват от живеещите наблизо граждани като почти безплатен гараж. Отскоро паркингите се стопанисват от „Паркинги и гаражи”, а не от „Метрополитен” и контролът за ползването им бе затегнат. Гражданите, които искат да оставят колите си там, без да ползват метрото, ще могат да го направят. Но срещу 120 лв. месечен абонамент. Основната цел на буферните паркинги е да поемат трафика на автомобили, като шофьорите оставят там колите си, преди да влязат в центъра и да продължат с метрото. Оказва се обаче, че буферните паркинги се полазват просто като паркинги – без да се ползва метрото, а това представлява заобикаляне на правилата. „Доскоро клиенти са доплащали 75 лв. за услугата „Паркирай и пътувай”, свързана с нощуването на автомобилите”, коментира Румяна Милова, директор на „Паркиране и мобилност” в Центъра за градска мобилност. Програмата „Паркирай и пътувай” основно действа през работното време на буферните паркинги, когато ако се пътува с билет, първите два часа паркинг са безплатни, а после се плаща по 0,50 лв. на час.  Именно затова сега се проверява дали ползвателите на тази услуга наистина са пътували с метрото и ако не са, им се начислява по-висока такса. Така вместо 75 лв. се заплащат 120 лв. Според обяснението на Милова тази услуга не е нова за „Паркинги и гаражи”, а сега само се предлага на около 20 души, които живеят около метрото и ползват паркинга му. Основното е паркингът да се ползва от клиенти на метрото, подчертава тя.", "date": "2018.02.08", "title": "Затегнаха режима на буферните паркинги в метрото. Вече няма да са почти безплатни паркинги!"}
{"url": "http://epicenter.bg/article/Evropa-e-izpravena-pred-risk-ot-neprednameren-voenen-sblasak-s-Rusiya/146790/11/0", "text": "Подкопаването на споразуменията за оръжеен контрол, разполагането на допълнителни оръжия и напрежението около учения на въоръжени сили увеличават риска от непреднамерен военен сблъсък между Европа и Русия, предупреждава годишният Мюнхенски доклад за сигурността, цитиран от Ройтерс.   Документът, озаглавен \"До ръба - и обратно?\" ще бъде публикуван официално днес в навечерието на традиционната Мюнхенска конференция по сигурността, която тази година ще се проведе от 16 до 18 февруари. Докладът споменава засилващия се натиск върху споразумения за ядрено разоръжаване като Договора за ликвидиране на ракетите със среден обсег и запазващите се безпокойства за сигурността в Централна и Източна Европа. \"При това злокобно състояние на нещата е напълно възможно погрешни оценки или неразбирателства да доведат до непреднамерен военен сблъсък\", подчертават авторите. Докладът определя конфликта в Украйна като огромна пречка за деескалиране на напрежението между Русия и Запада. Решението на Съединените щати да доставят нападателни оръжия на Украйна вероятно ще бетонира сегашното положение на задънена улица, прогнозират авторите. Държави в Източна Европа изпитват затруднения в \"една среда на оспорвана сигурност\", хванати между Европейския съюз и НАТО, от една страна, и Русия, от друга, във време, когато политиката на ЕС Източно партньорство \"загуби пара\" и има малки шансове НАТО да приеме нови членове в близко бъдеще, констатира докладът. Някои държави членки на ЕС са все по-скептични за по-нататъшната европейска интеграция, като Унгария и Полша са в пряка конфронтация с Брюксел. Германия - обикновено сила за европейската интеграция - до голяма степен отсъства от дебата поради вътрешни причини, пишат авторите. Докладът все пак установява и положителни тенденции - по-високият икономически растеж в ЕС, реформирането на НАТО и засилването на военното сътрудничество по източния фланг на Алианса. \"Предстоящата година ще покаже дали опитите за постигане на компромис и амбициозните предложения за реформи ще се превърнат в конкретни действия и решения за поправяне на дефектите в ЕС\", пише в заключение в документа. Около 500 високопоставени политически и военни лидери от Европа, САЩ, Русия, Близкия изток и Африка ще обсъдят на конференцията в Мюнхен в края на следващата седмица предизвикателствата пред сигурността.  ", "date": "2018.02.08", "title": "Европа е изправена пред риск от непреднамерен военен сблъсък с Русия"}
{"url": "http://epicenter.bg/article/Nepredskazuemata-Sara-Chang-/146849/6/0", "text": "      За трети път в рамките на 14 години Сара Чанг гостува на софийската публика. В наистина далечната 2004-а свири с оркестъра на Националното радио и за втори път (през 2011-а и тази вечер, в зала „България“) – със Софийската филхармония.   Фактите обаче се оказаха известни повече на някои от нас, журналистите, защото младата цигуларка заяви: „Това е вторият път, в който идвам в България. Тук бях преди много години и свирих концерта на Сибелиус“.   Разбира се, водещата на „Алегро виваче“ (БНР, Ирена Гъделева)   веднага я поправи: Бяхме свидетели и на огнената Ви „Кармен фантазия“ с маестро Росен Миланов. Така ли? – беше спонтанната реакция на музикантката, но малко след това Сара Чанг разказа любопитна история.   „Да, права сте! Наистина си спомням концерта с Росен. Спомням си че по това време Росен живееше и дирижираше във Филаделфия, това е моят роден град. Интересен е начинът по който маестро Миланов ме покани в България. Той е семеен приятел. Помоли ме да дойда и да направя концерт по Коледа, разбира се, аз се съгласих, но фактът че беше точно по това време, въобще не ме зарадва. Майка ми много тайно му даде коледния ми подарък и го помоли дами го даде в България. Той беше толкова мил, че дори трябваше да поизлъже властите на летището, когато го попитаха: „Някой давал ли Ви е нещо да пренесете със себе си?“     : Бърнстейн, Пиацола, Гершуинса от моите любими композитори и този път си позволих да ги събера в един концерт, след потвърждението на Сара Чанг да участва. За мене програмата е много специална в личен план, защото Гершуин е композиторът, който ме обърна към класическата музика, нищо че много хора не го възприемат за класически композитор. Първата ми грамофонна плоча и компактдиск, както и първият ми концерт с оркестър, са все с Гершуин. Бърстейн е продължение - традиция тръгнала от Гершуин.   А за мене като диригент, Гершуин е въплъщение на чистата музика, човекът, който е можел да прави музика без задръжки, разрушавайки всички граници, ограничения и доставяйки си удоволствието просто да създава музика като композитор или като диригент. Има и закачка – увертюрата на „Кандид“, с която ще започне концертът, е едновременно връзката с България и с Пиацола, тъй като в „Кандид“ един от проблемите на главния герой е, че е принуден за известен период да служи в българската армия. От друга страна, част от действието са развива в Буенос Айрес.   И ето ни при Пиацола - Годишните времена  на Буенос Айрес. Те не са писани първоначално за оркестър. А и не са писани като едно произведение, събрани са впоследствие от него. Ние изпълняваме може би най-красивата версия на „Годишните времена на Буенос Айрес“, които освен че ни показват красотата на тангото, правят много препратки към Вивалди. Което е една от причините да кажем: Да, това е класическа музика.   : … След Сибелиус, реших че след толкова години,връщайки се в България, е добре да направя нещо по-малко предсказуемо, не толкова предвидимо. За мене е удоволствие да работя с маестро Тодоров.Много рядко се случва да влезеш на първа репетиция с оркестър който не познаваш, с диригент който не познаваш, и да се получи от първия момент. Ако говорим за Вивалди, „Четирите годишни времена“ е музика която звучи дори на обществени места. Пиацола обаче взема чистия, класически звук на Вивалди и го превръща в нещо по-примамливо, по-изкусително, по-оплетено. Става вътрешна съпоставка между двата стила.   В подкрепа на думите на Чанг, Найден сподели: Пред оркестъра направи много различни неща от тези, които очаквах, но изключително убедително.Така че нямаше нищо по-лесно от това да я последвам. С оркестъра нямахме никакъв проблем да тръгнем веднага в посоката, която тя желае и да създадем такъвПиацола, който да накара човек да поиска да е в страната на тангото. Довечера по един забавен начин, ние можем да ви кажем някои сериозни неща за живота.     : В Джулиард(JuilliardSchool) можете да намерите безумно талантливи хора. Наистина е невероятно колко добри са всички там. Когато си в атмосфера, където всичките ти колеги са безкрайно надарени, това безспорно те мотивира. Г-жа Дилей имаше такъв стил на работа – когато се озовеш в нейната стая, без значение колко други ученици има освен теб, без значение колко ще приеме днес, тя отдаваше цялото си времена този, който свири в стаята, дори да го прави с часове.   Ние научихме много рано, че когато урокът беше кратък, това означава, че не е доволна. Тя имаше маниер да не критикува хората.Ако изсвириш набързо един концерт, обикновено казваше – но чак след половин час: първата ти нота беше много хубава. Следваше „довиждане“ и те изпраща вкъщи. Когато по-късно се върнеш към ситуацията, разбираш какво ти е казала: Всичко останало въобще не беше както трябва.    В някакъв момент, както си пътуваш, пътуваш, се озоваваш в непознат хотел, непознат град и първият ти въпрос е: Боже мой, къде съм? Вторият:Боже мой, какво ще свиря тази вечер? Това са обикновено двата въпроса, които се въртят в главата ми след толкова голямо натоварване от пътуването. За мене далеч по-важно от залата е, с какви партньори се намирам на сцената.Мисля, че и маестро Тодоров може да потвърдисъщото. Т. нар. химия, вътрешното взаимоотношение между мене, маестрото и оркестъра е на първо място. Защото, дори да се озовеш в най-красивата зала, ако не се получава химията, нищо няма да се получи.   Обичам преди да засвиря да хвърля поглед към залата, що за хора са се събрали. Мога да видя много добре облечена семейна двойка, която очевидно приема идването си в концертната зала като част от твърде специална вечер. В други случаи, попадам на двойка облечена ежедневно, в джинси или в по-обикновени дрехи, но те също са част от нас, част от преживяването. Това са неща, на които държа.А вие, маестро..?   : Приципно няма нищо по-важно от партньорите на сцената. Защото и най-прекрасната музика и най-красивата зала могат да бъдат мъчения, ако не се получи отношение на сцената. Музиката е нещо много специално. Аз винаги съм твърдял – изкуството не е наука. Всичко е въпрос на усещане, на това, как ще се разберат двамата изпълнители или изпълнителят с оркестъра. Публиката се явява много специален допълнителен фактор, тя е част от преживяването, но, трябва да си призная, много съм щастлив да бъда с гръб към нея. Защото за един и същи концерт, различни хора могат да имат абсолютно различно мнение. Това се държи не само на различната степен на възприятие на музиката, но и на различните им преживявания през деня, преди да дойдат на концерта.   Понякога човек стои на стола и се чуди: защо съм дошъл? Пред него звучи някаква музика, а той си мисли: довечера какво ще ям вкъщи? А в същия момент, човекът до него, може да преживява най-великия момент в живота си. В този смисъл съм щастлив да бъда с гръб към публиката, за да не попадне случайно погледът ми на някой от първата категория. Защото, това оказва влияние. Имало е случаи вече приключваконцертът или спектакълът, а аз дори не знам дали публиката още е в залата или ни очаква замеряне с домати и яйца. Но пък хубавата част е, че докато правим музиката, можем да живеем собствен живот, заедно с изпълнителите на сцената. И ако човекът който е отишъл на концерт успее да изключи – това е една от основните цели на музиката – събитията извън залата, може да се окаже, че често сме свидетели на магия, идваща от хората на сцената.     : Както казах, за мене музиката е част от изкуството, не от науката, и мога да го докажа. За тези, които имат елементарни познания в музиката – ние работим с интервали. Те носят италиански имена. От нотичката  до нотичката   е секунда, това означава `две`, на италиански. От   до   също е секунда. От първата нота  до последната   е терца. В музиката 2+2 е равно на 3. Затова мене не ме интересува какво знае публиката, за мене е важно как се чувства и как музиката й е повлияла.   Имало е случаи да бъда много лош с музикантите в оркестъра, когато видя определени техни изражения. И им казвам: хора, музикантите не са най-добре платените в света. Ако вие не обичате това, което правите, отидете някъде, където да получавате повече пари. Защото истината е, че хлебарят продава хляб, банкерът оперира с пари, ние оперираме с чувствата на публиката. .   : В своята концертна дейност съм виждала какви ли не типове публика. Ще ви дам пример с Ню Йорк.Там обикновено един и същи концерт върви четири дена като първата вечер е в четвъртък и завършва с неделя следобед. Най-лоялната, по-възрастна на години публика, идва в четвъртък.   Това са редовните абонати, които винаги сядат на едно и също място, ако свириш 100 пъти Бетовен ще дойдат и на 101-я път, ако свириш 200 пъти Малер ще дойдат и на 201-я път. В неделя следобед идва по-особена публика, която става сутрин рано, минава през църквата, хапва си хубаво на някой брънч и след това идва за заключителния ти концерт.   Петък и събота е по-младата публика. Тя предпочита повече Сарасате, Пиацола, нещо по-живо и съвременно. В крайна сметка аз съм се научила да обичам публиката пред която заставам, като, разбира се, има един момент който винаги ме е дразнел. Това са онези хора, които изваждат телефоните си и започват да снимат по време на концерт. Но така или иначе, съм благодарна на всяка публика, пред която съм свирила.      ", "date": "2018.02.08", "title": "Непредсказуемата Сара Чанг                            "}
{"url": "http://epicenter.bg/article/Den-predi-otkrivaneto-startiraha-parvite-ofitsialni-sastezaniya-na-Zimnite-olimpiyski-igri/146800/8/0", "text": "  Първите официални състезания на Зимните олимпийски игри 2018 в Пьонгчанг започнаха, както бе предвидено, в навечерието на церемонията по откриването. Първите състезания бяха по кърлинг за смесени двойки в Центъра за кърлинг в град Гангнюнг, където ще се провеждат състезанията върху лед. В груповата фаза ще се срещнат отборите на САЩ – олимпийски спортисти от Русия, Канада - Норвегия, Южна Корея – Финландия, Китай – Швейцария.   Официалното откриване на Игрите е планирано за петък от 20.00 часа с тържествена церемония, подготвена от домакините и парад на атлетите на олимпийския стадион в Пьонгчанг.   На Олимпийските игри ще бъдат присъдени 102 медала в седем спорта и 15 дисциплини. За тях ще се борят повече от 2 900 спортисти, идващи от 92 страни.   Северна Корея, която бойкотира Игрите в Сеул през 1988 г. този път реши да участва и изпрати 22 свои представители. Пхенян все още официално е във война с Южна Корея. Тези „Игри на мира“, както бяха наречени от Южна Корея, позволиха през последния месец да се постигне видимо сближаване между двете страни.   В петък техните спортисти ще дефилират заедно под знамето на корейското обединение – светлосин силует на полуострова на бял фон. По време на състезанията, екипът по хокей за жени ще бъде обединен. Русия, за сметка на това, няма да е добре дошла на тазгодишната олимпиада, заради допинг скандала, който бе разкрит през последните две години. Руски спортисти все пак ще участват в Зимните олимпийски игри в Пьонгчанг под името Руски олимпийски атлети и ще дефилират под флага на Игрите.        ", "date": "2018.02.08", "title": "Ден преди откриването стартираха първите официални състезания на Зимните олимпийски игри"}
{"url": "http://epicenter.bg/article/Agent-Skali-ot--Dosietata-H--se-sableche-gola-v-znak-na-protest--Snimki-/146842/10/0", "text": "  Актрисата Джилиън Андерсън, която българските зрители познават като Агент Скъли от сериала „Досиетата Х“, се съблече гола в знак на протест, пише \"Дарик\", цитирани от    49-годишната блондинка участва в специална фотосесия за организацията PETA, която е насочена към защита на правата на животните.   За снимките позира гола, а единственият и аксесоар са черни котешки ушички.   „Предпочитам да ходя гола, отколкото да обличам кожи“, е посланието на актрисата. Джилиън Андерсън е вегетарианка и редовно се включва в каузи, защитаващи животните.  ", "date": "2018.02.08", "title": "Агент Скъли от „Досиетата Х“ се съблече гола в знак на протест (Снимки)"}
{"url": "http://epicenter.bg/article/Alina-Kabaeva-pokani-balgarskiya-ansambal-na-prestizhen-festival/146840/8/0", "text": "Ансамбълът на България получи специална показа за участие в благотворителния фестивал по художествена гимнастика \"Алина\". Самата Алина Кабаева се е свързала с президента на БФХГ Илиана Раева, за да покани родните грации.   Фестивалът, организиран от олимпийската, двукратна абсолютна световна и петкратна абсолютна европейска шампионка, е едно от най-мащабните събития в света на художетвената гимнастика. От 2009 година се провежда под патронажа на благотворителния фонд \"Алина Кабаева\". В продължение на осем години повече от 5 хиляди гимнастички участват във фестивалите, чиито изпълнения бяха наблюдавани от над 30 хиляди души. По принцип това са деца от домове за деца, лишени от родителски грижи и интернати в Москва, региона на Москва и други руски градове. От 2009 до 2016 година се проведоха осем фестивала, всеки от които се превърна в истинско събитие в света на художествената гимнастика. Млади спортисти от Русия и други страни сериозно се подготвят за фестивала всяка година, като работят с треньори, сценаристи и хореографи, за да представят оригинални и вдъхновяващи изпълнения. Всяка година на събитието участват над 50 екипа от повече от 50 градове в Русия и други държави - Азербайджан, Беларус, България, Германия, Израел, Япония, Казахстан, Куба, Република Южна Осетия.", "date": "2018.02.08", "title": "Алина Кабаева покани българския ансамбъл на престижен фестивал"}
{"url": "http://epicenter.bg/article/Vladimir-Zografski-e-na-final-v-PyongChang-/146848/8/0", "text": "Владимир Зографски е първият български финалист на зимните олимпийски игри в ПьонгЧанг. Ски скачачът преодоля квалификациите на малка шанца със 17-и резултат, след като записа 118.8 точки след опит от 98.5 метра, предаде бТВ.  Така в събота в 14:25 ч. той ще скача във финалите на дисциплината.  С класирането си сред най-добрите на малка шанца Зографски подобри класирането си от зимните олимпийски игри в Сочи преди 4 години, когато не успя да премине пресявките. Тогава той събра 97,8 точки след скок от 89 метра.  Най-добър в квалификациите бе световният вицешампион от Лахти 2017 Андреас Велингер (Германия) със 133.5 точки след скок от 103.0 метра.  Двойният олимпийски шампион от Сочи 2014 Камил Стох (Полша) се нареди втори със 131.7 точки с опит от 104.0 метра, а трети е друг поляк - Давид Кубацки,със 129.6 точки, след като направи най-дългия скок в пресявките от 104.5 метра.  Световният първенец от Лахти 2017 Щефан Крафт беше най-добър от австрийците, след като се нареди пети със 128.5 точки след скок от 102.5 метра.  ", "date": "2018.02.08", "title": "Владимир Зографски е на финал в ПьонгЧанг "}
{"url": "http://epicenter.bg/article/Irina-Bokova-shte-prepodava-v-yuzhnokoreyski-universitet-i-shte-oglavi-negov-fakultet/146791/2/0", "text": "Бившият генерален директор на Организацията на ООН за образование, наука и култура (ЮНЕСКО) Ирина Бокова ще преподава в южнокорейски университет и ще оглави негов факултет от следващия месец, съобщи агенция Йонхап, цитирана от Новини.бг.   Университетът Кюн Хи в Сеул съобщи, че е поканил Бокова, за да сподели своята експертиза и опит по ключови за света въпроси - от мира през мултикултурализма до глобализацията. Освен че ще преподава в южнокорейското висше учебно заведение, тя ще оглави неговия факултет по изкуства и хуманитарни науки. Ирина Бокова ще изнася редовно лекции на студенти и ще участва в семинари и форуми по редица въпроси на глобалното развитие и гражданското общество. Следващата седмица българката ще получи почетна докторска степен по изследвания на мира.   Ирина Бокова бе генерален директор на ЮНЕСКО два последователни четиригодишни мандата до ноември. Тя е първата жена, заемала този пост, припомня Йонхап. Южнокорейската национална информационна агенция отбелязва също, че българката има и голям дипломатически опит.  ", "date": "2018.02.08", "title": "Ирина Бокова ще преподава в южнокорейски университет и ще оглави негов факултет"}
{"url": "http://epicenter.bg/article/Parvan-Simeonov--60--ot-balgarite-haresvat-ideyata-za-voenna-dobrovolna-sluzhba/146794/2/0", "text": "Близо 60% от българите смятат, че военна доброволна служба би сработила и гледат с надежда на идеята. Това коментира в сутрешния блок „Добро утро, България“ на Радио „Фокус“ социологът Първан Симеонов. По думите му широко е одобрението на обществото за всякакви идеи, включващи повече ред, дисциплина и патриотизъм, като те са почти автоматично приемани. „Това е напълно закономерно на фона на следните няколко факта. Първо, в годините назад, като че ли военното образование, онова обучение, което дава възможност да знаем какво да правим в извънредна ситуация, такава на бедствия и аварии, дори във военна ситуация- това обучение е занемарено и обществото би приело всяко усилие зa възстановяването на неговата ефективност. Второ- при новите глобални заплахи, при все по-непредвидимия свят, при проблемите, които има Западния свят, при все по-ясната терористична заплаха, която се превръща в ежедневие, ясно е, че хората търсят форма на сигурност. Те го разглеждат и като лична, и като национална сигурност, и като елементарно ниво на знание за това какво да правим. Те го разглеждат като свое право. Правото на безопасност. Не на последно място хората със сигурност биха одобрили правото да бъдем полезни на страната си“, обясни той.   Първан Симеонов добави, че предизвикателство при въвеждането на доброволна военна служба, биха били конкретните резултати, за които обществото ще настоява. „Важно е да се видят и какви ще са обществените преференции, които доброволците ще ползват. Въпреки всичко населението одобрява отделянето на средства за модернизация на военните сили, обясни социологът. ", "date": "2018.02.08", "title": "Първан Симеонов: Обществото автоматично одобрява идеи, включващи повече ред, дисциплина, патриотизъм"}
{"url": "http://epicenter.bg/article/Hamid-Hamid--Tselta-ni-sas-zakona-za-sobstvenostta-na-mediite-e-palna-prozrachnost/146795/2/0", "text": "„Законът не третира толкова собствеността на медиите, колкото финансирането им. Искаме  всички да обявят своите непазарни източници- всички плащания, които са извън сферата на рекламата. Това са плащания, за които не се знае кой какъв ангажимент е поел“. Това каза пред Канал 3 депутатът от ДПС Хамид Хамид относно закона за собствеността на медиите .   \"Медията не е ясно какво трябва да изпълни срещу тези пари. Просто искаме всеки български гражданин като влезе в регистъра да види от къде идват парите и срещу какво. Законодателството ни закъсня за онлайн изданията. Трябва да е ясно коя медия на кого е. Ако установи, че някой разполага с над 1/3 пазарен дял, трябва да се препрати към КЗК и да се задейства закона от монополното ни законодателство\", каза още той.    \"Както стана с обвиненията към Делян Пеевски, че държи повечето печатни издания, с този закон ще стане ясно дали да вярваме на твърдения или на декларации към Министерствово на културата. Този закон ще извади на светло всички и ще отстрани инсинуациите, внушения и неистинни твърдения. Целта ни е пълна прозрачност. От реакцията на някои медии, разбираме, че имат какво да крият.  Трябва да се види, че някои медии получават пари от престъпници, които се крият в сръбските градове-например Белград. От възроптаването срещу закона ще излязат наяве\", категоричен беше Хамид Хамид.    Относно предложението за улеснено българско гражданство той заяви: Тук не става въпрос за българските изселници а за всички лица, които имат роднини български граждани. Има много хора с много смесени бракове и тези хора не могат да получат гражданство по облекчена процедура, а трябва да минават по нормалната. Това се отнася за стотици хиляди хора . Законът трябва да уреди равноправие за всички по света. Улеснена е процедурата при наличие на български произход. Наше предложение е и да отпадне изискването за 3 годишен срок за пребиваване на територията на страната. С тази процедура щяха да бъдат прескочени няколко параграфа за получаване на гражданство", "date": "2018.02.08", "title": "Хамид Хамид: Някои медии получават пари от престъпници"}
{"url": "http://epicenter.bg/article/Obshtinari-ot-tsyalata-strana-sa-pritesneni-ot-antikoruptsionniya-zakon/146797/2/0", "text": "Общинските съветници в страната са притеснени от текст в Закона за противодействие на корупцията, който засяга Закона за местното самоуправление и местната администрация. Това заяви пред БНР председателят на УС на Националната асоциация на председателите на общински съвети Красимира Германова. \"В Закона за предотвратяване на корупцията има един параграф 19, който прави промяна в Закона за местното самоуправление и местната администрация, което ни притеснява общинските съветници. Добавена е точка, където има ограничения общинският съветник да не може да бъде ЕТ, съдружник, акционер, член на управителен, надзорен или контролен съвет на търговско дружество, което има сключени договори с общината, в която е общински съветник, както и с търговски дружества с общинско участие или общински предприятия. Нас не ни притеснява този факт, че имаме такава забрана или ограничение“, каза тя.   Германова подчерта, че е притеснително посочването на общо понятие за договори с общината, търговски дружества с общинско участие или общински предприятия, без да се прави разграничение или конкретизация на тези договори.   „В общия смисъл е и договор за наем на помещение. Имаме много лични лекари, които са общински съветници – те имат подписани договори за наем за кабинета, в който обслужват местната общност. Понякога това са договори за извършване на ремонтни дейности посредством някаква спечелена поръчка. Такива договори може да бъдат и в курортните населени места и не само, договори, сключени при отдаване на временно преместваеми обекти, договори за търговска площ. Ако общински съветник е съдружник в търговско дружество и той реши да направи някакво дарение на общината или общинско предприятие\", казва Германова.   Тя каза, че общинарите не са против ограниченията, но трябва да бъде конкретизирано точно за какви договори става въпрос. Като друг проблем тя посочи, че никъде не фигурира какво се случва при заварено положение. В 80% от общините към момента има голямо притеснение. \"Надявам се да се изяснят нещата в най-кратко време – да имаме информация и да знаем как да постъпим, за да не се окажем в ситуация, в един момент да останем без общински съветници\", заключава Германова.", "date": "2018.02.08", "title": "Общинари от цялата страна са притеснени от антикорупционния закон"}
{"url": "http://epicenter.bg/article/Menda-Stoyanova--/146796/2/0", "text": "„Сивата икономика не може да се измери лесно, за съжаление. Много често по отношение на корупцията и контрабандата изследванията се базират на анкети. Не бива да отричаме, че има сива икономика, но борбата с нея се води и в последните години има значителни успехи в това отношение.“ Това заяви в сутрешния блок на БНТ председателят на бюджетната комисия Менда Стоянова.   „В търговията е най-големият проблем със сивата икономика, защото там най-лесно може да се купуват и продават стоки без документи. Всичко това се знае и се работи по законодателни мерки. Основният начин да се борим срещу сивата икономика е развитието на обществото“, смята Менда Стоянова. „Бюджет 2017 година приключи на плюс. Имаме сериозен ръст на приходите от данъка върху печалбата, което значи, че приходите на фирмите са по-високи. За да достигнем този излишък, имаме неизпълнени разходи. Те основно са инвестиционни, защото много от големите проекти не тръгнаха през 2017 година - за самолетите, инфраструктурни проекти, забави се и усвояването на еврофондовете“, каза още тя.  ", "date": "2018.02.08", "title": "Менда Стоянова: Сива икономика?! Най-големият проблем е в търговията"}
{"url": "http://epicenter.bg/article/Ucheni-ot-BAN-gotvyat-karta-na-seizmichniya-risk-u-nas/146801/2/0", "text": "Държавата и експерти подготвят карта на сеизмичния риск в нашата страна, съобщи Нова телевизия.   Един от най-мощните трусове у нас през последните години беше този в Перник през 2012-а. Той нанесе сериозни щети. За да се предотвратят подобни разрушения в бъдеще, геолозите от Института по геофизика, геодезия и география при БАН изготвят карта на риска. Тя ще покаже в кои райони има най-голяма опасност при земетресение, в коя община какъв риск има за сградите, пътищата, жп релсите и какви мерки могат да се предприемат.   Картите ще помагат и на спасителните екипи, за да може броят на евентуални жертви при бедствие да се намали до минимум. От картите, показващи как изглеждат сградите от гледна точка на сеизмологичните опасности, строителите ще преценяват например до колко етажа и в каква форма да се изгражда дадена постройка. Ще стане ясно и в кои райони може да се строи и в кои не.    ", "date": "2018.02.08", "title": "Учени от БАН готвят карта на сеизмичния риск у нас"}
{"url": "http://epicenter.bg/article/Sergey-Stanishev--Darzhavata-e-abdikirala-ot-borbata-s-nasilieto-/146806/2/0", "text": "Държавата е абдикирала от борбата с насилието, написа в гневен пост във фейсбук президентът на ПЕС Сергей Станишев. Държавата е абдикирала и не води борба с насилието над жени и деца и домашното насилие, написа в социалната мрежа лидерът на европейската левица. И изтъкна, че горещата телефонна линия за пострадали от насилие спира точно на 14 февруари - Деня на влюбените. Причината - забавени процедури от правосъдното министерство.                    ", "date": "2018.02.08", "title": "Сергей Станишев: Държавата е абдикирала от борбата с насилието!"}
{"url": "http://epicenter.bg/article/Istoricheska-sreshta--Sofiya-pomiryava-Atina-i-Skopie-/146808/2/0", "text": "Министрите на външните работи на Македония и Гърция – Никола Димитров и Никос Кодзиас, ще се срещнат в София на 15-16 февруари, предава Independent Balkan News Agency, цитирана от \"Фокус\".  Разговорът между първите дипломати на Скопие и Атина ще се състои в кулоарите на неформалната среща на европейските външни министри, която ще се проведе в българската столица в посочения период.  Съобщението за срещата Димитров-Кодзиас идва на фона на решението на Скопие да приеме включването на географско определение като част от името на страната в опит за разрешаване на спора с Атина.  Очаква се двамата министри да обсъдят следващите стъпки, които двете държави ще предприемат за уреждане на проблема.  ", "date": "2018.02.08", "title": "Историческа среща! София помирява Атина и Скопие "}
{"url": "http://epicenter.bg/article/BSP-iska-izslushvane-na-predsedatelya-na-DANS-za-kmeta-na-Septemvri/146809/2/0", "text": "  БСП настоя за изслушване на председателя на ДАНС във връзка с откритите в кмета на Септември справки, отнасящи се за местните избори през 2015 г., предаде БГНЕС.   Искането е за изслушване в Парламентарната комисия за контрол на службите за сигурност.   Повод е оповестената информация, че в нощното шкафче на арестувания кмет на Септември Марин Рачев, са открити справки на ДАНС, отнасящи се за местните избори през 2015 г., обясни от парламентарната трибуна Славчо Велков от левицата.    „Как такъв материал, който съдържа такава информация и би трябвало да се съхранява в духа и изискванията на закона, се озовава в нощното шкафче на един кмет? Ще разширим въпроса – дали тази информация е била предназначена за този кмет или за всички останали в областта”, запита Велков. Това е чувствителна информация, отнасяща се за изборите в един определен период”, заяви още депутатът от БСП.        ", "date": "2018.02.08", "title": "БСП иска изслушване на председателя на ДАНС за кмета на Септември"}
{"url": "http://epicenter.bg/article/Valezhi-i-zastudyavane-prez-pochivnite-dni/146812/2/0", "text": "  В последния работен ден от седмицата, времето ще остане топло за февруари, валежи не се очакват, а и температурите ще бъдат сравнително високи – от 9-10 градуса в Западна България, до 14-15 градуса на места в Източна България, предаде БГНЕС.   В първия почивен ден – събота, още от сутринта ще започнат валежи от дъжд, първоначално в Югозападна и Западна България, а след това валежите ще обхванат и цялата страна – най-късно източните райони. Минималните температури ще бъдат между минус 3 и 2 градуса, а дневните температури ще се понижат и ще бъдат от 6 до 10 градуса.    В неделния ден валежите ще продължат, като почти навсякъде ще преминават в сняг.   Минималните температури ще бъдат между минус 1 и 2 градуса, а максималните от 3 до 6 градуса над нулата. Привечер в неделя се очаква валежите да започнат да спират.    Новата седмица ще започне с разкъсана облачност, но ще бъде студено.   Сутрешните температури в понеделник ще бъдат между минус 7 и минус 2 градуса, а дневните между 2 и 6 градуса над нулата, за София около 5 градуса.   Във вторник съществена промяна на времето не се очаква. Ще има разкъсана облачност, без валежи, а дневните температури ще останат около 5-8 градуса.   В сряда ще се заоблачи и се очаква на места отново да превали дъжд. В четвъртък валежите ще спрат, а дневните температури ще бъдат от 4 до 9 градуса.    ", "date": "2018.02.08", "title": "Валежи и застудяване през почивните дни"}
{"url": "http://epicenter.bg/article/Parlamentat-shte-otvori-vrati-za-posetiteli-na-10-fevruari-2018-g-/146814/2/0", "text": "По повод 139-ата годишнина от Учредителното събрание парламентът ще отвори врати за посетители на 10 февруари 2018 г. Гостите на парламента ще могат да видят оригиналите на Търновската конституция и на „Сребърната конституция” – издадена поради приети промени в основния закон на 9 юли 1911 г. и наричана така за това, че нейната корица е от ковано сребро с позлата.   В Клуба на народния представител посетителите ще имат възможност да разгледат и документалната изложба „Основите на българския парламентаризъм“. Експозицията е организирана в сътрудничество с Държавна агенция „Архиви”.   Председателят на Народното събрание ще посрещне първите гости в 10 часа. Денят на отворени врати ще започне в 10 часа и ще продължи до 16 часа.   Посетителите ще могат да разгледат пленарната зала на Народното събрание, както и постоянната експозиция, свързана с историята на законодателната институция.", "date": "2018.02.08", "title": "Парламентът ще отвори врати за посетители на 10 февруари 2018 г."}
{"url": "http://epicenter.bg/article/Davat-Volen-Siderov-na-noviya-antikoruptsionen-organ/146817/2/0", "text": "Антикорупционният фонд  (АКФ) сезира новия   за недекларирани от депутата и лидер на \"Атака\" Волен Николов Сидеров конфликт на интереси, съобщиха от фонда.   В открито писмо до медиите от   за това, че Сидеров не е декларирал конфликт на интереси. Става въпрос за нововъзникнали обстоятелства, които не са отразени от Сидеров в декларациите за конфликт на интереси.   \"Депутатът е регистрирал търговско дружество през октомври 2017 година и не е спазил едноседмичния срок за неговото деклариране. Ако бъде потвърдено от комисията, нарушението води до глоба  , както по новия антикорупционен закон, така и по наскоро отменения\", пише в сигнала. Според данните на АКФ,  с ЕИК 204796970. Според Търговския регистър, Сидеров притежава мажоритарен дял от дружеството в размер на   (от общо сто). Дружеството е с деклариран предмет на дейност в областта на търговията с произведения на изкуството и свързани с тях дейности.   . \"Към настоящия момент тази декларация е непълна и не отразява коректно имущественото състояние на народния представител в нарушение на чл. 39 от Закона за противодействие на корупцията и отнемане на незаконно придобито имущество, а така също и  (седемдневен срок за деклариране на промени в обстоятелствата) до неговата отмяна\", пише в сигнала.   Според юристите на фонда  В края на миналата година от пресцентъра на партия \"Атака\" съобщиха, че   заедно съдружника си и приятел  .   Галерията е наречена \"Стил\" се намира на адрес ул. \"Граф Игнатиев\" 31. Изложените картини в нея ще са под надслов „Художници без граници”, а идеята на Сидеров е на обществеността да се покажат творби на български класици модернисти от световна величина, се уточнява в съобщението. Сред тях са Жорж Папазов, Жул Паскин, Борис Георгиев, Христо Явашев, Иван Милев и Сирак Скитник. В изложбата са включени и картини от личната колекция на Сидеров.  ", "date": "2018.02.08", "title": "Дават Волен Сидеров на новия антикорупционен орган"}
{"url": "http://epicenter.bg/article/Sekretar-na-Tramp-podade-ostavka-zaradi-domashno-nasilie/146792/7/0", "text": "Високопоставен сътрудник на президента на САЩ Доналд Тръмп подаде оставка заради обвинения в домашно насилие от страна на две бивши негови съпруги, съобщи Дир.бг, като се позова на международни източници. В изявление Роб Портър, секретар на Белия дом, отговарящ за персонала, нарече тези твърдения \"скандални\" и \"просто фалшиви\". Той увери, че е бил откровен и е казал истината, но обяви, че въпреки това ще напусне президентството след преходен период, предаде Асошиейтед прес, цитирана от БТА.  Двете бивши съпруги на Портър обаче го обвиниха във физически, словесен и емоционален тормоз. Едната от тях разказа, че той я душил и удрял през петгодишния им брак. Другата се оплака, че е била обиждана от него по време на техния меден месец.     ", "date": "2018.02.08", "title": "Секретар на Тръмп подаде оставка заради обвинение в домашно насилие"}
{"url": "http://epicenter.bg/article/SASht-nanese-vazdushni-udari-po-sili-na-Asad/146798/7/0", "text": "САЩ са нанесли въздушни удари в Сирия по проправителствени сили, след като те нападнали опозиционни бойци, придружавани от американски военни съветници. Това предадоха световните агенции, като се позоваха на изявление на оглавяваната от САЩ коалиция. Инцидентът е станал в източната сирийска провинция Дейр аз Зур, съобщава    Асошиейтед прес, цитиран от БТА, отбелязва, че коалицията рядко нанася удари в Сирия по сили, подкрепящи президента Башар ал Асад.   В Дейр аз Зур Сирийските демократични сили (СДС) - поддържана от САЩ коалиция от кюрдски и арабски бойци - се борят срещу групировката \"Ислямска държава\" източно от Ефрат.   Сирийските правителствени сили са активни от другата страна на реката. САЩ съобщиха, че сирийски проправителствени сили са атакували щаб на СДС. В отговор Съединените щати са нанесли въздушни удари по нападателите и са ги отблъснали. При атаката няма пострадали американци.   Коалицията начело със САЩ \"остава решена да се съсредоточи върху борбата срещу \"Ислямска държава\" в долината на Ефрат\", но има \"неотменимо право на самозащита\", се подчертава в комюникето. То не съдържа подробности, включително какви точно са били извършителите на атаката срещу щаба на СДС, нито дали те са дали жертви.  ", "date": "2018.02.08", "title": "САЩ нанесоха въздушни удари по сили на Асад"}
{"url": "http://epicenter.bg/article/V-Severna-Koreya-zapochna-mashtaben-voenen-parad/146799/7/0", "text": "  Само ден преди откриването на Зимните олимпийски игри в Пьончан в Южна Корея, северният й съсед организира мащабен военен парад, припомня германският национален ежедневник Die Frankfurter Allgemeine Zeitung, цитирани от „Фокус“.   От редакцията съобщават, че в социалната мрежа „Туитър“ събитието може да бъде проследено на живо. От разпространените кадри може да се видят десетки военни превозни средства и войници в конвой.   Събитието в Пхенян е свързано с отбелязването на 70-годишнината от създаването на въоръжените сили на изолираната комунистическа държава. В мащабния военен парад са задействани около 12 000 войници, артилерия и други оръжия. Той се провежда на летище в близост до столицата, съобщиха по-рано медии, позоваващи се на източници от правителствените кръгове в Сеул.  ", "date": "2018.02.08", "title": "В Северна Корея започна мащабен военен парад"}
{"url": "http://epicenter.bg/article/Godishniyat-Myunhenski-doklad-preduprezhdava-za-sblasak-mezhdu-Evropa-i-Rusiya/146803/7/0", "text": "Подкопаването на споразуменията за оръжеен контрол, разполагането на допълнителни оръжия и напрежението около учения на въоръжени сили увеличават риска от непреднамерен военен сблъсък между Европа и Русия, предупреждава годишният за сигурността, цитиран от Ройтерс.   Документът, озаглавен \"До ръба - и обратно?\" ще бъде публикуван официално днес в навечерието на традиционната Мюнхенска конференция по сигурността, която тази година ще се проведе от 16 до 18 февруари. Докладът споменава засилващия се натиск върху споразумения за ядрено разоръжаване като Договора за ликвидиране на ракетите със среден обсег и запазващите се безпокойства за сигурността в Централна и Източна Европа. \"При това злокобно състояние на нещата е напълно възможно погрешни оценки или неразбирателства да доведат до непреднамерен военен сблъсък\", подчертават авторите, цитира БТА.  Докладът определя конфликта в Украйна като огромна пречка за деескалиране на напрежението между Русия и Запада. Решението на Съединените щати да доставят нападателни оръжия на Украйна вероятно ще бетонира сегашното положение на задънена улица, прогнозират авторите.   Държави в Източна Европа изпитват затруднения в \"една среда на оспорвана сигурност\", хванати между Европейския съюз и НАТО, от една страна, и Русия, от друга, във време, когато политиката на ЕС.   Източно партньорство \"загуби пара\" и има малки шансове НАТО да приеме нови членове в близко бъдеще, констатира докладът. Някои държави членки на ЕС са все по-скептични за по-нататъшната европейска интеграция, като Унгария и Полша са в пряка конфронтация с Брюксел. Германия - обикновено сила за европейската интеграция - до голяма степен отсъства от дебата поради вътрешни причини, пишат авторите.  Докладът все пак установява и положителни тенденции - по-високият икономически растеж в ЕС, реформирането на НАТО и засилването на военното сътрудничество по източния фланг на Алианса. \"Предстоящата година ще покаже дали опитите за постигане на компромис и амбициозните предложения за реформи ще се превърнат в конкретни действия и решения за поправяне на дефектите в ЕС\", пише в заключение в документа. Около 500 високопоставени политически и военни лидери от Европа, САЩ, Русия, Близкия изток и Африка ще обсъдят на конференцията в Мюнхен в края на следващата седмица предизвикателствата пред сигурността.", "date": "2018.02.08", "title": "Годишният Мюнхенски доклад предупреждава за сблъсък между Европа и Русия"}
{"url": "http://epicenter.bg/article/Kmetat-na-Skopie-maha-korabite-na-Gruevski-ot-reka-Vardar/146805/7/0", "text": "  Кметът на македонската столица Скопие Петре Шилегов е издал заповед за премахването на трите кораба от река Вардар, които бяха поставени по времето на предишния премиер Никола Груевски.   Те бяха част от проекта \"Скопие 2014\", който \"антиквизира\" и напълно промени центъра на града. Шилегов е поискал да бъде премахната и основата за \"Панорамното колело\", което трябваше да бъде поставено в река Вардар.   Премахването на корабите и бетонната основа ще струва около 5 млн. евро.   Строителните фирми, които са участвали в градежа, ще трябва да премахнат корабите. Компаниите ще трябва да изчистат и коритото на Вардар, за да няма опасност от нови наводнения.   В същото време стана ясно, че покривите на над 90 на сто от обектите на проекта \"Скопие 2014\" са протекли.   От правителството в Скопие и уточниха, че \"най-драматично е положението в Държавния архив\", където има истинско наводнение и реална опасност за съхранението и опазването на архивите. Поради тази причина правителството търси трайно решение за \"Държавния архив\".   БГНЕС припомня, че проектът \"Скопие 2014\" започна при управлението на предишния премиер на Република Македония Никола Груевски. Този проект напълно промени центъра на Скопие, малкият площад в столицата бе осеян с паметници на герои от античността, а редица фасади, включително на правителствената сграда, превърнати в барок. Според различни изчисления \"Скопие 2014\" струва най-малко 700-800 млн. евро на македонския данъкоплатец.        ", "date": "2018.02.08", "title": "Кметът на Скопие маха корабите на Груевски от река Вардар"}
{"url": "http://epicenter.bg/article/Liderkata-na-demokratite-v-SASht-schupi-rekord-v-Kongresa---8-chasa-darzha-rech-na-visoki-tokcheta/146807/7/0", "text": "Лидерката на демократическото малцинство в Камарата на представителите Нанси Пелоси произнесе рекордно дълга, 8-часова реч, за да призове за реформа на имиграционното законодателство, защитаваща младите нелегални имигранти в Съединените щати, т. нар. \"мечтатели\", предадоха световните агенции.   77-годишната Пелоси взе думата от трибуната на долната камара на Конгреса на САЩ в 10.04 ч. (17.04 ч. българско време) вчера и приключи речта си чак в 18.11 ч. вчера (1.11 ч. българско време днес).   Тя остана права през цялото време и не спря да говори, с изключение на спорадични прекъсвания за вода.   Предишният рекорд за най-дълга реч в Камарата на представителите датира според историка на долната камара на Конгреса от 1909 г., когато конгресмен е говорил \"скромните\" 5 часа и 15 минути.   Процедурните правила позволяват на Пелоси, като лидер на опозицията, да говори колкото си пожелае.   За сметка на това в Сената, всички 100 членове на горната камара на Конгреса, имат това право. Рекордът за най-дълга реч в Сената надхвърля 24 часа. И докато сенаторите често обуват маратонки за такива маратонски речи, Пелоси остана на високи токчета.   \"Нашите мечтатели са в несигурност, жесток облак на страх е надвиснал над тях. Трябва да се сложи край на моралното малодушие на републиканците\", каза лидерката на демократическото малцинство в Камарата на представителите.   Депутатката от Калифорния няколко часа чете писма и свидетелски разкази на млади нелегални имигранти, които очакват от Конгреса да узакони статута им.   Пелоси произнесе рекордно дългата си реч в знак на протест срещу липсата на каквато и да било мярка за уреждане на ситуацията на стотиците хиляди \"мечтатели\", доведени незаконно в Съединените щати от своите родители, в двугодишното двупартийно бюджетно споразумение за близо 400 милиарда долара.   Тя искаше да застави председателя на Камарата на представителите, републиканеца Пол Райън, да включи дебат за имиграцията в дневния ред на заседанието. Той обаче не изпълни нейното желание. След края на речта си Пелоси бе аплодирана и прегърната от свои колеги.", "date": "2018.02.08", "title": "Лидерката на демократите в САЩ счупи рекорд в Конгреса - 8 часа държа реч на високи токчета"}
{"url": "http://epicenter.bg/article/Tsvetan-Tsvetanov-provede-rabotna-sreshta-s-kongresmena-ot-shtata-Ilinoys-Pitar-Roskam-/146820/2/0", "text": "В рамките на работното си посещение във Вашингтон (САЩ), председателят на ПГ на ГЕРБ и председател на Комисията по вътрешна сигурност и обществен ред Цветан Цветанов разговаря с конгресмена от щата Илинойс Питър Роскъм. Двамата се срещнаха в сградата на американския Конгрес във Вашингтон, съобщиха от пресцентъра на ГЕРБ.  Цветанов и Роскъм обсъдиха аспекти на регионалната сигурност през призмата на българското председателство на Съвета на Европейския съюз и специфичните заплахи за региона. Конгресменът е съпредседател на 20-членната двупартийна Комисия за демократично партньорство към Камарата на представителите на американския Конгрес, развиваща интерпарламентарни отношения с държави от Балканския регион. Цветанов информира американската страна за приоритетите на европредседателството и по специално за основния такъв – очертаването на ясна европейска перспектива пред Западните Балкани. Питър Роскъм изказа специално задоволство от вчерашната новина от Брюксел за включването на тези приоритети в Стратегията за Западните Балкани.  Конгресмен Роскъм сподели задоволството си от възможността да бъде проведена подобна среща, както и от факта, че на територията на неговия избирателен район живеят много българи. Цветан Цветанов изрази надежда, че неговият колега ще задълбочи сътрудничеството с българската диаспора в Илинойс, в насока разширяване на българската културна среда в Средния Запад на САЩ. Двете страни изразиха увереност, че в бъдеще ще бъдат проведени конкретни съвместни събития за популяризиране на българската култура и традиции.  По-късно през деня Цветан Цветанов проведе срещи с ръководители на вашингтонския офис на Американския еврейски комитет, както и с главния изпълнителен директор на Международната асоциация на полицейските началници—IACP Винсент Талучи. IACP е най-старата правоохранителна професионална организация в света, създадена е през 1893 г. и от тогава до днес е базирана в Александрия (Вирджиния).  По време на срещата в IACP Цветан Цветанов представи предстоящото парламентарно измерение на българското европредседателство. Беше припомнено и доброто сътрудничество с българските правоохранителни органи през годините. Цветанов отправи покана към Винсент Талучи и неговия заместник Терънс Кънингам да посетят България в удобно за тях време. Американската страна изказа благодарност за доброто сътрудничество до този момент и изрази убеденост, че тези контакти ще продължат и в бъдеще.  Цветан Цветанов е във Вашингтон за молитвената закуска при президента на САЩ Доналд Тръмп.  ", "date": "2018.02.08", "title": "Цветан Цветанов проведе работна среща с конгресмена от щата Илинойс Питър Роскъм "}
{"url": "http://epicenter.bg/article/Kaloyan-Pargov--Kategorichno-sme-protiv-provezhdaneto-na-Lukovmarsh/146821/2/0", "text": "Категорично сме против провеждането на Луковмарш, няма да допуснем София да стане столица на фашизма в Европа. Това каза лидерът на БСП – София и член на Изпълнителното бюро на БСП Калоян Паргов по време на днешното заседание на Столичния общински съвет, предаде репортер на Агенция „Фокус“.   Паргов прочете декларация от името на групата на „БСП – Лява България“ в Столичния общински съвет, с която общинските съветници се противопоставят на провеждането на Луковмарш в София.   „Историята показва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е „кафявата чума“. Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта. Въпреки това у нас вече се подготвя следващият парад на омразата Луковмарш. Ние, съветниците от групата на БСП, сме убедени, че е огромна грешка Столична община да допусне шествие с участието на поддръжници на личност и идеология, която символизира най-мрачните моменти от европейската история от 20-и век – времена, които в действителност създадоха нуждата от Обединена Европа като гарант катастрофата да не се повтори. Ето защо настояваме кметът на София Йорданка Фандъкова ясно да заяви позицията си по темата „Луковмарш“ и да положи необходимите ефективни усилия за възпрепятстване на плановете за провеждане на парада на омразата. Предлагаме Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София. С това наше действие категорично ще заявим, че няма да допуснем София да стане столица на фашизма в Европа“, се посочва в декларацията.    ", "date": "2018.02.08", "title": "Калоян Паргов: Категорично сме против провеждането на Луковмарш"}
{"url": "http://epicenter.bg/article/Moskva-reagira-na-hod-na-Varshava--Iskat-hem-da-sprat--quot-Severen-potok-quot--hem-po-evtin-priroden-gaz-/146811/7/0", "text": "Известният със своите остроумни злободневни коментари Алексей Пушков, шеф на комисията по информационна политика на руския Сенат, се изказа по повод изразената от полския външен министър Яцек Чапутович готовност \"да разблокират отношенията с Русия в определени сфери\", съобщават руските медии.  \"Отново слушаме от МВнР на Полша заявления за готовността им да \"разблокират отношенията\" с Москва. Искат хем да спрат \"Северен поток\", хем да получават отстъпка в цената на природния газ\", написа Пушков в Twitter.  В сряда Чапутович се срещна с посланика на Русия във Варшава Сергей Андреев и в хода на разговора е изразил готовността на полските власти \"да разблокират\" отношенията с Москва в определени сфери, като е подчертал необходимостта от прекратяване на \"негативната полемика\".  При това още в края на януари министър-председателят на Полша Матеуш Моравецки призвова САЩ да разширят санкциите си срещу Русия и върху строителството на газопровода \"Северен поток 2\". Моравецки заяви тогава, че Полша трябва да \"диверсифицира източниците си на енергоносители\", явно имайки предвид, че Варшава трябва да купува газ не само от Русия, но и втечнено синьо гориво от САЩ.   ", "date": "2018.02.08", "title": "Москва реагира на ход на Варшава: Искат хем да спрат \"Северен поток\", хем по-евтин природен газ "}
{"url": "http://epicenter.bg/article/Bi-Bi-Si--V-Berlin-sklyuchiha-brak-po-smetka/146813/7/0", "text": "В Германия Ангела Меркел и Мартин Шулц постигнаха коалиционно споразумение, но се сблъскват с възражения в собствените си партийни редици. Номинирането на социалдемократа Олаф Шолц начело на финансовото министерство се приема зле в Християндемократическия съюз на канцлера и може да не е достатъчно, за да убеди социалдемократите да одобрят \"договора\" за управление, пише френският в. \"Монд\".   Меркел плати висока цена, за да получи голяма коалиция, посочва в. \"Фигаро\". Договарянето на споразумението беше тежко и болезнено. Меркел, избрана преди повече от четири месеца с едва 32,9 процента от гласовете, трябваше да плати скъпо. В последните часове на преговорите тя отстъпи редица ключови постове на социалдемократите, включително финансовото министерство.   ГСДП получиха също министерствата на външните работи, на труда, на правосъдието, семейството и околната среда, а Християнсоциалният съюз - баварския партньор в консервативния блок на Меркел - се сдоби с министерството на вътрешните работи и си запазва транспортното ведомство. Останали само с министерствата на отбраната, на икономиката, здравеопазването и образованието, християндемократите ще имат ограничено влияние, подчертава \"Фигаро\".   Меркел - коалиция, постигната с форцепс, гласи заглавие в регионалния френски в. \"Алзас\", а в. \"Юманите\" констатира, че Меркел и Шулц завинаги са обречени на голяма коалиция.   След повече от четири месеца на сложни преговори, при които съдбата на Ангела Меркел и на Германия беше несигурна, вчера канцлерката обяви споразумение за ново правителство, пише \"Ню Йорк таймс\".   Само че Меркел, която е на власт от 12 години, изглеждаше по-скоро изтощена, отколкото ликуваща. Новата сделка със старите коалиционни партньори е точно това правителство, против което германците гласуваха през септември 2017 г. Тя превръща крайнодясната партия \"Алтернатива за Германия\" във водеща опозиционна сила в страната и има висока цена за канцлера, чието влияние драстично намалява и която беше принудена да отстъпи ключови министерства, отбелязва вестникът.   Онова, което тревожи много германци обаче, не е непременно лоша новина за Европа, която зависи от години от стабилността в Берлин и чакаше в несигурност Меркел да сключи сделка, допълва \"Ню Йорк таймс\".   Меркел получи своето правителство, но най-важното е какво ще се случва оттук нататък, предупреждава в. \"Вашингтон пост\". Двете големи партии в Германия най-сетне се договориха за ново правителство, оглавено от канцлера Ангела Меркел, което е едновременно и добра новина, и основание за тревога.   Вестта донесе облекчение на мнозина германци, уморени от месеците на политическа несигурност. Тя бе приветствана и от Европейския съюз, който се надява на по-солидна подкрепа от Берлин, но новината крие причини за безпокойство за бъдещето на западната либерална демокрация.   Фактът, че германските левоцентристи и десноцентристи бяха принудени да подновят коалиция, отслабила и двете политически формации, подчертава нарастващото влияние на крайните сили в политическия спектър и поражда тревога както в Германия, така и в други западни страни, че центърът в крайна сметка може и да не издържи, посочва всекидневникът.   Консервативният блок на Меркел най-сетне сключи коалиционно споразумение с левоцентристите от социалдемократическа партия за съставяне на правителство, но това е брак по сметка, а не по любов и със сигурност в него няма страст, отбелязва Би Би Си.   Той е най-малкото зло, просто защото никоя от страните не харесва алтернативата: правителството на малцинството се смята за нестабилно, а нови избори биха довели до месеци на несигурност и може да ликвидират плановете на френския президент Еманюел Макрон да реформира еврозоната, допълва британската медия.", "date": "2018.02.08", "title": "Би Би Си: В Берлин сключиха брак по сметка"}
{"url": "http://epicenter.bg/article/Erdogan-izkaza-na-Putin-saboleznovaniya-za-gibelta-na-mayor-Roman-Filipov-/146816/7/0", "text": "Турският президент Реджеп Тайип Ердоган изказа съболезнования на руския си колега Владимир Путин за гибелта на руския боен пилот майор Роман Филипов, съобщават руските медии. На 3 февруари по време на полет над зона за деескалация в сирийската провинция \"Идлиб\" пилотът на Су-25 бе свален от ислямисти с преносима ракетна установка.  Двамата президенти са разговаряли по телефона, съобщи официалният сайт на Кремъл. Те са отбелязали необходимостта от продължаване на обсъждането на ситуацията в Сирия и от засилване на координацията между специалните служби на двете страни за борба с терористите.  Днес транспортен самолет Ил-76 на руското министерство на отбраната ще пренесе тялото на загиналия пилот в родния му град Воронеж. Майор Роман Филипов ще бъде изпратен с военни почести на Алеята на героите на Коминтерновското гробище.  Майор Роман Филипов загина на 3 февруари по време на полет над зоната за деескалация в сирийската провинция Идлиб. По щурмовика му Су-25 терористите са стреляли с преносима зенитно-ракетна система. След като се приземи с парашут в района на населения пункт Тел Дебес майор Филипов влезе в бой с терористите и накрая се взриви с граната. За мъжество и героизъм на майор Филипов посмъртно бе присвоено звание \"Герой на Русия\" с указ на президента Владимир путин.   ", "date": "2018.02.08", "title": "Ердоган изказа на Путин съболезнования за гибелта на майор Роман Филипов "}
{"url": "http://epicenter.bg/article/Razuznavatelnite-sluzhbi-i-politsiyata-na-Kosovo-znayat-koy-e-izvarshil-ubiystvoto-na-Oliver-Ivanovski-/146823/7/0", "text": "Източници на електронното издание Gazeta Express от Косовската разузнавателна агенция (КИА) и полицията разкриха, че е известно името на убиеца на председателя на Гражданското движение „Свобода, демокрация, справедливост“ Оливер Иванович, застрелян на 16 януари 2018 г. в Косовска Митровица. Това съобщава агенция \"Фокус\".  „КИА и косовската полиция разполагат с информация за това кой е натиснал спусъка и мотивите му това убийство\", разкрива източник, който редакцията определя като „надежден“.  „Може би те не разполагат с цялата информация, за да разпоредят ареста на предполагаемите извършители, но имат следа. Много е вероятно институциите за сигурност да са информирали политическите лидери, както в Косово, така и в Сърбия, за техните констатации\", подчерта източникът.  От редакцията припомнят, че Оливер Иванович бе убит на 16 януари пред централата на партията си. Само дни преди да бъде застрелян с шест куршума от неизвестни извършители, Иванович призна пред медиите в Белград, че не се чувства в безопасност.  Отношенията на Иванович с правителството в Белград и сръбския президент Александър Вучич бяха напрегнати. На изборите от 2017 г. Белград открито подкрепи партията „Сръбска листа“, но не и другите политически сили на етническите сърби в Косово. Медиите в Сърбия съобщиха, че само дни преди убийството на Иванович той изпратил SMS до президента Вучич, но той не получил отговор на него.  ", "date": "2018.02.08", "title": "Разузнавателните служби и полицията на Косово знаят кой е извършил убийството на Оливер Иванович"}
{"url": "http://epicenter.bg/article/Dzhordzh-Soros-daril-pari-za-nov-referendum-protiv-Brekzit/146826/7/0", "text": "Джордж Сорос е дарил 400 хил. лири стерлинги (над 550 хил. долара) на активистка група, която се опитва да предотврати излизането на Великобритания от Европейския съюз. Това съобщи БНТ, позовавайки се на \"Ройтерс\".   Американският милиардер от унгарски произход придоби световна известност през 1992 г., залагайки успешно срещу британската лира.   Активистката група \"Най-доброто за Великобритания\" съобщи, че Сорос й е дарил пари чрез свои фондации.   Противниците на Брекзит твърдят, че излизането от ЕС ще е най-голямата грешка на Великобритания след Втората световна война и ще подкопае политическото и финансовото влияние на страната. Според привържениците на Брекзита обаче той ще освободи Великобритания от един доминиран от Германия експеримент и, в крайна сметка, британската икономика ще започне да процъфтява, отбелязва агенция \"Ройтерс\".   Според премиера Тереза Мей Великобритания ще напусне ЕС на 29 март догодина и няма да има нов референдум по въпроса.", "date": "2018.02.08", "title": "Джордж Сорос дарил пари за нов референдум против Брекзит"}
{"url": "http://epicenter.bg/article/Ekspert-obyasni-zashto-ukrainskata-armiya-nyama-da-posmee-da-atakuva-Donbas-/146827/7/0", "text": "На 3 февруари в Мрежата се появиха документи за планове на Киев да нападне Донбас. Масло в огъня наля Едуард Басурин (заместник-командващ на донецката армия), който потвърди с разузнавателни данни автентичността на разпореждането на украинския Генщаб за планиране на активни настъпателни действия. Руският анализатор Константин Шчемелинин обаче твърди в изданието „Сегодня.ру”, че документите са фалшиви и целят дезинформиране.  Според него, в документите се сочат следните сили на ДЛНР: войници – 31 хил. души, танкове – 608 броя, бойни бронирани машини – 2010 броя, артилерийски системи – 437 броя, РСЗО   – 240 броя.  Киев разполага на Луганското направление със 17 хил. войници, до 250 танка, до 700 бойни бронирани машини и до 120 системи РСЗО. На Донецкото направление са съсредоточени 21 хил. войници, до 300 танка, до 850 бойни бронирани машини, до 180 РСЗО. Общо срещу двете самообявили се републики ще тръгнат 38 хил войници, 550 танка, 2550 бойни бронирани машини и 300 РСЗО.  Шчемелинин съпоставя двете групировки и получава интересни резултати:   38 хил. души на Киев срещу 31 хил. на ДЛНР;   550 броя на Киев срещу 608 на ДЛНР;   2550 броя на Киев срещу 2010 на ДЛНР;   300 броя на Киев срещу 240 броя на ДЛНР.  Оценявайки двете групировки, следва да се признае тяхното приблизително равенство по численост и бойна мощ. За настъпление е необходимо солидно числено превъзходство, в направленията на основните удари то трябва да е примерно 3:1 срещу дълбоко ешелонирана отбрана, да има и готови резерви, защото настъпващите винаги понасят по-големи загуби.   Оповестените документи са фалшиви, при това те нямат нито дати, нито подписи, е категоричен експертът Шчемелинин, всички планове за завземане на Донбас са празни приказки. Загадка е обаче кой какво е целял с тези фалшификати, защото едва ли е положен напразен труд. \"Кому е изгодно?\", както са питали някога древните римляни.    ", "date": "2018.02.08", "title": "Експерт обясни защо украинската армия няма да посмее да атакува Донбас "}
{"url": "http://epicenter.bg/article/Evroparlamentat-premahva-lyatnoto-i-zimnoto-chasovo-vreme/146829/7/50", "text": "Европейският парламент ще гласува проекторезолюция за премахване смяната на лятното и зимното часово време. Представители на всички парламентарни групи заявиха на брифинг вчера, че тази смяна трябва да спре.   Членът на Европейската народна партия и председател на комисията по правни въпроси Павел Свобода съобщи, че има много искания от различни страни- членки тази практика да се прекрати.   Евродепутатът от партията на Зелените / Свободен европейски алианс Хейди Хаутала мотивира необходимостта от тази мярка с вредите, които смяната на времето нанася върху здравето на хората. Дебатите в пленарна зала започват тази сутрин, а самият вот се очаква в ранния следобед.", "date": "2018.02.08", "title": "Европарламентът премахва лятното и зимното часово време"}
{"url": "http://epicenter.bg/article/Nay-malko-8-zhertvi-pri-propadane-na-pat-v-Kitay-/146833/7/0", "text": "Тежък инцидент в Китай – най-малко 8 души загинаха, а трима се издирват след пропадане на път, съобщи БТВ. Девет други са пострадали и са настанени в болница. Инцидентът е станал вчера вечерта след авария на строяща се метростанция в южната провинция Гуандун. Причините за пропадането се разследват.", "date": "2018.02.08", "title": "Най-малко 8 жертви при пропадане на път в Китай "}
{"url": "http://epicenter.bg/article/US-general-vbesi-Turtsiya--S-prevzemaneto-na-Rakka-siriyskite-kyurdi-zasluzhiha-uchastie-v-pregovorite/146836/7/0", "text": "Най-високопоставеният американски военен в Международната коалиция за борба с \"Ислямска държава\" – генерал-лейтенант Пол Е. Фънк, посети сирийския град Манбидж и с изявленията си буквално вбеси Анкара, пише вестник „Ватан”, цитиран от \"Фокус\".  По думите му американските военни части ще останат в Манбидж и ще продължат подкрепата си за Отрядите за народна самоотбрана (ОНС) на сирийските кюрди. Американският генерал пояснява, че „тамошното военно присъствие на САЩ е с цел намаляване на напрежението”.  „Никой не можа да направи това, но сирийските кюрди успяха да превземат отново град Ракка. Според мен с това те си заслужиха стол на масата на преговорите”, пояснява още генерал-лейтенант Пол Е. Фънк, цитиран от „Ватан”.  ", "date": "2018.02.08", "title": "US генерал вбеси Турция: С превземането на Ракка сирийските кюрди заслужиха участие в преговорите"}
{"url": "http://epicenter.bg/article/20-robota-politsai-sledyat-za-reda-na-kitayska-gara-/146837/7/0", "text": "Около 20 робота полицаи помагат да се опазва реда и сигурността на Северната гара на китайския град Шенчжен, провинция Гуандун, Южен Китай, съобщиха международни агенции. В това време гарите в Китай са изключително натоварени заради празнуването на Нова година по лунния календар. Китайците наричат масовата вътрешна миграция заради празниците „чунюн“. Тази година 40-дневният „чунюн“ започна на 1 февруари. Очаква се за празниците да бъдат реализирани около 3 милиарда пътувания.   Роботите помагат за опазването на реда при масовото струпване на хора по гари и летища от есента на 2016 година. Машините хуманоиди са високи около един метър и могат да отговарят на въпроси. Освен това те могат както да участват в издирването на заподозрени лица, така и просто да напомнят на пътниците, че пушенето е забранено. Пътниците пък могат да се свържат със сътрудник на полицията директно по лицето на робота, където е разположена системата за видеоразговори. Някои роботи могат дори да помогнат на пътник, изпаднал в мрачно настроение, като му потанцуват.   Машините умеят да мерят кръвно налягане и да предават новини. Основната им задача все пак е да патрулират и да наблюдават хората в чакалните и по пероните.    ", "date": "2018.02.08", "title": "20 робота полицаи следят за реда на китайска гара!"}
{"url": "http://epicenter.bg/article/Evroparlamentat-prizova-za-otmyana-na-izvanrednoto-polozhenie-v-Turtsiya-/146841/7/0", "text": "Европейският парламент прие днес резолюция, в която осъди стотиците случаи на задържане на граждани, извършени от турските власти, за да потушат критиката срещу военната офанзива на Анкара в Африн (Сирия). Евродепутатите осъдиха задържането на журналисти, дейци, лекари и други граждани, възразили срещу турската военна намеса в сирийския район под кюрдски контрол, предава БТА.  Извънредното положение, обявено след неуспешният опит за военен преврат на 16 юли 2016 г. в Турция, се използва за допълнително потискане на законната и мирна опозиция, се посочва в резолюцията. ЕП настоява за отмяна на извънредното положение, въведено в Турция, за незабавно и безусловно освобождаване на всички задържани за упражняване на свободата си на изразяване на мнение и сдружаване, включително германския журналист Дениз Юджел и четиримата журналисти от вестник \"Джумхюриет\".  ЕП призовава за оттегляне на обвиненията срещу финландско-турската гражданка Аяла Албайрак, осъдена задочно, както и за освобождаването на Осман Кавала. Евродепутатите очакват оттегляне на всички обвинения срещу председателя на \"Амнести интернешънъл\" за Турция Танер Кълъч. ЕП настоява Анкара да спазва Европейската конвенция за правата на човека, в която ясно се отхвърля смъртното наказание.  В документа се предлага предприсъединителните средства за Турция да бъдат обвързани с условия за подобрения в областта на правата на човека, демокрацията и принципите на правовата държава.  Неджми Али (АЛДЕ, България) заяви, че е необходим по-балансиран подход към състоянието на човешките права в Турция. Погрешното възприемане и лошата преценка на фактите могат да създадат доста негативна картина на турското общество. Не трябва да забравяме, че Турция изпълнява основна роля за справянето с бежанската криза чрез предоставянето на убежище на милиони хора. Въпреки че този процес е организиран само въз основа на съвместно изявление на ЕС и Турция, той допринася ефективно за защитата на външните граници на Съюза. Това се наблюдава в Югоизточна Европа и особено в моята страна България, добави той, цитиран от пресслужбата на ЕП.  През ноември 2016 г. евродепутатите призоваха за временно замразяване на преговорите за членство с Турция. Разговорите за присъединяване на Турция към ЕС трябва да бъдат прекратени, ако предложените промени в конституцията продължат, тъй като те са в противоречие с изискванията за членство в ЕС, заявиха евродепутатите през юли миналата година.  ", "date": "2018.02.08", "title": "Европарламентът призова за отмяна на извънредното положение в Турция "}
{"url": "http://epicenter.bg/article/Vladimir-Putin-prizna--che-nyama-smartfon/146844/7/0", "text": "  Руският президент Владимир Путин си призна, че не разполага със смартфон, предаде ТАСС, цитирана от БТА и БиТиВи.   Това се изясни при диалога му с президента на прочутия Курчатовски институт Михаил Ковалчук по време на заседание на Съвета по наука и образование в Новосибирск днес.   По време на своето изказване ученият отбеляза, че всички присъстващи имат смартфони. Путин обаче обърна внимание, че той няма такъв телефон, а както се изясни, и самият Ковалчук няма.   В изказването си Ковалчук обърна вниманието на присъстващите, че за да обработи само едно гласово съобщение, съвременният смартфон изразходва толкова енергия, колкото е необходима, за да се подгрее до кипене 1 литър вода.   Тук Путин отново се намеси с усмивка и каза, че ако водата е чиста, не е необходимо да бъде кипвана.   ТАСС припомня, че още през 2014 г. прессекретарят на президента Дмитрий Песков съобщи, че Путин няма свой мобилен телефон, а предпочита да използва „други начини за връзка”.  ", "date": "2018.02.08", "title": "Владимир Путин призна, че няма смартфон"}
{"url": "http://epicenter.bg/article/Gnevat-na-Putin--Rusiya-prashta-svrahmoderni-iztrebiteli-v-nebeto-nad-Siriya-/146845/7/0", "text": "Русия е започнала да използва по-модерни изтребители за акциите си в Сирия, съобщи арабското издание „Ал Масдар“, цитирано от Пан.бг.  Решението е взето след свалянето на Су-25 от сирийски бунтовници през миналата седмица и геройската гибел на пилота майор Роман Филипов. Според военни източници руските сили вече са вкарали в употреба Су-30 и Су-35.  Пояснява се, че в момента руските сили в Сирия разполагат с ограничен брой от новите изтребители. За това и са ограничили мисиите си в провинцията Идлиб. Су-30 и Су-35 са способни да извършват мисии на по-голяма височина. За това и те са недостижими за противоракетните системи на бунтовниците.  Повечето от тези изтребители бяха изтеглени от Сирия, след като руският президент Владимир Путин обяви разгрома на групировката „Ислямска държава“. Сега обаче се обмисля връщането на част от тях в битката с оцелелите ислямисти.  ", "date": "2018.02.08", "title": "Гневът на Путин: Русия праща свръхмодерни изтребители в небето над Сирия "}
{"url": "http://epicenter.bg/article/Osadiha-bivsh-finansov-ministar-na-Rumaniya-na-8-godini-za-podkupi/146856/7/0", "text": "Бивш министър на финансите в Румъния и настоящ съветник на правителството бе осъден на осем години затвор в четвъртък за вземането на подкупи в размер на за 1,4 млн. евро, съобщи Нова телевизия Дариус Вълков беше обвинен, че помагал на румънска компания да спечели обществени поръчки в замяна на ответни „жестове на благодарност“, когато е бил кмет в периода 2009-2013 г. Операциите на органите на реда срещу Вълков и неговите сътрудници разкриха 172 произведения на изкуството на стойност над половин милион евро, както и златни кюлчета на стойност 100 000 евро, съобщиха прокурорите.   Вълков напусна след само няколко месеца престой на поста като финансов министър в началото на 2015 г., когато прокурорите повдигнаха обвинения. Той отхвърли обвиненията и може да обжалва присъдата. Въпреки законовите си неволи - Вълков е разследван и по втори случай - 40-годишният беше назначен за съветник на лявото правителство на Румъния в края на януари. Присъдата му е нов успех за специалната антикорупционна прокуратура на Румъния - ДНК, чиято работа в една от най-корумпираните страни в ЕС се аплодира и в чужбина. Въпреки това през последните месеци имаше големи улични протести, както и тревога в Брюксел, поради опасения, че правителството се опитва да отслаби ДНК.  ", "date": "2018.02.08", "title": "Осъдиха бивш финансов министър на Румъния на 8 години за подкупи"}
{"url": "http://epicenter.bg/article/Moskva-obvinyava--SASht-ne-se-boryat-sreshtu--Islyamska-darzhava--a-tarsyat-ikonomicheski-dividenti-v-Siriya-/146862/7/0", "text": "Според Министерството на отбраната на Русия, инцидентът между водената от САЩ военна коалиция и подкрепящи режима в Дамаск формирования, показва, че САЩ не се борят с „Ислямска държава“ на територията на Сирия а търсят икономически дивиденти, предава ТАСС, цитирана от \"Фокус\".  „Инцидентът показа за пореден път, че истинската цел на продължаващото незаконно присъствие на американските военни в Сирия не е свързано с борбата срещу „Ислямска държава“, но вместо това върху установяване на контрол над икономически активи, принадлежащи на Сирийската арабска република“, се казва в разпространеното от ведомството съобщение.  В ранните часове на четвъртък стана ясно, че членове на подкрепящи режима в Сирия групировки са извършили атака срещу щаб на Сирийските демократични сили, където са се намирали американски военни съветници. Вследствие на това оглавяваната от САЩ международна коалиция откри артилерийски обстрел срещу нападателите, в резултат на който са били ликвидирани общо около стотина души от проправителствените сили.  Операцията е проведена на територията на източната провинция Дейр ез-Зор.  ", "date": "2018.02.08", "title": "Москва обвинява: САЩ не се борят срещу „Ислямска държава“ а търсят икономически дивиденти в Сирия "}
{"url": "http://epicenter.bg/article/Nad-56--ot-makedontsite-imat-polozhitelno-otnoshenie-kam-Balgariya--nay-malko-haresvat-SASht-i-Rusiya-/146863/7/0", "text": "Над 56 на сто от македонските граждани имат положително отношение към България. Това сочат данните от социологическо проучване на Института за политическо изследване /ИПИС/, предава БГНЕС.  25.8 на сто имат много положително отношение, а отчасти положително 30.7 на сто, се казва още в изследването.  33.3 на сто от македонците имат отрицателно мнение за Косово, а донякъде отрицателно 22.4 на сто. 53 на сто имат отрицателно отношение към Гърция. Негативното отношение към Албания обхваща 51.8 на сто от запитаните.  42.3 на сто македонските граждани имат положително отношение към Сърбия, а отчасти с положително отношение са 28.7 на сто.  Спрямо останалите държави в света македонците най-много обичат Германия и Холандия, а най-малко харесват САЩ и Русия. Повечето от македонците имат положително отношение и към Турция.  54.5 на сто от гражданите на Република Македония като най-голяма заплаха виждат Гърция, Косово и САЩ.   Проучването е проведено в периода между 16 и 21 декември 2017 г. по телефона и в него са участвали 1114 пълнолетни граждани.  ", "date": "2018.02.08", "title": "Над 56% от македонците имат положително отношение към България, най-малко харесват САЩ и Русия "}
{"url": "http://epicenter.bg/article/-quot-Igla-quot--za--quot-Islyamska-darzhava-quot--Koy-snabdyava-teroristite-sas-zenitnoraketni-kompleksi---VIDEO--/146867/7/0", "text": "По повод свалянето на руския щурмови самолет Су-25, в руския сайт ria.ru се появи интересна публикация относно каналите за снабдяване на терористите в Сирия със преносими зенитноракетни комплекси (ПЗРК). В материала отново се споменава името на България.  ПЗРК се появиха в Сирия още в началото на широко мащабните бойни действия. Хиляди съветски и руски ПЗРК са били на въоръжение у правителствените войски на Сирия, част от тях е плячкосана от терористите.  Според автора Вадим Саранов, първата успешна атака е регистрирана през юли 2012 г. – бунтовниците унищожили правителствен вертолет Ми-8. Най-често терористите използвали ПЗРК съветско и руско производство, обикновено „Игла” и „Стрела” различни модели. На сметката на съветските комплекси са записани минимум 3 вертолета Ми-8, 2 изтребителя МиГ-21 и МиГ-23, изтребител-бомбардировач Су-22, чехословашки учебно-боен L-39.  Според експерти, някои ПЗРК в арсеналите на терористите може да имат либийски произход. След свалянето на режима на Кадафи са разградени най-големите арсенали. Западни медии съобщиха през есента на 2011 г., че от складове на либийската армия изчезнали около 20 хиляди ПЗРК, част от тях за прекарани през границата.  „Стрела” и „Игла” може да са попаднали в зоната на конфликта от страни в Източна Европа, например от Украйна. Авторът Вадим Саранов припомня пожара с катастрофални последствия във военните складове в Калиновка – дори официални украински лица не изключиха версията, че той е специално предизвикан за прикриване на колосални кражби на оръжие. Част от него вероятно е попаднало в Сирия.  Ако американците започнат да доставят своите „Стингъри”, това ще предизвика грандиозен скандал. Затова на тях им е по-лесно да снабдяват терористите със съветско оръжие, което те купуват в Източна Европа. Съветското оръжие в Близкия Изток е много и там е лесно да му се скрият следите, пише Вадим Саранов.  Под подозрение за военнотехническо сътрудничество с терористите неведнъж е попадала България. В нейните „Вазовски машиностроителни заводи” в Сопот по лиценз се произвеждат ПЗРК „Стрела-2М\", „Стрела-3\" и „Игла-1\". От българска страна обаче винаги са отбелязвали, че продаваме оръжие само на законни получатели.  Терористите боравят добре не само с руски ПЗРК. В началото на март 2013 г. близо до Латакия сирийски вертолет Ми-8 е свален с китайски комплекс FN-6. Той е приет на въоръжение в китайската армия в началото на века и се отнася към комплексите от трето поколение, по характеристики е близък до руските „Игла-1\". FN-6 е способен да унищожава въздушни цели на далечина 5,5 км и височина 3,5 км.  Пътят на комплекса от Китай до Сирия, според експерти, е доста сложен. Китай доставял тези комплекси в Судан, след това ги прекупувал Катар и ги препращал за терористите в Сирия. Едва тогава американските медии вдигнали тревога, защото се опасявали, че може да се окажат в ръцете на терористите. Китайците обаче изобщо не реагирали – за Пекин въпросът за кой политически режим доставя оръжие винаги е бил вторичен. Важното е да излезе на нов пазар, пише Вадим Саранов.  В арсеналите на терористите се срещат и доста екзотични оръжия. Такова е севернокорейският ПЗРК HT-16PGJ – вариант на руския „Игла-1”. През 2004 г. Дамаск придобил няколко мостри от HT-16PGJ, които бунтовниците са плячкосали.  Интересно е, че сирийските бунтовници и терористи не разполагат с ПЗРК от страни на НАТО, въпреки че американците редовно (понякога основателно) са обвинявани за предаване на контролирани от тях групировки. Преди месец, в средата на януари, арабски медии съобщиха, че САЩ в рамките на секретно споразумение предали на кюрдите в Африн голяма партида ПЗРК.  След две седмици отряд на Свободната сирийска армия успял да завладее от кюрдите няколко броя ПЗРК „Игла”. Американците обаче, както се и очаква, категорично се отрекоха от тази деликатна доставка за кюрдите.  ", "date": "2018.02.08", "title": "\"Игла\" за \"Ислямска държава\": Кой снабдява терористите със зенитноракетни комплекси? (ВИДЕО) "}
{"url": "http://epicenter.bg/article/Tramp-na-Natsionalnata-molitvena-zakuska--Vyarata-zaema-tsentralno-myasto-v-zhivota-na-amerikantsite/146868/7/0", "text": "Президентът на САЩ Доналд Тръмп заяви днес, че вярата заема централно място в живота на американците и тяхната свобода, предаде Асошиейтед прес.  В реч по време на ежегодната Национална молитвена закуска, събрала религиозни лидери, политици и високопоставени лица, той подчерта, че вижда у съгражданите си \"силата на Божията любов\", особено след последните урагани и масови стрелби. \"Всички ние можем да сме герои\", добави президентът, цитиран от БТА.  В събитието участва и българска делегация, водена от зам.-председателя на ГЕРБ Цветан Цветанов. В нея са още кметовете на София, Пловдив и Бургас Йорданка Фандъкова, Иван Тотев и Димитър Николов.  Тръмп се радва на голяма подкрепа сред християните евангелисти, които му помогнаха да влезе в Белия дом. През първата година от мандата му те го приветстваха заради назначенията на консервативни съдии, опитите да отслаби правилата, забраняващи политическа дейност на религиозни групи, както и когато обяви Ерусалим за столица на Израел.  Милиони хора в Куба, Иран, Венецуела, Северна Корея и други страни страдат от репресивни и жестоки режими, заяви Тръмп, цитиран от ТАСС. Той припомни, че в продължение на много години \"Ислямска държава\" е избивала християни, мюсюлмани и хора от други религии, но днес международната коалиция е освободила почти изцяло териториите в Ирак и Сирия, доскоро контролирани от джихадистите.  Националната молитвена закуска се провежда всяка година в началото на февруари. Тя се организира от Конгреса на САЩ и религиозната фондация \"Фелоушип\" (Fellowship Foundation). Тази година на проявата присъстваха 3800 представители от различни страни.  ", "date": "2018.02.08", "title": "Тръмп на Националната молитвена закуска: Вярата заема централно място в живота на американците"}
{"url": "http://epicenter.bg/article/Dots--d--n--Ivaylo-Hristov--Levski-v-natsionalnoto-saznanie/146804/11/0", "text": "      Близо век и половина животът и делото на Васил Левски привличат вниманието на множество мемоаристи, български и чуждестранни историци, писатели, публицисти, драматурзи, поети, скулптури, художници.   Като резултат се очертаха контурите на един от най-продължителните и смислово богати дебати около дилемата: „Кой е (и чий е) Левски”?, „Кои са водещите ценности в неговата идеология и богата политическа практика”?, „Кое е онова, което привлича като с магнит към Апостола вниманието на всяка следваща генерация”? Защото, независимо от идейните и естетически предпочитания на авторите (няма значение дали те са учени, журналисти или творци на изящната словесност) всички търсят „своя Левски“ - тенденция, която не се наблюдава при нито една от другите значими фигури в националния исторически пантеон.   На Каравелов примерно, се признават приносите за създаване на БРЦК и издигане равнището на българското политическо мислене, но мълвата свърза името на неговото семейство и с провеждането на просръбска политика, което до ден днешен не е изчистено като фактология в литературата! Стамболов е кумир за едни и злодей за други! Левите сили се прекланят пред Ботев, а десницата го премълчава. И т.н., и т.н.   Единствен Левски е „велик и значим“ за всички българи!? Така се натрупва огромна литература от биографии, монографии, научни статии и студии, публицистика, белетристика, поезия. И тук изпъква голямата реална дилема: защо е така? Защото у него няма користни постъпки, съмнителни дела и нечисти помисли!? Или понеже идеите и жизнения път на Апостола се припокриват напълно? Дали този уникален интерес не е продиктуван от това, че в Левски се събират като във възел всички безспорни добродетели на възрожденската епоха? Или понеже именно тези добродетели са най-значимите структурни съставки у онова, което се нарича истинско държавнотворно мислене и действие? Казано по друг начин – дали Апостола не е най-яркият изразител на ценностите, които са (или по-точно казано „трябва да бъдат“) вечно ядро на българския национален характер?   Това са въпроси, които вече близо век и половина задържат трайния интерес на общественото мнение към живота и делото на Апостола на свободата, към „феномена Левски“. Неслучайно на питането “кой е най-великият българин”, в хода на този наистина колосален идеен дебат, всички са изумително единодушни: Васил Левски е най-чист и свят! За всички той е № 1 дори и в телевизионната класация – „Топ 100“ на великите българи. Стига се вече до ситуация, при която Васил Иванов Кунчев се превръща от някои пишещи, от реално човешко същество в легенда, в национален символ, в своеобразна емблема за измерване на национално достойнство и дори мит. А образът му е втъкан в спомена на всички българи и е неизменна част от колективната национална памет.   Мащабите на дебата върху живота и делото на Васил Левски и особено спецификите на идейните основи, от които се интерпретира фактологията, неизбежно пораждат и различни нюанси в оценките за личността на Апостола. Това е така, защото Левски безспорно е най-известната личност между българите, но в същото време е и революционен и политически деец, чийто жизнен път и дело крият и редица загадки. Например: бил ли е идеолог на тайната Вътрешна революционна организация (ВРО)? Или е само деятел-практик, положил нейните организационни основи? Кога и по какъв начин дейността му става известна на турската полиция? Защо толкова опитен революционер се връща в Ловеч на 24 декември 1872 г., (на път за Букурещ), след като е знаел, че там е в опасност? Следователно, Левски предаден ли е в Къкрина или сам е попаднал в клопката на заптиетата? В най-ново време започнаха истинските баталии около истината, свързана с гроба на Васил Левски? И най-важното питане: вярвал ли е наистина Апостола, че България ще се освободи преди всичко със силите на своя народ, при положение, че е имал доста причини да е резервиран към такава перспектива: наличието на огромната и силна армия на Османската империя, липсата на средства и оръжие в комитетите, отсъствието на международна подкрепа и т.н.   Без съмнение най-интересният аспект във всички тези загадки е самата личност – човекът Васил Левски! Неговият характер и душевност. Защото Левски е интересен и с историята, която създава, но и с вътрешната си драма и страдание на велика личност, надраснала своите съвременници, защото е осъзнал всичките им плюсове и минуси. И въпреки всички недъзи на българина от епохата на османското владичество – той, Апостола, тръгва да се самопожертва в името на народната свобода!? Така Васил Иванов Кунчев възражда и преобразува същностно, смисъла на апостолството в политиката. С неговото име се свързва представата за Апостола, не само като пръв и непосредствен разпространител на нови идеи, подобно на християнските светци – апостолите Петър и Павел, а като самостойна фигура в световния революционен и политически процес.   В тази своя битност, бил ли е Апостола щастлив? При положение, че той почти никъде в своите писма не се занимава със себе си. Трудно може да се даде еднозначен отговор на всички тези питания, но едно е сигурно. Левски е бил изцяло завладян от своята велика мисия, така че съвсем логично е всичко, извършено за постигането ѝ, да му е доставяло наслада и най-висше удовлетворение. Само така може да се обясни свръхестествената му неуморимост и издръжливост, проявена при наличието на една вечно незарасваща рана, придобита по време на Втората българска легия през 1867 година.   Така или иначе факт е, че при толкова изписани страници от Апостола много рядко в текстовете му се промъква някакво оплакване от българския народ; там нито веднъж не го виждаме изпаднал в истерия, в колебание и страх; от устата му не се отронило никакво раздвоение или протест срещу сизифовските трудности, които съпровождат жизнения му път. Неизтощимата енергия на Левски, всеотдайността му към делото, готовността за саможертва говорят, че Апостола е вярвал, че положителните качества на българския народ преобладават над неизбежните дефекти, породени от половин хилядолетното османско господство в Мизия, Тракия и Македония. Левски очевидно е бил убеден, че страхът не е увредил генетично неговите съвременници. Защото в редовете на ВРО се влива всичко образовано, честно, родолюбиво, което се съдържа в структурата на българското общество през Възраждането.   Ето защо проблемът за цялостната преценка на Васил Левски е възлов за изясняване на онова вечно значимо от делото му, което трябва да присъства, (днес и в перспектива) в националната историческа памет на българите. Защото за народ като българският, който е лишен от хилядолетна, велика династия, достославна аристокрация и световно известни меценати, именно животът и делата на великите личности, произлезли из средите на самия народ – като Левски, трябва да са основата, за разработването и обогатяването на националната характерова матрица и за градежа на модерната българска държавност.   По простата причина, че в нашето време историята вече не е толкова „знание на културния човек за миналото”, което се чете за успокоение вечер преди заспиване. Историческото познание е информационен масив от мъдрост, натрупана през изминатия път, изпълнен с ценности, победи и поражения, които могат и трябва да подсказват: кое е добро и кое е лошо за съдбата на народа? Как трябва и как не трябва да се служи на себеподобните, за да се обогатяват националните идеали и жизнения път на поколенията?   Така, че те да се изкачват стремително по цивилизационна спирала към нови и нови върхове. А не всяка българска генерация да започва своя житейски път от някакви нови, „цивилизационни нули“ (1788, 1919, 1923, 1944, 1989 г.), при които опитът, постиженията и знанията на хората от предишната епоха да са абсолютно ненужни и отричани безапелационно от онези, след това!   Ето защо целта на монографията е да се покаже как се формира и обогатява представата за Васил Левски в българското общество? Как се оценява реалната роля на тази велика личност в българската история и с какво животът и делото на Апостола са допринесли за обогатяване на душевността на българския народ? Какъв е фокусът, през който различните исторически епохи четат документацията и спомените за Левски? Има ли мостове и приемственост между оценките на отделните генерации или и в тази област на българското духовно битие се наблюдават отделни „вълни“ на единодушие и дори признаци за поява на разномислие? Кои са мотивите, които моделират неговия образ в представите на изследователите от различните поколения, и какви са факторите, под чието влияние те се променят? Защото дебатът за живота и делото на Апостола се води вече век и половина от негови съвременници, от историци, писатели и културни дейци - личности, които традиционно играят основополагаща роля при вграждането на ценностите в народното самосъзнание.    ", "date": "2018.02.08", "title": "Нова книга на доц. Ивайло Христов: Левски в националното съзнание"}
{"url": "http://epicenter.bg/article/Prof--Iskra-Baeva--/146819/11/0", "text": "  През последните дни за пореден път се оказахме в омагьосания кръг на политическата употреба на историята, в който има всичко, но най-малко е мястото на реалните факти. Това, че спорим за близкото минало, от което идваме, не е нито ново, нито необикновено. Всяко общество, изправено пред трудно въпроси за настоящето и бъдещето, се обръща назад към собствената си история, за да потърси решение от опита си или най-малкото да се предпази от вече правени грешки. Така че проблемът не е в обръщането към историята, а в поредицата от неверни твърдения, да не кажа лъжи. Затова ще се спра на две от тях. Първа лъжа: за пръв път в училище влиза периодът на „комунизма”. Всеки малко по-възрастен българин, който е получил някаква представа за марксизма, знае, че понятието „комунизъм” няма нищо общо с близкото ни минало. Комунизмът би трябвало да бъде онова мечтано, всъщност изцяло утопично общество, в която всеки доброволно ще се труди за благото на обществото и ще взема от общественото благо всичко, от което има нужда. Когато няма да има пари, пазар или държава, защото никой няма да нарушава реда, сиреч всички хора ще бъдат съвестни и безгрешни. По-важното от тази лъжа не е терминът, а че периодът на социализма присъства в учебните програми от 1995 г., а в учебниците – от 1996 г. Сиреч колко – повече от 20 години. Но този факт, непрекъснато посочван в медиите, очевидно няма никакво значение за търсещите политически ефект. Те продължават да повтарят мантрата – за пръв път „комунизмът” влиза в училище. Е как да не си спомним един от основополагащите принципи на пропагандата: Една лъжа, повторена 100 пъти става истина. (Само от приличие няма да цитирам автора му.) Втора лъжа, БСП никога не се е извинила за насилието, причинено на българите, от управлявалата 45 години нейна предшественичка БКП. Слушам това твърдение от много години, а плахите ми опити да напомня, че не е истина, си остават глас в пустиня. Очевидно онзи акт на БСП, с който тя се разграничи от предшественичката си БКП, е изчезнал от съзнанието на съвременното българско общество. Затова първо ще го да припомня, а после ще потърся отговор на въпроса защо никой не говори за него. Ще започна с началото на прехода. За добро или зло, за разлика от повечето европейски социалистически страни отказът от системата на държавен социализъм от съветски тип или другояче казано преходът, в България започна отгоре – с решението на Политбюро на ЦК на БКП на 9 ноември 1989 г. да бъде отстранен дългогодишният генерален секретар и председател на Държавния съвет Тодор Живков. Неговата оставка на следващия ден беше гласувана и от ЦК на БКП и едва тогава става известна на обществото. Това показва, че българското общество няма реално участие в първоначалните промени, а опозицията се създава едва месец след началото им (на 7 декември 1989 г. се ражда СДС). Българската специфика отрежда твърде голяма роля на БКП в първия етап на прехода – това е и едно от обясненията за абсолютната й победа на първите демократични избори от 10-17 юли 1990 г. Само че освободеното от всеобхватния контрол българско общество бързо се еманципира и започна да търси скритата преди това истина за начина, по който комунистите идват на власт, как са подчинили обществото, защо се стигна до краха на системата и т.н. В търсенето на истината се включва и партийният печат, включително и официоза в. „Работническо дело”. Недоволството от най-близкото минало обхвана голяма част от обществото, включително и членовете на почти милионната тогава БКП. Но темата за разкриване на репресиите от миналото стана запазена марка на новите политици – дисидентите, които бързо се превърнаха в опозиционери. Новите ръководители на БКП също се опитаха да прехвърлят общественото недоволство върху Тодор Живков и „неговото обкръжение” (широко използван тогава израз), като по този начин се разграничат от лошото минало. Направихо го с преименуването на партията на социалистическа (април 1990 г.). Дойде времето на големите разграничения и сензационните разкрития за миналото – лагерите, присъдите на „народния съд”, насилието при кооперирането, обезлюдяването на селата, погрешните икономически решения и др. под. Изборната победа на БСП в средата на 1990 г. не успокои, а само разгорещи страстите. В центъра на София беше създаден протестен „град на истината”, през август беше подпален Партийният дом. С други думи, България се опита да си навакса неизживените в годините на социализма масови протести, с каквито можеха да се похвалят унгарци, поляци, чехи и словаци, дори румънци. В такава атмосфера през септември 1990 г. се проведе 39-ия конгрес на БСП, на който Недялко Йорданов предложи кратък текст, с който БСП да се извини на българските граждани за причиненото им от БКП. Емоционалният призив за извинение беше отхвърлен, но не и идеята – едно от решенията на конгреса беше да се изработи критична оценка за комунистическото минало. Така беше създадена комисията, която да изследва отговорността и вината на БКП за краха на системата и да отговори на общественото недоволство. Тя беше оглавена от тогавашния зам.-председател на БСП Александър Томов, а аз като историчка станах неин секретар. Какво направихме? Заедно с други историци, между които задължително искам да спомена Стайко Трифонов, се заровихме в строго пазения дотогава партиен архив. Няколко месеца четохме документи, сиреч тайните на партията-държава. След тази, според мен, абсолютно необходима подготовка се събрахме и изработихме кратък текст от няколко страици, в който беше очертана най-общо отговорността и вината на БКП.    В предложената декларация бяха очертани основните грешки, а и престъпления, съпътствали дългата история на БКП от 20-те години до 1989 г. В него нямаше имена на виновни, а само очертани действия – по-специално репресиите след 9 септември 1944 г., но и насилственият начин, по който е пренесен съветският модел в България. Но тогавашният Висш партиен съвет отхвърли и този документ, след което задачата беше предадена на Председателството (предшественик на сегашно Изпълнително бюро).    А всеки раздел на документа беше последван от дълъг списък на виновниците. Извинявам се за дългото цитиране, но това ми се струва важно, защото тези цитати очертават кръга от вините на БКП. Декларацията беше представена пред обществото в единствената тогава телевизия от тогавашния член на Председателството и депутат от Пловдив Жан Виденов, който от екрана се извини на българския народ за грешките и престъпленията на БКП. Толкова за фактите, макар че за тезите и подбора на хората в списъците на виновните може да се говори много. Но ми се иска да обърна внимание на друго – на амнезията в обществото и най-вече сред политическата класа за този документ и за извинението. Според мен, причината тотално да се забрави за извинението на БСП, е различна за различните политически сили. Най-лесно е обяснението за десните. Те изградиха своята идеология върху антикомунизма, върху отричането на целия 45-годишен период на управление на БКП и нямаше как да поискат тази страница да се затвори с една декларация за вината и с едно извинение. За тях приемливо е не каквото и да било извинение, а забраната на БКП/БСП, като по този начин ще се отърват от досадния ляв опонент. Много по-интересно е обяснението защо от БСП никой не иска да припомня за декларацията за вината и за извинението. За мен причината отново е политическа. Когато в началото на прехода обществото гледаше с гняв назад към социализма и с надежда напред към демокрацията, БСП беше готова да признае грешките и престъпленията на предшественичката си, за да отговори на обществените нагласи. Когато обаче се оказа, че пазарната икономика е другото име на капитализма, когато започна закриването на предприятията, когато реституцията и приватизацията се оказаха в полза на малцина и в ущърб на мнозина, когато здравеопазването, образованието, социалната сфера бяха комерсиализирани, много българи погледнаха с нови очи на социализма и неочаквано се появи носталгията към онова, отречено в началото на 90-те години общество. И днес БСП се съобразява с тези променени нагласи, като предпочита да представи социалистическото минало по нов начин, в който на преден план излизат положителните му черти. Всичко това е политика. Тя е част от демокрацията и е нормално политическите сили да заемат позиции, с които да се представят най-успешно пред избирателите. Съвсем различна е ролята на историците. Ние трябва да се съобразяваме не с моментната конюнктура, а с реалностите в онова общество, което изследваме. И най-вече, да се опитваме да обясним защо миналото е такова, каквото е, а не да го съдим. Както и да се борим историята да не бъде използвана за краткотрайни политически цели от никого.", "date": "2018.02.08", "title": "Проф. Искра Баева: БСП се извини за вината на БКП още през март 1991 г."}
{"url": "http://epicenter.bg/article/Vkarvat-Makedoniya-v-NATO--za-da--natriyat-nosa--na-Moskva/146854/11/0", "text": "Съединените американски щати се надяват да разрешат отдавнашния конфликт между Гърция и Македония по повод името на бившата югорепублика. Това ще позволи да се снемат възраженията на Атина за влизането на Македония в НАТО. Защо Вашингтон се опитва така активно да привлече Скопие към своята орбита, при положение, че политическото значение на Македония не е толкова голямо? На 17 януари в Ню Йорк се проведе среща между представителите на Гърция и Македония (или „Бивша югославска република Македония“ – както официално се казва в ООН тази балканска държава ). Именно името на тази южна „осколка“ от бивша Югославия беше и темата на преговорите на американска територия. Историческата област Македония е известна от антични времена и е разделена между Гърция (52,4%), България (9,6%) и Република Македония, излязла от състава на разпадащата се Югославия през 1991 г. (35,8%). Самото съществуване на държава с название „Македония“, от гледна точка на гърците, създава основа за териториални претенции и сепаратизъм. „Македонският въпрос“ виси от почти 30 години насам. Преговорите се активизираха тогава, „когато САЩ решиха, че Македония трябва да е в НАТО“. Такова мнение изказа министърът на външните работи на Русия Сергей Лавров на пресконференция за дейността на руската дипломация през 2017 година. Напомняме, че в рамките на шестото разширение на Северноатлантическия алианс (2009 година) НАТО погълна Хърватия и Албания. Миналата година завърши процесът на „издърпване“ в алианса на Черна гора – което, както е извесно, не премина гладко и се съпровождаше от антируска кампания, като Москва дори бе обвинявана, че се опитва да осъществи антинатовски преврат. Сега на ред е следващата балканска държава. „Очакваме, че Македония ще стане 30-ия член на НАТО“, обеща в новогодишното си обръщение премиера на страната Зоран Заев. Той очаква също, че през новата година републиката „ще получи рекомендация за началото на преговорите за присъединияване към ЕС“. „Македония изпълни всички възможни критерии за присъединяване към Алианса. Още повече, че тя участва в миротворческите мисии на НАТО, без да е член на тази организация. Страната отдавна се намира на прага на присъединяването“, отбеляза в коментар за „Взгляд“ експертът по международни отношения и специалист по Балканите Мария Третякова. Да добавим, че по време на войната в Косово 1998-1999 година, Македония игра ролята на тилов плацдарм за силите на НАТО. А присъединяването на републиката към алианса се планираше още през 2009-а година, заедно с Хърватия и Албания. Но решението блокира Гърция – на основание на все същата претенция за името. За тридесетте години, през които Атина прави спънки на влизането на Македония в международните структури (започвайки с ООН), бяха предложени различни варианти на алтернативно наименование за бившата югорепублика: например „Горна Македония“, „Славо-Македония“ (което не устройва албанците, които съставят повече от една четвърт от населението на страната) или „Република Скопие“ – по името на столицата на Македония. Но максимума, на което бяха съгласни македонците беше да променят леко знамето с изображението на „Звездата от Вергина“, препратка към времената на Александър Велики (което също не може да не дразни гърците). Това, в което не успя Атина, изглежда, се отдава на Вашингтон и Брюксел.   Дипломатически източници от Гърция заявиха пред РИА Новости: САЩ и НАТО натискат Скопие с цел да решат по-бързо въпроса с влизането на републиката в Североатлантическия алианс. Но защо й е на НАТО не най-геополитически значимата балканска страна, която дори няма изход към море? „Сама по себе си бившата югославска Македония има стратегическо значение за САЩ и НАТО заради долината на река Вардар“, отбеляза в коментар пред вестник „Взгляд“ научният сътрудник на Института за славяноведение към РАН Георгий Енгелхардт. Това е исторически транспортен коридор Север-Юг. Австро-Унгария е сред първите заинтересували се в този коридор още преди 150 години, а по време и на двете световни войни, за контрола над тази комуникационна ос се водиха активни боеве. Но, според мнението на експерта, основната цел на алианса е „оцветяване на сивите зони“. „НАТО се стреми да отстрани напълно всички сиви зони в Европа и особено на Балканите. Една от тези зони остава Македония. В НАТО смятат, че ако територията не бъде вкарана официално в Алианса, има шанс Русия някога да влезе там. Те смятат, че е необходимо да вземат територията и официално, независимо, че я контролират вече в продължение на 25 години, от обявяването на независимост на Македония. Това е страна с ограничен суверенитет“, отбеляза Енгелхардт. Целите на Русия и Запада на Балканите са прозрачни и диаметрално противоположни. Задачата на Русия е да съхрани позициите си на Балканите. Задачата на Запада – да изгони Русия. Изтласкването се осъществява по доста прост начин, чрез приемането в НАТО на осколките от бивша Югославия, като по тази начин се обкръжава Сърбия, която не може да бъде определена като лесна плячка. Македония е по-податлив материал. Георгий Енгелхарт отбелязва, че македонското население, както и всички партии, независимо опозиционни или управляващи, подкрепят влизането на страната в Алианса. С това Македония се отличава от Черна гора, която миналата година „беше приета в НАТО през коляно и против волята на населението“. Експертът-балканист Мария Третякова, на свой ред, отбелязва – в момента тонът в парламента на страната се задава от социалдемократите (бившите комунисти) в съюз с коалиция от няколко албански партии. Най-голямата от тези партии се оглавява от Али Ахмети, полеви командир на сепаратистите от времената албано-македонския етнически конфликт. Албанците, според думите на Третякова, „в продължение на повече от 25 години неофициално работят в близко сътрудничество с гръцката страна; те помагат на Гърция да се сдобие с необходимите вътрешни отстъпки по въпроса за промяна на името на страната“. В отговор, албанските партии, опитващи се да разширят максимално правата на албанското малцинство и да превърнат „Славянска Македония“ в двунационална албано-македонска държава, получават подкрепа на различни международни и регионални площадки, посочва Третякова. Социалдемократите, с бонус, че са бивши „червени“ – са политическата сила, на която залагат американците. Показателно е, че премиерът „есдек“ (социалдемократ) Зоран Заев е готов да се прости даже с най-святото – името на страната, в замяна на влизане на Македония в НАТО. Георгий Енгелхардт смята, че влизането на Македония в НАТО ще бъде „поредно натриване на носа“ на Русия и удар по нейния авторитет на Балканите.   Експертът констатира: „Пространството за действие на Русия в региона се смалява. По-рано имаше съвсем реална възможност за изграждане на отношения с предходното правителство на Никола Груевски. Но той не получи никаква реална помощ“. Напомняме, че Груевски, който се опитваше да включи страната в проекта „Турски поток“ и беше обект на атаките на „македонския Майдан“, беше отправен в оставка през 2016-а година. „В момента, ако Македония бъде приета в НАТО, ситуацията на Сърбия ще се усложни много, а тя е ключов партньор на Русия в региона“, заяви Енгелхардт. На вълната на успехите си, американците ще се заемат с нови сили с обработката на сръбския елит. Целта им е проста. Те не искат моментално присъединяване на Сърбия към НАТО, но пред тях стои задачата да изгонят от там руското икономическо, политическо и медийно присъствие. Да го ликвидират тотално, както е в момента в България, където елита безусловно следва целите на Вашингтон, а русофилските настроения съществуват на ниво полузабравен фолклор и не оказват никакво политическо влияние“, заключи Георгий Енгелхардт.  ", "date": "2018.02.08", "title": "Вкарват Македония в НАТО, за да „натрият носа“ на Москва"}
{"url": "http://epicenter.bg/article/Mariya-Filipova-e-noviyat-predsedatel-na-Darzhavnata-komisiya-po-hazarta/146850/4/0", "text": "Министърът на финансите Владислав Горанов, в изпълнение на своите правомощия съгласно чл. 18, ал. 1 от Закона за хазарта, назначи Мария Филипова за председател на Държавната комисия по хазарта, считано от днес, 08.02.2018 г. Мария Филипова притежава образователно-квалификационна степен „магистър“ по специалността „Право“, съобщиха от Министерството на финансите.   Била е юрист в Агенцията за приватизация и следприватизационен контрол, в Министерството на правосъдието и в Министерството на финансите. Владее английски език. Заемащият длъжността до този момент Огнемир Митев е освободен по взаимно съгласие.", "date": "2018.02.08", "title": "Мария Филипова е новият председател на Държавната комисия по хазарта"}
{"url": "http://epicenter.bg/article/Makedoniya-otpusna-71-5-mln--evro-za-zhp-liniyata-do-Balgariya-/146852/4/0", "text": "Македонското правителство одобри отпускането на 71.5 млн. евро за изграждането на третата част от жп линията до България - за отсечката от Крива Паланка до граничния пункт Деве Баир/Гюешево. Това съобщиха от Министерството на транспорта в четвъртък, предава Нова тв.  \"Министерският съвет в Скопие одобри Секторната оперативна програма за транспорт 2014-2020 в рамките на ИПА 2, чрез която Република Македония подсигури общо 127.2 млн. евро. От тях 108.1 млн. евро са от ИПА 2, а 19.1 млн. евро са подсигурени от държавния бюджет на страната. Средствата ще бъдат използвани за изграждането на жп линии, пътища и техническа помощ\", се казва в официалното съобщение.  ", "date": "2018.02.08", "title": "Македония отпусна 71.5 млн. евро за жп линията до България "}
{"url": "http://epicenter.bg/article/Emil-Karanikolov--Avtomobilniyat-sektor-u-nas-narastva-prez-poslednite-10-godini-poveche-ot-4-pati/146859/4/0", "text": "Делът на автомобилния сектор в брутната добавена стойност е 3.6% и нараства през последните 10 години повече от 4 пъти.  Фирмите в брашна са над 130 и създават заетост на над 30 хил. души.  Това заяви министърът на икономиката Емил Караниколов на конференция на тема „Проучването на автомобилната индустрия 2017 г.“, организирана от „Аутомотив клъстер България“. Участие взе и президентът на България Росен Плевнелиев (2012-2017).   По думите на икономическия министър износът в бранша също така се увеличава, като рекорден ръст от 60% е отчетен през 2010 г., а данните за 2014 г. и 2015 г. показват, че тенденцията за нарастване се запазва, съответно със 17% и 16%.   Министър Караниколов подчерта, че от голямо значение за ефективната работа на автомобилния сектор е кадровото му осигуряване. В тази връзка в страната функционират 17 висши училища, 103 професионални гимназии, 1 частен колеж и 5 средни общообразователни училища с професионални паралелки. Той поясни още, че за периода 2005 - януари 2018 г. по Закона за насърчаване на инвестициите (ЗНИ) са издадени 20 сертификата в автомобилната промишленост, като общият размер на инвестициите по проектите е 797.543 млн. лв., генерираната заетост – 12 664 нови работни места.   По време на дискусията стана ясно, че през тази година делегация с участието на президента Плевнелиев и министър Караниколов ще започне обиколка в различни европейски и извъневропейски пазари в търсенето на световен автомобилен производител, който да изнесе цялостното си производство в България.", "date": "2018.02.08", "title": "Eмил Караниколов: Автомобилният сектор у нас нараства през последните 10 години повече от 4 пъти"}
{"url": "http://epicenter.bg/article/Katastrofa-vze-zhertva-kray-montansko-selo-/146810/3/0", "text": "Един човек е загинал при катастрофа на път Е-79 край монтанското село Белотинци, движението в района временно е спряно, съобщиха от пресцентъра на МВР.  Сигналът за пътния инцидент е подаден малко преди 6.00 часа тази сутрин. По първоначални данни челно са се ударили кола и лекотоварен бус. В резултат на удара е загинал водачът на леката кола, а другият водач - откаран в болнично заведение. Извършва се оглед.  Пътни полицаи са на място и регулират движението.  - в посока Монтана-Видин: по път III-112 Монтана – Доктор Йосифово – Тополовец – Добри дол; път II-11 Добри дол – Арчар – Дунавци;  - в посока Видин-Монтана: по път III-114 Ружинци – Тополовец; път III-112 Тополовец – Доктор Йосифово – Монтана.   ", "date": "2018.02.08", "title": "Катастрофа взе жертва край монтанско село "}
{"url": "http://epicenter.bg/article/Trima-dushi-sa-zaginali-pri-tezhka-katastrofa-na-AM--Hemus-/146815/3/0", "text": "  Трима души са загинали при катастрофата на 382 км от АМ „Хемус“ .   Това съобщиха от пресцентъра на МВР. Сигнал за тежкия пътен инцидент е подаден малко преди 10.00 часа, съобщава „Фокус“.   По първоначални данни на АМ „Хемус“, в района на села Невша в посока Варна, лек автомобил е застигнал камион с ремарке и се е врязал в него. От удара трима от колата са починали на място. Извършва се оглед. Образувано е досъдебно производство. Работата по установяване на причините за инцидента продължава.   Временно е затворена автомагистралата от Нови пазар до Ветрено. Въведен е обходен маршрут: пътен възел Невша - път I-2 – пътен възел Ветрино.  ", "date": "2018.02.08", "title": "Трима души са загинали при тежка катастрофа на АМ „Хемус“"}
{"url": "http://epicenter.bg/article/Puskat-Torinoto-ot-aresta-sreshtu-parichna-garantsiya-ot-10-000-leva-/146831/3/0", "text": "Ивайло Борисов - Ториното излиза от ареста срещу парична гаранция от 10 000 лева, предаде БГНЕС.  Ториното и още трима души - Мартин Марков, Георги Джамбазов и Здравка Стефанова бяха задържани във връзка с отвличането на Адриан Златков. Според прокуратурата четиримата са осигурявали СИМ карти и автомобили за похитителите.  Първоинстационният съд остави четиримата в ареста, но според апелативните съдии всички те могат да излязат на свобода, ако платят парична гаранция.  За Ториното, Георги Джамбазов и Здравка Стефанова тя е в размер на 10 000 лева, а за Мартин Марков - 5000 лева.  ", "date": "2018.02.08", "title": "Пускат Ториното от ареста срещу парична гаранция от 10 000 лева "}
{"url": "http://epicenter.bg/article/Otnemat-imoti-za-blizo-500-000-lv--na-bivshiya-kmet-na-Nedelino-Stoyan-Beshirov/146835/3/0", "text": "  Комисията за противодействие на корупцията и за отнемане на незаконно придобитото имущество подгони бившия кмет на Неделино Стоян Беширов, съобщава    В Окръжен съд Кърджали вече е внесен иск за отнемане на имущество в размер на 421 425 лв.   Процедурата е започната по реда на отменения Закон за отнемане в полза на държавата на незаконно придобито имущество след получено уведомление, че Беширов е привлечен като обвиняем за това, че като кмет на гр. Неделино умишлено не изпълнил и нарушил служебните си задължения във връзка със Закона за обществените поръчки и от това са настъпили значителни вредни последици за общината.   Комисията претендира за отнемане от Стоян Беширов, съпругата му и контролираните от тях търговски дружества на земеделски земи и гори на територията на село Загорски, общ. Кирково, град Неделино и град Ракитово, както и суми, преминали по банкови сметки и лични парични вноски в търговски дружества.  ", "date": "2018.02.08", "title": "Отнемат имоти за близо 500 000 лв. на бившия кмет на Неделино Стоян Беширов"}
{"url": "http://epicenter.bg/article/Dve-patrulki-gonyat--Mertsedes-a-na-Desislava-Radeva-v-Sofiya/146847/3/0", "text": ", съобщиха едновременно ПИК и „24 часа“. По-късно новината бе потвърдена и от МВР. И от този момент инцидентът потъна в мъглата на различни трактовки, а МВР и НСО се оплетоха във взаимно изключващи се версии.    Наложило се полицаите да я гонят от района на НДК по булевард “България” чак до столичния квартал “Бояна”, гласеше първаночалната информация.   Екшънът започнал, когато черен „Мерцедес“ профучал край патрулка в района на НДК. Заради високата скорост, полицаите вдигнали палката и опитали да спрат автомобила.  твърдяха очевидци.   Полицаите потърсили помощ от колеги и включилата се в преследването втора патрулка препречила пътя на мерцедеса в района на кв. “Бояна”.   разкрил очевидец на случката. По-късно \"24 часа\" се коригира, че не Радева е шофирала колата, а шофьор на НСО.   Очевидци разказали пред БЛИЦ обаче, че въпросната шофьорка не е която и да е, а съпругата на президента на България Десислава Радева.   Очевидецът, свързал се с медията, уточнил, че Радева била сама в колата.    От пресцентъра на МВР съобщили следното пред ПИК: „ .   От вътрешното министерство твърдят, че   „Автомобилът обаче вероятно е собственост на Национална служба охрана, тъй като в имуществените декларации на Радеви не присъства „Мерцедес” S класа. Ако е така, то нарушенията на първата дама са доста, тъй като не е ясно с какви документи управлява кола на НСО, при това с бясна скорост.   \"  обърнете се към НСО\", заявиха от пресцентъра на вътрешното ведомство.   От пресслужбата на президента Румен Радев потвърдили пред БЛИЦ, че знаят за случая и в момента извършват проверка, за да уточнят обстоятелствата около него.     Все още няма яснота, защо Шесто РПУ, което отговаря за района, не е обявило инцидента в полицейския бюлетин. Автомобилът е бил собственост на НСО, а г-жа Радева е била придружавана от служител на ВИП службата за охрана. Част от екипа на президента Румен Радев научиха от Епицентър.бг за снощната случка и обещаха да проверят достоверността на изнесените факти.   Колегите от МВР не са забелязали отличителните белези, че това е кола на НСО, коментира инцидента вицепремиерът Красимир Каракачанов.   подчерта Каракачанов в предаването \"Лице в лице\". по БиТиВи.    Генералът твърдял, че мерките за сигурност на първата дама трябва да бъдат засилени въпреки нейното категорично нежелание да бъде придружавана от държавни охранители. Решението за охрана е взето от специална комисия. Самата Радева коментира в социалните мрежи, че не отговаря на истината разпространяваната информация в някои медии, че тя е настоявала да има охрана. Радева казва, че е приела това, като се е съобразила „с решение, което гарантира сигурността на президента“.  По закон членовете на семейството на държавния глава имат право на охрана в определени случаи. А именно „когато се констатира наличие на застрашеност, произтичаща от заплахи за безопасността на съответното лице или рискове“. По правило решенията за предоставяне на охрана се взимат от специална комисия, в която участват началникът на НСО (в случая Ангел Антонов), председателят на ДАНС (Димитър Георгиев) и главният секретар на МВР (Георги Костов). Тъй като решенията на комисията са класифицирана информация и са маркирани с гриф за сигурност, те представляват държавна тайна.    ", "date": "2018.02.08", "title": "Две патрулки гонят „Мерцедес“-а на Десислава Радева из София (допълнена)"}
{"url": "http://epicenter.bg/article/4-godishno-dete-pochina-vav-vrachanskata-bolnitsa-/146853/3/0", "text": "4-годишно дете почина във врачанската областна болница след мълниеносно развила се инфекция с последвали тежки усложнения, предаде коресподентът на bTV в региона.  Най-вероятната причина за смъртта е енцефалит, коментираха от здравното министерство и Окръжната прокуратура във Враца.  Момиченцето е било лекувано в продължение на два дни от личния си лекар. Снощи, след като температурата не спадала, майката го отнесла в дежурен кабинет.  Лекарят констатира 42,5 градуса, гърчове и повръщане. Незабавно е повикана линейка, която транспортира малката пациентка до спешноприемния блок на болницата.  Впоследствие е настанено в детското отделение, а след като състоянието му се влошава още повече – и в реанимацията. Днес по обяд детето е починало. По случая е образувано досъдебно производство за причиняване на смърт поради незнание или немарливост.  ", "date": "2018.02.08", "title": "4-годишно дете почина във врачанската болница "}
{"url": "http://epicenter.bg/article/Sotir-Tsatsarov/146851/3/0", "text": "„Нека всичко онова, с което разполага Корнелия Нинова да бъде представено, на базата на него ще бъде разпоредена проверка незабавно. Това каза пред журналисти главният прокурор Сотир Цацаров по повод искането на БСП да бъде назначена проверка в Районната прокуратура в Шумен, предаде „Фокус“.   „Колегите са проверявали сигнал за документно престъпление, така че едва ли може да се говори, че се проверява партийна дейност или нещо такова. Но нека да има постъпили документи, незабавно ще бъде разпоредена проверка и резултатите от нея ще бъдат публични“, заяви още Цацаров.   На брифинг в парламента днес,  К  Тя поиска от главния прокурор Сотир Цацаров да назначи вътрешна проверка в Районната прокуратура в града. Соцлидерката зададе и няколко въпроса към обвинител номер едно: „На какво основание Районната прокуратура е разпоредила на МВР-Шумен и то на „Противодействие на икономическата престъпност” да води разследване и да изисква от общопартийната контролна комисия на БСП информация кои лица са присъствали на делегатски събрания на БСП, кои лица са участвали в общински съвети на БСП, на какво основание искат информация за членство на хора в БСП. Питаме господин Цацаров използвана ли е в този случай прокуратурата в Шумен за политическа поръчка”. Нинова зададе въпрос и към вътрешния министър Валентин Радев: „Откога „Противодействие на икономическата престъпност” не се занимава с корупция, а с разследване кой е член на БСП”.   Държавен служител е уволнен от служба заради това, че бил член на БСП, категорична е Нинова и посочва: „Но не спират дотук,  а му образуват проверка и го обвиняват, че е нарушил закона, който казва, че държавният служител не може да бъде член на ръководен орган на партията”.", "date": "2018.02.08", "title": "Цацаров отговори на Нинова: Прокуратурата в Шумен е проверявала документно престъпление"}
{"url": "http://epicenter.bg/article/Glavniyat-prokuror--Imame-podozreniya-koy-e-porachal-Adrian-Zlatkov/146865/3/0", "text": "Имаме подозрения кой е поръчителят за отвличането на Адриан Златков, заяви главният прокурор Сотир Цацаров. На въпрос дали има данни за още хора, замесени в случая, той отговори: „Естествено, че има данни за още хора и естествено, че се работи върху това. Хората, за които става дума (Ивайло Борисов -Ториното и другите трима задържани - бел.ред) са или помагачи или просто част от изпълнителския апарат. Едно такова престъпление изисква и поръчител, а такъв поръчител има“.   Днес Софийският градски съд измени мерките за неотклонение на Ивайло Борисов - Ториното, Мартин Марков, Георги Джамбазов и Здравка Стефанова, които са обвинени за помагачество за отвличането на Адриан Златков. 25-годишният син на собственика на \"Софауто\" Тони Златков бе отвлечен на 30 август м.г. и след 12 дни в плен бе освободен от похитителите и оставен на пътя София-Самоков жив и здрав. По-късно бащата призна, че е водил една седмица преговори и е платил откуп.   Според прокуратурата, Ивайло Борисов-Ториното и Мартин Марков са осигурили коли с марки \"Опел\" и \"Шкода\" на похитителите, а Георги Джамбазов и приятелката му Здравка Стефанова са купили СИМ-картите, с които се е поддържала връзката между похитителите и бащата на отвлечения млад мъж. В отговор на въпрос знае ли се кой е изпълнителят, Цацаров посочи: “Има съответни подозрения“. „Дори и изясняването на доказателствата до този момент е изискало сериозен труд. Тоест е изисквало огромен труд и огромно събиране не само на оперативна информация, но и в превръщането й в годни доказателствени средства. Не напразно благодарихме на колегите от сръбската прокуратура и сръбското Министерство на вътрешните работи. Помощта им беше безценна и продължава. Трудно се доказват подобен тип деяния. За мен е извършена огромна работа“, посочи още главният прокурор. Във връзка с обвиненията към прокуратурата, че акциите й са PR, той коментира: „Те нещата обикновено са така – прокуратурата е обвинявана, че не работи, а когато прокуратурата работи, е обвинявана, че прави пиар“.", "date": "2018.02.08", "title": "Главният прокурор: Имаме подозрения кой е поръчал Адриан Златков"}
{"url": "http://epicenter.bg/article/Naprezhenie-v-Ihtiman--Politseyska-aktsiya--aresti-i-signali-za-proizvol--OBZOR--/146866/3/0", "text": "Полицейска акция, арести и обвинения за насилие от страна на полицаите в Ихтиман – това се случи след нападението над униформени в града, Жители на ромския квартал обвиниха полицията, че при нахлуване в дома им рано тази сутрин се е стигнало до смъртта на 64-годишен мъж. От полицията отрекоха да е имало физически контакт.  Междувременно зрител на bTV ни изпрати скандално видео, показващо гавра с арестант в районното на Ихтиман. Главният секретар Младен Маринов разпореди спешна проверка по случая. И докато клипът възмути правозащитните организации, то в МВР се проведе работна среща заради зачестилите напоследък нападения над полицаи.  На клипа се вижда как очевидно пийнал мъж е принуждаван да прави упражнения и да кара колело в помещение, за което от МВР потвърдиха, че е районното управление на полицията в Ихтиман. Всичко това е съпроводено от смях на снимащите.  Според председателя на Българския хелзинкски комитет заради подобно издевателство над арестуван незабавно трябва да започне разследване.  „Tова не е единственият случай и не е най-драстичният. Данните показват, че всеки трети задържан, който впоследствие попада в затвора, бива бит или по време на задържането или най-често вътре полицейското управление”, заяви Красимир Кънев.  Началникът на полицията в Ихтиман главен инспектор Лъчезар Колев потвърди, че клипът е заснет в районното. Според него обаче вероятно доста назад във времето.  „Лицето от клипа е криминално проявено и се намира в затвора в София. Доста често е задържан за противообществени прояви и домашно насилие”, поясни той.  Вътрешният министър Валентин Радев обяви, че е разпоредил проверка на клиповете. „Гледах клиповете и съм възмутен. Разпоредил съм проверка откога са, кой е присъствал и след това ще вземем мерки”, категоричен беше той.  Заради поредицата нападения срещу служители на реда през последните дни в МВР се проведе работна среща.  „Започнали сме тая работа с идеята, че ще ни се наложи да поемаме рискове, но от друга страна, бихме искали да видим и другото – при посегателство срещу нас искаме да видим наистина категорично твърдата позиция на държавата да защитава нейните служители, защото ние служим все пак на обществото и на държавата. Обществото би трябвало да ни подкрепи и държавата да ни защити”, коментира Валентин Попов от СФСМВР.  Правомощията на полицаите са регламентирани със закон. Имат право да използват сила и помощни средства в строго определени моменти, например при отказ да се изпълнят разпорежданията им или при оказване на съпротива.  На работната среща не е обсъждана възможността да бъдат дадени повече правомощия на полицаите, но е било обсъдено това, че вероятно сред много от служителите има притеснения да използват сила дори и когато имат основания за това. Причината е дали това би било изтълкувано адекватно от обществото.  Днес при акцията в Ихтиман бяха арестувани четирима души, които впоследствие бяха освободени. От полицията бяха категорични, че те нямат връзка с арестуваните баща и син, които са обвинени за нападението над униформени.  Нападнатите полицаи вече имат медицински за нанесените им удари. „Дърпаха ни, бутаха ни. И не ни изпълняваха разпорежданията. Разцепена ми е устата, ръката ми е синя, рамото ме боли”, обясни младши инспектор в РУ Ихтиман Асен Микюрлов.   „Имам охлузвания на краката и ми е разцепена устата, униформата ми е скъсани. Те ни превъзхождаха числено – 6 срещу 60”, заяви и колегата му Георги Митев.  Това не е първият път, в който полицаи са нападани в ромската махала, признават те.  От рано сутринта в квартала имаше засилено полицейско присъствие. Според хората жандармерията влиза в една от къщите, за да търсят четирима мъже. Минути по-късно обаче 65-годишен роднина на издирваните почива, а близките му обвиняват полицаите в агресия.  Водят се следствени действия заради смъртта на възрастния мъж. Полицията твърди, че адресът, където е починал човекът, е различен от проверявания.  „Полицаите не са имали никакъв физически контакт, само визуален”, категоричен е старши комисар Георги Григоров, началник на ОД на МВР – София област.  Проверката и акцията на жандармерията са по стари случаи, твърдят от полицията. Всички издирвани са открити и задържани и нямат общо с побоя над униформените отпреди два дни, обясняват от полицията в Ихтиман.  ", "date": "2018.02.08", "title": "Напрежение в Ихтиман: Полицейска акция, арести и сигнали за произвол (ОБЗОР, ВИДЕО) "}
{"url": "http://epicenter.bg/article/Desetki-izprashtat-biznesmena-Stefan-Sharlopov--SNIMKI--/146838/2/0", "text": "Близки, политици и интелектуалци се събраха в столичния храм \"Света София\", за да изпратят в последния му път бизнесмена Стефан Шарлопов,    На поклонението пристигнаха министър Лиляна Павлова, Цветомир Паунов, който поднесе венци от името на партия ГЕРБ, Тодор Батков, Огнян Донев, Венцеслав Стефанов, Валентин Михов, представители на туристическия бранш, ансамбъл \"Българе\".  Стефан Шарлопов почина на 5 февруари в съня си. Роден е на 14 октомври 1962 година в Бургас. През 1986 година завършва висшето си образование във Великотърновския университет, специалност \"Българска филология\".  След това започва работа като журналист в София и в изданията, в които работи, се занимава с икономическа тематика. 26-годишен издава първата си книга с художествена документалистика. През 1989 година започва частен бизнес.  Бизнесменът ще бъде кремиран, а прахът му ще бъде разпръснат над комплекса му \"Созополис\".  ", "date": "2018.02.08", "title": "Десетки изпращат бизнесмена Стефан Шарлопов (СНИМКИ) "}
{"url": "http://epicenter.bg/article/Radev-otgovori-na-Ninova--Vazmuten-sam-ot-obvineniyata--MVR-izpalnyava-ukazaniyata-na-prokuraturata/146839/2/0", "text": "“Един член на БСП или техен активист е написал сигнал до Прокуратурата срещу друг техен член или активист в Шумен”. Това каза в Народното събрание министърът на вътрешните работи Валентин Радев в отговор на искането на БСП главният прокурор да извърши проверка в Районната прокуратура в Шумен.   „В сигнала пише: „Моля Ви проверете вярно ли е, че другият член кандидатства за Комисията за противодействие на корупцията като експерт, мой колега е, имаме политическа кариера заедно, че е излъгал в декларацията си, че не е членувал в БСП. Проверете го- ако е така значи той е извършил престъпление по чл. 313 от НК“, обясни той.   „Прокуратурата издава постановление, с което задължава МВР да извърши проверката. Разпоредено е на икономическа полиция да провери вярно ли е, че има невярна информация в декларацията, която е подадена“, уточни министърът. „Проверяваме верен ли е сигналът, това сме направили от полицията“, коментира той.   „В новия закон е написано, че служител или експерт на Комисията за противодействие на корупцията не може да е бил член на политическа партия или да е извършвал политическа дейност“, поясни Валентин Радев.   „Нека всички, които чуват мен и Корнелия Нинова да разберат кой е правият. Не бива да се поставя под съмнение работата на толкова служители на МВР, в случая на тези в Шуменската дирекция“, коментира вътрешният министър. „Възмутен съм и затова казвам тези думи. Не приемам такова отношение към МВР, точно изпълняваме постановлението на Прокуратурата. Никъде до този момент нямаме грешка в работата си“, заяви той.   „Нека Корнелия Нинова попита техните хора какъв сигнал са писали и защо забъркват партията, може би и тя е подведена“, посочи министърът. „След като съберем информацията ще я дадем на Прокуратурата, след това тя ще отсъди има или няма нарушение“, каза още той.   Вътрешният министър Валентин Радев изказа възмущението от посегателството на група цигани над полицаи, които бяха нападнати, докато изпълняват служебните си задължения в Ихтиман и спират за проверка водач на пътя. Той е категоричен, че служителите на реда са защитени от закона.   \"Аз също съм възмутен, не може така. И ние, обществото трябва да свикнем - никой да не си позволява да посяга на длъжностно лице, защото те са тези хора, които да въвеждат ред. Върху тях като се посяга, се посяга върху държавността\", отсече Радев.   Той призна обаче, че е гледал и видеоклиповете, където задържан циганин е накаран от униформени да прави кълбо напред и също го нарече недопустимо. \"Аз гледах тези клипове също, аз съм възмутен, не може да се правят такива неща\", коментира вътрешният министър и допълни, че е разпоредена проверка и по двата случая. В 15.00 часа се очаква официално изявление на полицията в Ихтиман, където междувременно бе изпратена и жандармерия.", "date": "2018.02.08", "title": "Радев отговори на Нинова: Възмутен съм от обвиненията, МВР изпълнява указанията на прокуратурата"}
{"url": "http://epicenter.bg/article/Pismo-na-politsiyata-v-Shumen-do-BSP/146843/2/0", "text": "БСП разпространи писмото на шефа на полицията в Шумен, по което по-рано през деня лидерът на социалистите Корнелия Нинова даде специална пресконференция. \"Член на БСП, който е бил държавен служител, е уволнен, защото е член на БСП. Образувана му е проверка\", обяви пред медиите Корнелия Нинова.   Нинова разказа, че Икономическа полиция в Шумен изисква от партията копия от протоколи на партийни събрания. Поводът - освободен служител от Комисията по конфликт на интереси.   От МВР-Шумен пишат на председателя на Общопартийната контролна комисия Валентина Богданова и питат дали въпросният човек    Питането продължава така:  ", "date": "2018.02.08", "title": "БСП разпространи писмото на шефа на полицията в Шумен"}
{"url": "http://epicenter.bg/article/GERB-vnese-v-Konstitutsionniya-sad-iskane-za-pretsenka-na-Istanbulskata-konventsiya-/146846/2/0", "text": " предаде репортер на БГНЕС.  Искането беше внесено от председателя на правната комисия в Народното събрание Данаил Кирилов и депутата от ГЕРБ Тома Биков.   Поставили сме въпроса за съответствието, като видяхте сериозния обем, в който бяхме комплектовали питането.  Това обяви председателят на правната комисия Данаил Кирилов. Той уточни, че там са изложили и техните аргументи, за да бъде представена максимално обективно ситуацията пред конституционните съдии.   посочи Кирилов.    , коментира председателят на правната комисия.   Анализирани са всички отрицателни становища и след това са дадени всичките аргументи „за“ в искането.    Той изрази надежда, че в рамките на няколко месеца КС ще се произнесе по искането. Във връзка с факта, че вече има три дела в КС, а сме едва в началото на годината, Кирилов обясни, че не вижда нищо нередно.   Тома Биков поясни, че искането на ГЕРБ до КС цели да се гарантира съхраняването на българските ценности. „За да бъде ефективно едно законодателство, то трябва да се ползва с доверието на обществото. Конституцията за ГЕРБ е нещо свещено“, каза той.   „  Не искаме и да правим пропаганда на хора, които за два месеца се покръстиха, заяви Биков визирайки социалистите. „Те превръщат семейството в инструмент, а то е ценност“, отсече депутатът от ГЕРБ.  ", "date": "2018.02.08", "title": "ГЕРБ внесе в Конституционния съд искане за преценка на Истанбулската конвенция "}
{"url": "http://epicenter.bg/article/Lyuben-Kanchev-e-naznachen-za-zamestnik-ministar-na-turizma/146855/2/0", "text": "Министър-председателят Бойко Борисов освободи по негова молба Милко Теофилов като заместник-министър на туризма, считано от 15 февруари.   На длъжността е назначен Любен Кънчев. Той е магистър по френска филология от СУ „Св. Климент Охридски“, има и втора специалност „Български език и литература“.   Над 30 години е работил на различни позиции в БНТ. От 2012 г. е заместник-кмет в община Костинброд с ресори образование, култура, социални дейности, спорт и туризъм.   Любен Кънчев е съпруг на тв водещата от БНТ Лилия Вучкова. Тя водеше предаването \"Милион и едно желания\" през 90-те години на миналия век. Последно името й нашумя като един от участниците в шоуто \"Вип Брадър\".", "date": "2018.02.08", "title": "Любен Кънчев е назначен за заместник-министър на туризма"}
{"url": "http://epicenter.bg/article/Eto-mezhdunarodnata-programa-na-Borisov-do-kraya-na-evropredsedatelstvoto-/146857/2/0", "text": "„Българските граждани ще бъдат навременно и подробно информирани за всяка моя международна изява или среща.“ Това уверява премиерът Бойко Борисов в    \"Политиката на ръководените от мен правителства винаги е била открита и прозрачна за гражданите. Още в първия ми мандат за първи път по мое разпореждане започна публикуване на текста на стенограмите от заседанията на Министерски съвет\", припомня премиерът.  \"В този дух е и политиката ми на прозрачност по отношение на всички мои срещи и визити в други държави или като домакин на чуждестранни делегации. Няма случай, в който българските граждани да не са били информирани предварително за тях, както и за съдържанието на разговорите ми след приключването им\", уверява Борисов.  \"Във въпроса си фиксирате периода на Българското председателство на Съвета на ЕС. Както знаете, то има приета Програма на събитията, в това число и тези с мое участие. Тя е публикувана на сайта на Българското председателство\", пояснява премиерът.  „Програмата ми със срещи и визити във връзка с ангажиментите ми като министър-председател на държавата ротационен председател на Съвета на ЕС е наситена и много динамична“, съобщава Борисов и откроява предстоящите си участия в заседанията ан Европейския съвет:  - В Брюксел министър-председателят ще бъде неформална среща на лидерите на ЕС на 22 и 23 февруари, на редовно заседание Европейския съвет на 22 и 23 март и на 28 и 29 юни.  - На 17 май ще се проведе срещата на лидерите на ЕС с лидерите на страните от Западните Балкани в София.  - Борисов ще участва на международна конференция в Мюнхен на 15-17 февруари и на 26 февруари в Лондон.  Кабинетът на премиера уточнява други двустранни срещи и участия за 19 и 20 февруари и за 1, 2 и 3 март.  „С голяма вероятност до края на месец юни тази година срещите ще бъдат много повече и програмата ми ще бъде още по-наситена“, пише още в отговора на премиера.  \"Моите отговорности и ангажименти като министър-председател на държавата ротационен председател на Съвета на ЕС, както и динамиката на международните отношения, налагат организирането на срещи и визити в изключително кратки срокове. Пресслужбата на Министерски съвет изпълнява стриктно ангажимента си да предоставя необходимата информация за предстоящите ми срещи\", уверява Бойко Борисов.  ", "date": "2018.02.08", "title": "Ето международната програма на Борисов до края на нашето председателство"}
{"url": "http://epicenter.bg/article/Krasimir-Krakachanov--/146858/2/48", "text": "\"Никакви гонки с кола на НСО с Десислава Радева не е имало! Патрулът в първия момент не е забелязъл каква е колата. Никакви гонки не е имало, колата е управлявана от шофьор от НСО, колата е на НСО, първата дама е била на задната седалка\".   Това заяви министърът на отбраната и вицепремиер Красимир Каракачанов в предаването \"Лице в лице\" по БТВ.   Десислава Радева не е шофирала колата, която е била спряна за проверка от полицейски патрул, каза няколко пъти Красимир Каракачанов. Той поясни, че полицаите не са забелязали лампите на автомобила на НСО, които може и да не са били включени. Тъй като това била голяма кола със затъмнени стъкла и всичко става по вечерно време, тръгнали след тях. При всеки случай, когато мине кола с тъмни стъкла и не е със специален режим на движение, тя се проверява, обърна внимание Каракачанов. По думите му после всичко се е изяснило, когато са видели, че това е кола на НСО и в нея се вози първата дама Десислава Радева.   \"Днес трябваше да има среща между ръководството на НСО и полицията, за да се види къде е грешката. Не е имало препречване, просто, докато се установи каква е колата, полицаите тръгват, естествено да проверяват. При всеки един случай, когато мине кола с тъмни стъкла, се проверява. Просто не са разбрали каква е колата. Не е имало скандали или пререкания, просто грешка. Трябва да се уточнят тези неща, за да не се получават подобни грешки\", заяви още вицепремиерът и министър на отбраната.   Красимир Каракачанов коментира като силов вицепремиер и случая в Ихтиман, където роми биха полицаи.  Крайно време е да опишем в закона какво означава неприкосновеност на полицая. Какво означава да се нападат полицаи, попита вицепремиерът.   \"Ако една част от населението смята, че може да напада полицаи, защото може да им се размине, защото били от друг някакъв етнос\", възмути се Красимир Каракачанов.   Трябва да е ясно, че нямаш право да пипаш полицая с пръст. На полицая трябва да му се даде самочувствието да се защитава, подчерта Каракачанов.   Каракачанов отговори и на въпроси, свързани с предложенията за възстановяване на българско гражданство на изселници, които са се отказали от българско гражданство. Той обърна внимание, че става дума за около един милион души. Това е претенцията, хората, които са се изселвали през 50-те години в голямата си част не са живи, продължи Каракачанов.  \"Нямаме нужда някой някъде другаде да гласува вместо българските граждани. Целта на законопроекта за връщане на българското гражданство цели точно това. Но трябва да е ясно, че става въпрос за хора, напуснали България доброволно, според изселническите спогодби. Те доброволно са решили да се откажат от българското си гражданство и са поискали да живеят в Турция. Става дума за 1 милион души. Става дума не само за тях, но и за техните наследници\", подчерта  Каракачанов. \"Те биха могли да бъдат \"трета политическа колона\" на Ердоган. Видяхте на предишните избори автобусите, организацията и т.н. В Турция изборите бяха контролирани. Няма нужда по този начин да разваляме добрите отношения, които сме изградили с Турция\", заяви още той.   Каракачанов коментира и темата за „Истанбулскака конвенция“, която предизвика раздорв в управляващата коалиция.   Лидерът на ВМРО отново заяви, че \"колегата Симеонов не е разбрал за какво става дума\". \"Референдумът за конвенцията го поиска БСП. И тъй като става въпрос за една конвенция, която е част от една политика за налагане на нови отношения в обществото, за измисляне на разни полове, аз предложи българинът веднъж завинаги да се произнесе по темата - подкрепя ли еднополовите бракове, т.нар. джендър образование, признаването на трети пол на базата на някаква социална роля на пола. Така че господин Симеонов явно не ме е разбрал и беше редно да ме попита какво имам предвид\", коментира Каракачанов.   Той подчерта: \"Не можем да заменяме биологичния пол, предопределен с раждането на човека, с някакви социални роли на пола, не можем да си измисляме трети, четвърти пол, да стигаме до абсурда, че децата до 13-годишна възраст да не са определяни като момчета и момичета, за за можели сами да се определят... Когато Европа и България са ударени от демографската криза, когато Европа е заплашена от радикалния ислям, ние да се занимаваме с подобни \"ценности\".   Той призна, че от една седмица не си е говорил с Валери Симеонов, но че нещата трябва да се решат с диалог.  ", "date": "2018.02.08", "title": "Красимир Кракачанов: Никакви гонки с кола на НСО с Десислава Радева не е имало! (ВИДЕО)"}
{"url": "http://epicenter.bg/article/D-r-Kaloyan-Metodiev--Shte-se-sluchi-li-koalitsiyata-na-otchayanieto-v-Germaniya--/146860/2/0", "text": "Бих определил опитът да бъде направена коалиция в Германия, защото тя все още не е направена, като коалиция на отчаянието, на компромиса и на политическата есен. Това каза политологът д-р Калоян Методиев в предаването \"Бизнес старт\" на Bloomberg TV Bulgaria с водещ Живка Попатанасова.  \"Според мен е рано да отварят шампанското в Берлин, защото последната дума ще имат членовете на Социалдемократическата партия, които са повече от 400 000 и които трябва на пряко гласуване да кажат дали подкрепят такава коалиция или я отхвърлят\".  Засега нямаме одобрение от страна на социалдемократите, които са не в тежко състояние, а в тай-тежкото си състояние от 1933 година насам като електорално присъствие и в партията има огромно напрежение, подчерта д-р Методиев.  \"Лидерът на младежката организация поведе бунт срещу Шулц с една реплика, която до голяма степен изразява квинтесенцията на проблемите в Социалдемократическата партия: Ние не можем да изкараме още една предизборна кампания, при която хората да ни питат: \"Защо да гласуваме за вас, като не виждаме абсолютно никаква разлика между вас и християндемократите на Меркел?\". Това е драмата на днешния ден\", смята политологът.  \"Виждаме едни политици, които са на края на кариерата си - проваленият Шулц, уморената Меркел и Зеехофер, който приключва кариерата си в Бавария, а от друга страна имаме една тресяща се конструкция вътре в Социалдемократическата партия, а и вече податки от страна на някои кръгове в Християндемократическата, че се чака заместникът на Меркел. Всички чакат какво ще е след Меркел. В момента се печели време, докато се разместят пластовете\", категоричен бе Калоян Методиев.  ", "date": "2018.02.08", "title": "Д-р Калоян Методиев: Ще се случи ли коалицията на отчаянието в Германия? "}
{"url": "http://epicenter.bg/article/Dragomir-Stoynev--/146861/2/0", "text": "Полицията и прокуратурата явно искат да знаят кои са активистите на БСП в Шумен, каква ще бъде тактиката на партията в предстоящи избори, каза депутатът от БСП Драгомир Стойнев по повод на питането на МВР-Шумен за конкретен партиен член. Стойнев бе гост в предаването \"Лице в лице\" по БТВ. Според зам.-шефът на ПГ на \"БСП за България\" явно тази тактика е необходима на силовите ведомства, за да поставят под натиск бъдещите кандидати на БСП в местните избори.   \"В Шумен се извършва проверка, че един човек е бил уволнен, защото е член на БСП. Заради един човек, който е член на БСП, се активизира прокуратурата на местно ниво\", припомни скандала на деня Стойнев. Заради този случай по-рано през деня соцлидерът Корнелия Нинова отправи официално гневен апел към главния прокурор Сотир Цацаров. Тя изнесе информацията, че държавен служител в Шумен е бил уволнен, после му е образувана проверка, а от структурите на БСП - местната и от \"Позитано\" 20, е поискана информация дали човекът е членувал в партията и ако да, от кога. Както и, ако е напуснал - кога. „Изисква се чистопартийна информация, за да може прокуратурата да знае кои ще са кандидатите на БСП в областта, за да им се оказва натиск.  Това за нас е политическа репресия. Затова искаме в най-кратки срокове обяснение от главния прокурор по казуса“, продължи Стойнев, като обърна внимание, че МВР и прокуратурата в Шумен изискват и протоколите от партийните сбирки. Сед това соцдепутатът направи извода, че структурите на държавата се ползват за репресия срещу политически опонент, натиск и шпионаж. Стойнев постави и въпроса какво правят материали на ДАНС в нощното шкафче на кмета на община Септември.   От доклада на агенция \"Митници\" се вижда, че приходите са по-малко, посочи Стойнев. И обясни защо социалистите настояват за анкетна комисия, която да провери дейността на системата БАЦИС в митниците. Председателят на ПГ на \"БСП за България\" обясни защо социалистите не вярват, че системата за контрол на митниците работи. И се аргументира: \"Контрабандата на цигари е намаляла с 50 милиона лева за година. Задържаните количества тютюн са значително по-малко\". По думите му самата система е направена така, че всички следи да бъдат изтрити и допусна, че тези пари са изтекли в нечий джоб. Картината явно не е така хубава, както някой се опитва да я представи не на българските граждани, а изглежда - навън, бе изводът на Драгомир Стойнев.  ", "date": "2018.02.08", "title": "Стойнев: Защо МВР иска партийните протоколи на БСП? За да упражнява натиск по време на избори ли?!"}
{"url": "http://epicenter.bg/article/Kmetat-Ivan-Portnih-predstavi-viziya-za-nova-sgrada-na-Matematicheskata-gimnaziya-vav-Varna-/146864/2/98", "text": "Новата сграда на Математическа гимназия „Д-р Петър Берон“ ще бъде пример за училище на XXI век. Това сподели кметът на Варна Иван Портних, който представи стъпките за реализиране на проекта пред екипа на гимназията и директора на училището Павлин Петков. Тя ще бъде разположена на терен от 22 дка в района на техникумите, с финансиране от държавата и от Община Варна.  „Индикативната стойност на обекта, с технологичното оборудване, е около 12 млн. лв. В хода на изготвяне на техническия проект, съвместно с ръководството на училището, ще се реагира, ако има допълнителни специфични изисквания“, обясни кметът. Той допълни, че вчера е била проведена ползотворна среща с министъра на образованието Красимир Вълчев.  „Имаме неговата подкрепа, както и подкрепата на премиера. Следващата седмица ще свикаме извънредна сесия на Общинския съвет, на която ще поискаме от държавата терен, който да обединим с общински парцел. Така ще осигурим необходимата площ, изисквана нормативно, за изграждане на една модерна сграда на това емблематично за града ни училище“, каза Иван Портних.  Цялата концепция на развитие на района предвижда превръщане на зоната на техникумите в образователен кампус. С проекти по оперативна програма „Региони в растеж“ ще бъдат реновирани сградите на Професионалната гимназия по горско стопанство и дървообработване и на Професионалната гимназия по електротехника. Сградата на Колежа по туризъм също се ремонтира.  „Амбицирани сме да превърнем района в център за обучение по математика, информатика, технологии, техника. Ще инвестираме средства в обновяване на инфраструктурата - на сградния фонд, технологично оборудване, както и съчетаване на определени общи функции, като плувен басейн, многофукционална спортна зала, с цел осигуряване на условия за спорт на всички ученици. В близост е и базата на стадион „Локомотив“, която също ще развиваме“, каза кметът Иван Портних.  ", "date": "2018.02.08", "title": "Кметът Иван Портних представи визия за нова сграда на Математическата гимназия във Варна "}
