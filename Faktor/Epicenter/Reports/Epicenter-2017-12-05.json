{"url": "http://epicenter.bg/article/Boyko-Penkov-razkri-shemite-za-kriminalen-iznos-na-lekarstva--Video--/142216/2/0", "text": "Постоянно получаваме сигнали, че липсват лекарства – защото се изнасят по криминален начин от България в чужбина, тъй като там цените са по високи, коментира в студиото на „Тази сутрин” по бТВ зам.-министърът на здравеопазването Бойко Пенков.  Най-често обажданията били за лекарства като инсулин, за повишено кръвно налягане, за онкологични заболявания и други хронични болести. Тези лекарства би трябвало да са налични, тъй като са ясни нужните количества, така че се внасят дори с 10-15% повече. После обаче тези лекарства изчезвали.  По думите на Пенков сивият сектор на този нелегален износ е за около 200 млн. лв. годишно.  Зам.-министърът посочи, че в схемите вероятно има и медицински лица, и обрисува няколко сценария.  Например: Постъпваш в болница, пише ти се диагноза, изписва ти се лекарство, което е „интересно”, но то не се прилага, защото реално нямаш нужда от него, а после това лекарство се изнася.  Другата практика е свързана с аптеките – трябва, например, да си купиш лекарство за астма, но трябва да се доплати 25%. Затова ми препоръчват друго, без доплащане, а по-скъпото лекарство се изнася.  При някои проверки се оказва, че в складовете има лекарства, но те не се разпространяват в мрежата и в края на месеца се изнасят, защото няма нужда от тях.  ", "date": "2017.12.05", "title": "Бойко Пенков разкри схемите за криминален износ на лекарства (Видео) "}
{"url": "http://epicenter.bg/article/Prodalzhava-rabotno-poseshtenie-na-prezidenta-Rumen-Radev-vav-Frantsiya/142194/2/0", "text": "  Продължава работно посещение на държавният глава Румен Радев във Френската република по покана на президента Еманюел Макрон. Това съобщиха от прессекретариата на държавния глава.   Визитата е продължение на диалога на най-високо равнище между България и Франция след срещата на двамата президенти в двореца Евксиноград през август т.г. Президентът Румен Радев ще проведе работна среща в сградата на българското посолство с представители на френския бизнес и ще представи възможностите за инвестиции в България. В Париж Румен Радев ще проведе срещи с генералния директор на Организацията за образование, наука и култура на ООН (ЮНЕСКО) Одре Азуле, както и с генералния секретар на Организацията за икономическо сътрудничество и развитие Анхел Гурия. На 6 декември президентът Румен Радев ще посети базата на френските Военновъздушни сили в Сен-Дизие и ще изпълни полет на изтребител „Рафал“. Поканата към българския държавен глава беше отправена по време на посещението на президента Еманюел Макрон през август т.г. в България.    ", "date": "2017.12.05", "title": "Продължава работно посещение на президента Румен Радев във Франция"}
{"url": "http://epicenter.bg/article/Prezidentat-Radev-se-sreshtna-s-balgari-v-Parizh/142195/2/0", "text": " Президентът Румен Радев се срещна с представители на българската общност в Париж, където е на тридневно работно посещение, предаде БТА, цитирана от Дир.бг.    ", "date": "2017.12.05", "title": "Президентът Радев се срещна с българи в Париж (Видео)"}
{"url": "http://epicenter.bg/article/Nahluva-studen-vazduh--Vyatarat-se-usilva/142196/2/0", "text": "Днес вятърът от северозапад ще се усили и с него в страната ще продължи да нахлува студен въздух. Облачността временно ще се увеличи и на отделни места по високите полета на Западна България и Предбалкана ще превали слаб сняг.   , но вятърът ще създава усещане за доста по-студено време. Минимални температури ще са между минус 4° и 1°, в София около минус 4°.  Такава е прогнозата за времето на Националния институт по метеорология и хидрология (НИМХ), съобщи \"Фокус\".   Над Черноморието ще има разкъсана, предимно значителна облачност, но ще остане без валеж. Вечерта облачността ще намалее. Ще духа умерен до силен северозападен вятър. Максималните температури ще са между 5° и 7°.   Температурата на морската вода е 11°-13°. Вълнението на морето ще бъде 2-3 бала.   Над планините облачността ще е значителна и на много места ще превалява сняг. Ще духа силен северозападен вятър, с който ще нахлува студен въздух и температурите през деня ще се понижат.   Студено, с максимална температура на 1200 метра минус 3°, на 2000 метра около минус 10°. В сряда вятърът ще отслабне, ще е до умерен от северозапад. Ще има променлива облачност, не са изключени изолирани слаби превалявания от сняг.   Минималните температури ще са между минус 5° и 0°, а максималните - между 5° и 10°. В четвъртък и петък времето ще бъде предимно слънчево. Вятърът в по-голямата част от страната ще стихне. Затоплянето ще продължи.", "date": "2017.12.05", "title": "Нахлува студен въздух. Вятърът се усилва"}
{"url": "http://epicenter.bg/article/Evrostat--Balgarite-sa-sred-umerenite-konsumatori-na-alkohol-v-ES/142197/2/0", "text": "  Българските домакинства са изразходвали около 1,6% от общите си разходи за консумация на алкохолни напитки през миналата година, което е равно на средноевропейският показател, показват данни на Евростат за разходите на домакинствата за алкохол в ЕС през 2016 г., цитирани от БТА.   С идентични показатели от 1,6 на сто разходи за консумация на алкохолни напитки, като дял от общите разходи, са страни като Белгия и Великобритания, което поставя страната ни сред сравнително умерените консуматори на алкохол в ЕС. По данни на НСИ за миналата година, едно българско домакинство е консумирало средно около 60 литра бира, 5 литра вино и между 3-4 литра ракия или други концентрати. Около 30 литра средно на лице пък е била консумацията на алкохолни напитки през 2016 г., пак до данни на НСИ. Средните годишни разходи на едно лице у нас за консумация на алкохолни напитки са варирали около 500 лева, при среден показател за ЕС от 250 евро на жител. Според друго изследване на Националния център за опазване на общественото здраве и анализи (НЦОЗА), всеки четвърти анкетиран българин е заявил, че употребява алкохол редовно, като броят на мъжете е бил почти 4 пъти по-голям от броят на жените, употребявали алкохол. Същото изследване отчита, че около 80 на сто от мъжете и близо 90 на сто от жените у нас са употребявали алкохол в рамките на нормалното - под 300 милилитра на седмица. Рискова алкохолна седмична употреба на спиртни напитки -над 300 мл, е била регистрирана при 7% от мъжете и 4% от анкетираните жени.   Високо рискова употреба на алкохол - над 400 мл седмично, е отчетена при 13% от мъжете и 3% от жените. Всеки втори мъж е предпочитал консумацията на концентрат, а всяка втора жена - консумацията на вино. Освен това без компания или сами, са консумирали алкохол около 40 на сто от анкетираните мъже и 20 на сто от жените. Живеещите в градовете са имали по-голямо предпочитание към виното, докато в селата са предпочитали повече концентратите и бирата.   Европейците са изпили алкохол за 130 млрд. евро през 2016 г. През 2016 г. домакинствата в ЕС са изразходвали 1,6% от общите си разходи за алкохолни напитки, което представлява общ разход от близо 130 млрд. евро или над 250 евро на жител на ЕС, отчита анализът на Евростат за консумацията на алкохол в страните на Евросъюза. Трябва да се отбележи, че това не включва алкохолните напитки, плащани в ресторанти и хотели, отчита също европейската статистика.   Домакинствата в трите балтийски държави са отделяли най-голям дял от общите си разходи за алкохолни напитки: Естония , Латвия  и Литва. Други държави с високи разходи за алкохол са били Чехия и Полша, както и Унгария и Финландия. В противоположния край на скалата, най-нисък дял от разходите на домакинствата за алкохолни напитки е регистриран в Испания - 0,8 на сто и Италия - 0,9 на сто, пред Австрия - 1,3 на сто и Португалия - 1,4 на сто. Страните, в които домакинствата са отделили най-много финансови средства за консумация на алкохол през 2016 г. са: Германия и Великобритания - по над 23 млрд. евро, Франция - над 20 млрд. евро, Италия - 9 млрд. евро, Испания - 5 млрд. евро, Полша - 1,7 млрд. евро, Гърция - 1,2 млрд. евро и др.    ", "date": "2017.12.05", "title": "Евростат: Българите са сред умерените консуматори на алкохол в ЕС"}
{"url": "http://epicenter.bg/article/Mincho-Spasov--Balgarskiyat-sad-obarka-gubernator-s-guvernantka/142199/2/0", "text": "Българското правителство е обезпокоено от многото присъди, които му налага съда в Страсбург, заяви в сутрешния блок на БТВ Минчо Спасов, бивш депутат от НДСВ. Той коментира казуса с царските имоти и припомни, че по аналогичен случай в Гърция държавата е била осъдена в полза на бившия гръцки крал Константин.   Според Минчо Спасов в Гърция обаче четирима съдии изразили особено мнение по делото с имотите на монарха, за разлика от българските си колеги, които бъркали \"губернатор с гувернантка\". Бившият депутат припомни, че имотите, купени с пари от т.нар. цивилна листа стават собственост на династията по същия начин, по който, ако едно дете купува вещ с парите, дадени от родителите му, тя става негова собственост.   Спасов коментира и декларацията на ВМРО срещу връщането на царските имоти на Симеон. \"Кашата се задълбочи толкова, че вече е трудно да се оправят и самите управляващи. Оказа се, че г-н Каракачанов не знае какво са приели неговите съпартийци докато той е в Рияд. Разцеплението може би е в самото ВМРО\", каза бившият депутат от НДСВ.   „Мен не ме интересуват политическите ежби и търкания. Важно е, че царят за пореден път протегна ръка. Управляващите са уплашени от това, което се случва в Страсбург. България е осъдена и данъколатците ще трябва плащат милиони заради полулизма на политиците.   От управляващите зависи дали ще приемат протегнатата ръка“, добави Спасов. „За мен впечатляваща е трагедията на българския съд. Нито един съдия не сложи знак с \"особено мнение\" под решението за царските имоти. Това противоречи на всички европейски закони, както и на Конвенцията за правата на човека.   Защо държавата през 1947 година е одържавила със закон имоти, които са държавни?“, попита бившият депутат от НДСВ.   Той отбеляза, че преди обяд управляващите са били на една позиция, а следобяд са я сменили. „Ако България отхвърли подадената ръка, ще се отиде в съда в Страсбург. Това е пътят на всички българи, за да живеем в правова държава“.   „В декларацията на ВМРО се твърди, че монархиите в света били скъпо платен маскарад. Вероятно ще има реакция на това твърдение. Българският съд смеси понятията \"губернатор\" с \"гувернантка\". Цивилната листа е издръжката на царя. Ако той си е купил нещо с нея - това става негова собственост“, каза още Минчо Спасов.", "date": "2017.12.05", "title": "Минчо Спасов: Българският съд обърка губернатор с гувернантка"}
{"url": "http://epicenter.bg/article/Vtoro-zasedanie-po-deloto-Yoncheva-sreshtu-Borisov-i-GERB/142200/2/0", "text": "  Тръгва делото, което депутатът от „БСП за България“ Елена Йончева заведе срещу премиера Бойко Борисов. Eлена Йончева съди министър-председателя и партия ГЕРБ за неимуществени вреди в размер на 20 000 лева. Още по време на предизборната кампания Йончева обяви, че ще даде на съд Бойко Борисов заради негови думи, че държавата е плащала милиони левове за репортажите й зад граница.   „Бяхме принудени да платим милиони за интервютата на Елена Йончева”, обяви в началото на март по време на предизборната кампания Борисов.     Искът на Йончева е и срещу ГЕРБ, защото това била партията, възложила на премиера да оповестява нейни доходи. Първото заседание по делото беше отложено, а в залата не се явиха нито Йончева, нито Борисов. Още когато журналистката обяви намеренията си да съди премиера, министър-председателят каза, че не се притеснява от това дело. Според него показания трябва да дадат и директорите на разузнаването по време на управлението на Сергей Станишев от 2005 до 2009 г. Адвокат на Бойко Борисов е Марин Марковски. Той твърди, че Борисов не е имал предвид мен, обясни по-рано Елена Йончева.        ", "date": "2017.12.05", "title": "Второ заседание по делото Йончева срещу Борисов и ГЕРБ"}
{"url": "http://epicenter.bg/article/-Pirogov--na-protest-sreshtu--nekompetentnoto-i-haotichno-upravlenie--na-diraktora/142203/2/0", "text": "Медици от най-голямата спешна болница у нас – „Пирогов”, излизат на протест срещу директора си, съобщава Нова телевизия. Недоволните искат оставката на проф. Асен Балтов заради „некомпетентно и хаотично управление”. Служителите подозират, че директорът на болницата прави нарочни структурни промени, с които поставя на изпитателен срок опитни специалисти.   Лекарите виждат в подхода на Балтов реваншизъм и заплашват с колективни оставки в ключови за болницата звена.   Недоволството си синдикатите в „Пирогов” са формулирали и в писмо до здравния министър Кирил Ананиев", "date": "2017.12.05", "title": "„Пирогов” на протест срещу „некомпетентното и хаотично управление” на директора"}
{"url": "http://epicenter.bg/article/Chestvame-Sveti-Sava--razdavat-se-mekitsi-za-zdrave/142206/2/0", "text": "В източноправославната църква 5 декември е посветен на светец мъж – Свети Сава Освещени.   Свети Сава, основателят на много манастири в Палестина и на знаменитата лавра, известна под неговото име, се родил в областта Кападокия през ІV век от богати и знатни родители. 18-годишен се поселил в манастир, там получава образование и става монах. През дългия си и свят живот, преп. Сава странства, стремейки се към пълна самота за да може всецяло да се предаде на молитва и богомислие. Живее в манастири и в близост до тях в пещери, накрая Сава се установява в една пещера на Силоамският поток, където в постоянна молитва и съвършено уединение прекарал няколко години.   След това при него започнали да идват и други, които желаели тих и усамотен живот. Постепенно цялата долина на Силоамският поток се заселила от пустиножители. Оставили всички грижи за тукашния живот, те само на Бога възлагали своите надежди. Като получил след смъртта на майка си богато наследство, Сава построил няколко манастира и болници, основал две страноприемници – една в Йерихон, а другата при пещерите, из които вече се оформила лаврата или големият манастир. В него се събрали много братя и йерусалимският патриарх поставил Сава за духовен ръководител на отшелническите обители. Починал тихо в пещерата си на 94-годишна възраст в 533 година.   Обозначен ясно в народната традиция, празникът в деня на свети Сава съвпадат и с един по-особен момент от живота на човека – Старо поверие разказва, че Сава и Варвара били две светици-девици, чиято мисия била да се грижат за здравето на децата. Понякога те се възприемали и като орисници, които имали пръст в съдбата на новородените. Според други народни предания Сава не бил брат на Варвара, а жена, свързана с царството на мъртвите и света на болестите. Затова на този ден жените ходят на гробищата, палят свещи, раздават варено жито, ябълки и хляб за душите на умрелите. Празника предците ни свързват и с магическото време, когато гадателки и баячки правят магии и заклинания, най-често за задомяване и против безплодие.   В полунощ се събирали девойките за женене, като всяка носела торба с брашно и сито. Заедно с гадателките отивали на тайно място, по тайна доба. Докато момите пресявали брашното, възрастните жени ги учели как да държат ситото изправено, как да си избират подходящ съпруг, как да се задомят щастливо, да си родят здрави деца. Изричали магически заклинания, с надеждата, че желанията им ще се сбъднат. На свети Сава по стар обича се пържат мекици, които се раздават за здраве и благополучие. Българите се подготвят и за Никулден – 6 декември. Емоционално свързван с дните на Варвара и Сава, той е своеобразна кулминация на предпразничната новогодишна обредност.", "date": "2017.12.05", "title": "Честваме Свети Сава, раздават се мекици за здраве"}
{"url": "http://epicenter.bg/article/Partiyata-na-Korman-Ismailov-napuska-koalitsiyata-s-DOST--byaga-ot-Mestan/142209/2/0", "text": "\"Темата корупция звучи доста общо, но тя е патент на всички управляващи. За съжаление този механизъм за беше прехвърлен само към нас, за да можем да бъдем сочени с пръст, посочи бившият социален министър. ГЕРБ си купуват влияние чрез 22 млн. лв. вложени в малките населени места. Това заяви депутатът от ДПС Хасан Адемов. Той коментира и вота на недоверие, който партията му ще подкрепи. Управляващото правителство ще бъде поставено под изпитание. Ние имаме решение на нашия централен съвет за демонтаж на управляващата коалиция. Вотът на недоверие се внася не само, за да се свали правителството, а за да се чуят и нашите аргументи. Участието на националистите в управлението е чрез поканата на ГЕРБ, ние казваме, че тази управленска формула не е успешна и я няма никъде в ЕС\",каза още той.", "date": "2017.12.05", "title": "Партията на Корман Исмаилов напуска коалицията с ДОСТ, бяга от Местан"}
{"url": "http://epicenter.bg/article/Zapochva-redovna-misiya-na-Mezhdunarodniya-valuten-fond-v-Balgariya/142210/4/0", "text": "Започва редовната мисия на Международния валутен фонд в България. През октомври в рамките на доклада за световните икономически перспективи от фонда повишиха прогнозите си за развитието на българската икономика, предаде БНР.  Очаква се експертите от Международния валутен фонд да проведат редица срещи с представители на Министерството на финансите, БНБ, КФН и бизнеса.   По традиция, те оценяват перспективите пред икономиката ни и правят преглед на финансовата система. Експертите ще започнат детайлния преглед дни, след като рейтинговите агенции Фич и Стандард енд Пуърс повишиха кредитния рейтинг на страната ни.   Причината за това е високият икономически растеж, стабилните публични финанси и намаляващият дял на необслужваните кредити. Мисията на експертите от Международния валутен фонд започва няколко дни, след като беше приет бюджетът за следващата година на две среднощни заседания. ", "date": "2017.12.05", "title": "Започва редовна мисия на Международния валутен фонд в България"}
{"url": "http://epicenter.bg/article/-Komersant--SASht-nastapva-na-Balkanite/142205/11/0", "text": "Представен е проектът за нова американска стратегия в региона.   В САЩ бе представен проектът за нова стратегия на Балканите. Нейните три ключови елемента са: постоянно военно присъствие на САЩ в региона, помирение със Сърбия и активно посредничество при разрешаването на регионалните спорове. Източниците на „Комерсант“ в балканските правителствени кръгове смятат, че приемането на тази стратегия ще означава завръщането на САЩ в региона и опит да не се допуска усилването на руските позиции там. Проектът за нова балканска стратегия е разработен от американския Атлантически съвет – миналата седмица тя бе представена във Вашингтон. Макар че документът с названието „Балкани, напред – нова американска стратегия за региона“ не носи официален характер, той може да се превърне в платформа за балканската политика на САЩ съвсем скоро. Атлантическият съвет се смята за структура, близка до Държавния департамент и американската администрация, неговите представители, отговарящи за Балканите, активно участваха в представянето на проекта за нова стратегия. На нейното представяне бяха поканени външните министри на Сърбия, Черна гора, Македония, Босна и Херцеговина, Албания и Косово, които след това проведоха отделна среща със съветника на американския президент по националната сигурност Хърбърт Макмастър. Новата американска стратегия на Балканите съдържа три ключови елемента: Първият – постоянно американско военно присъствие в Югоизточна Европа. Според мнението на авторите на документа, за тази цел идеално подхожда военната база Бондстийл в Косово, която в момента се използва за нуждите на намиращите се там международни сили КЕЙФОР. Вторият – историческо помирение със Сърбия, която „може и трябва да стане близък партньор и съюзник на САЩ в региона – при условие, че се дистанцира от Русия“. Третият – активно посредничество на Америка при разрешаването на регионалните спорове. На Балканите се отнесоха много сериозно и заинтересовано към обнародвания във Вашингтон документ. „Смисълът на новата американска стратегия – в по-активното участие в балканските дела. А по същество, завръщане на Балканите след десетилетие на до голяма степен епизодично присъствие там – при това регионът беше даден на ЕС, който сам се оказа в криза“, поясни източник на „Комерсант“ в правителствените кръгове на една от балканските страни. „Това ще бъде и отговор на опитите на други нерегионални играчи – преди всичко Русия, а също така Китай и Турция – да усилят там своето влияние. Приемането на стратегията най-вероятно ще усили евроатлантическата интеграция на региона“, добави той. Напълно естествено повишен интерес новата американска стратегия предизвика в Сърбия, на която се отделя особено внимание в документа. Президентът Александър Вучич определи представената стратегия като „важна тема“. А близък до сръбските власти източник оцени пред „Комерсант“, че много от предложенията в проекта са „много благосклонни“ към Белград, защото „признават значението на Сърбия в региона и отговарят на стремежите на нейното правителство да има партньорски отношения със САЩ“. На този стремеж на Белград, впрочем, разчитат и авторите на документа. Те се позовават на признанието на самите сръбски власти, че „макар НАТО като символ да се възприема основно негативно от негативно от сърбите и членството на страната в алианса да не стои на дневен ред /поне в близко бъдеще/ разширяването на сътрудничеството със САЩ е желателно“. Потенциалната сфера на реализация на третия елемент от американската стратегия – посредничеството в регионалните спорове, както смятат източниците на „Комерсант“ в дипломатическите кръгове на Балканите, е очевидна – това е ускоряване на нормализирането на отношенията между Сърбия и Косово, а също така разрешаване на спора за името между Гърция и Република Македония. „Американците биха могли да въздействат върху Прищина с цел да я подбудят към изпълнение на постигнатите с посредничеството на Евросъюза споразумения с Белград – преди всичко създаването в Косово на Съюз на сръбските общини, което ще ускори нормализирането на техните отношения“, заяви един от събеседниците на „Комерсант“. „Трябва да се очаква и въздействие на САЩ върху Гърция в търсенето на компромис за името Македония, което ще позволи на последната в близките една-две години да влезе в НАТО“, добави той. Намерението на Вашингтон по-активно да се заеме с „македонския въпрос“ се потвърждава и от назначаването за нов американски посланик в Скопие на настоящия главен техен емисар за Балканите – заместник-помощник държавния секретар Хойт Браян Ий. Той взе активно участие в представянето на документа за нова балканска стратегия, уверявайки, че Америка отдавна присъства в региона и „възнамерява да остане там“.    ", "date": "2017.12.05", "title": "„Комерсант“: САЩ настъпва на Балканите"}
{"url": "http://epicenter.bg/article/Razdadenite-barzi-krediti-gonyat-3-miliarda-leva/142211/4/0", "text": "  Интересът към бързите кредити у нас расте и само за година са с 8% повече. Те обаче крият множество капани, а сред най-новите трикове е такса \"Известие\". Това посочиха Богомил Николов от „Активни потребители“ и Светослав Димитров от Асоциацията за отговорно небанково кредитиране в студиото на телевизия „България он ер“.   Според данните на БНБ към септември т.г. раздадените бързи кредити от небанкови дружества са надхвърлили 2.7 милиарда лева и поради ръста се очаква сумата да прехвърли 3 милиарда лева до март следващата година.   \"Уловки има и те могат да бъдат най-разнообразни. Има тенденция договорите да стават все по-огромни. Подписваме на доверие десетки страници без да разбираме. Накрая имаме неинформирана сделка\", каза Николов.   Той е на мнение, че трябва да се търси вариант, който да опрости информираността преди вземане на подобно решение. По думите му решението не е да се взираме в конкретните клаузи.   \"То е най-вече в приемането на закон за личния фалит, който изцяло ще промени правилата. Сега търговецът има интерес да заложи големи компенсации в случай, че си закъснял с кредита, което лишава длъжника от шанс да излезе от ситуацията\", обясни Богомил Николов и подчерта, че трябва да внимаваме много с условията за просрочване.   Светослав Димитров от Асоциацията за отговорно небанково кредитиране отбеляза, че на пазара има различни практики, различни компании и хората не ги интересува от кого взимат бързия кредит.   \"Такса \"Известие\" е нещо, което потребителят плаща когато е неизряден. Всички тези големи такси, неустойки и лихви, се плащат само и единствено, когато потребителят е нередовен\", поясни експертът.   Потребителите трябва да питат каква е сумата, която взимат, колко пари точно ще върнат и какви са таксите, посъветва представителят на АОНК.   Източник:   ", "date": "2017.12.05", "title": "Раздадените бързи кредити гонят 3 милиарда лева"}
{"url": "http://epicenter.bg/article/Bivshiyat-prezident-na-Yemen-Ali-Abdula-Saleh-e-ubit/142198/7/0", "text": "Бившият президент на Йемен Али Абдула Салех е бил убит, съобщи радио на контролираното от бунтовниците хуси йеменско вътрешно министерство, цитирано от Ройтерс. Според телевизия „Ал Арабия” Салех е убит при ожесточените сражения с подкрепяните от Иран хуси в йеменската столица Сана. Телевизия \"Ал Маядин\" съобщи, че Салех е загинал днес при опит да напусне столицата, предаде ТАСС. Президентът Абд Рабу Мансур Хади призова йеменците да се обединят срещу шиитските бунтовници хуси, които той определи като \"ирански милиции\" и \"кошмар\", предаде Асошиейтед прес.   Хади, който е в самоналожено изгнание в Рияд, направи обръщение по телевизията. Силите на Салех и хусите се съюзиха срещу правителството на Хади през 2014 г., като го принудиха да търси военна намеса от съседните държави. Когато съюзът между Салех и хусите започна да се разпада, Хади предложи възможност за ново начало на отношенията с бившия президент дни преди той да бъде убит. \"Йемен преживява решителен, повратен момент, в който е необходимо нашето единство и непоколебимост пред лицето на тези сектантски милиции\", каза Хади, имайки предвид хусите. Той изрази съболезнования за смъртта на Салех и определи него и другите убити при сраженията през последните дни като \"мъченици\". \"Нека обединим усилията си, за да сложим край на този кошмар\", заяви Хади. По думите му правителствените сили ще подкрепят \"въстание\" срещу хусите в Сана.   Генералният секретар на ООН Антониу Гутериш заяви, че ситуацията в Йемен е \"силно обезпокоителна\", предаде ДПА, като се позова на неговия говорител Стефан Дюжарик. След сблъсъците, започнали миналата седмица, и убийството на бившия йеменски президент Али Абдула Салех и няколко негови сътрудници, Гутериш каза, че е от първостепенна важност гражданското население да бъде защитено, ранените да получат медицинска помощ и всички страни да улесняват хуманитарния достъп на ООН, заяви Дюжарик. По първоначални данни при поредните боеве са убити около 100 човека, а стотици може би са ранени, което още повече увеличава страданията на хората в Йемен, каза той.   \"Напомняме на всички страни в конфликта, че умишлените нападения срещу мирни жители и медицинска инфраструктура са явни нарушения на международното хуманитарно право и може да представляват военни престъпления\", заяви Дюжарик. Според ООН сраженията и въздушните удари в йеменската столица Сана са се засилили, а пътищата са блокирани и по много улици са разположени танкове, което поставя в капан гражданското население и възпрепятства доставянето на жизненоважна помощ, посочва Ройтерс. Някои от най-ожесточените сблъсъци са около дипломатическия квартал, а полетите с помощи за и от летището в Сана са временно спрени, заяви ООН, която призова за хуманитарно прекъсване на бойните действия утре. \"Изострящата се ситуация заплашва да доведе едва функциониращите основни услуги до спиране. Тези услуги вече са сериозно пострадали от поредния удар на въздействието на блокадата\", предупреди ООН.   Кой е Али Абдула Салех?   Бившият президент на Йемен Али Абдула Салех управлява арабската страна впродължение на 33 години, до 2011 г. Той продължи да играе роля в йеменската гражданска война и след това, припомня ДПА.   Салех бе принуден да се оттегли от президентския пост, след като през 2011 г. бе прието споразумение за предаване на властта, съгласно което той получаваше имунитет. Сделката бе договорена с посредничеството на Саудитска Арабия и на нейните съседи от Персийския залив 10 месеца след началото на протести в бедната страна, вдъхновени от Арабската пролет. Протестите, започнали през февруари 2011 г., прераснаха в ожесточени сблъсъци между привърженици на Салех и негови опоненти. През юни 2011 г. бе извършено нападение срещу президентския дворец в Сана и Салех бе тежко ранен. Той бе на тримесечно лечение в Саудитска Арабия. Управлението на Салех бе печално известно с ширеща се корупция, лошо икономическо управление и нарушения на човешките права. И преди вълната от протести през 2011 г., Салех се сблъскваше с големи предизвикателства и бунт в Йемен. В северната част на страната правителството на Салех от 2004 г. трябваше да се справя с бунта на шиитите хуси. Правителството се сражаваше и срещу „Ал Кайда” на Арабския полуостров, един от най-опасните клонове на терористичната групировка в света, според САЩ. Терористичната организация придоби още по-голямо влияние в Йемен след отстраняването от власт на Салех.   След като напусна президентския пост, Салех продължи да оглавява партията Общ национален конгрес и сформира изненадващ съюз с бунтовниците хуси, които поеха контрола над столицата Сана през 2014 г. Но този съюз започна да се разпада преди няколко месеца, когато Салех нарече съюзниците си \"милиции\" и каза, че е готов на преговори с арабските страни, оглавяващи коалиция, която през март 2015 г. започна военновъздушна кампания в Йемен срещу хусите. Напрежението се покачи миналата седмица, когато в Сана сблъсъците между доскорошните съюзници се ожесточиха. Така се стигна до ликвидирането днес на Салех. Салех бе член на влиятелно племе санхан, което е част от северния племенен съюз хашиди. Роден е 1942 г. в град Байт ал Ахмар на около 30 километра североизточно от Сана. Преди да стане през 1978 г. президент на Северен Йемен, служи в армията, където се издига, сражавайки се със подкрепяните от Саудитска Арабия роялисти от Северен Йемен срещу републиканците и комунистите от южната част на страната, подкрепяни от египетския лидер Гамал Абдел Насър и СССР в средата на 60-те години на миналия век. Продължителната гражданска война доведе до обединяването на страната през 1990 г. и Салех стана президент на Йемен. Той консолидира властта си, като назначи на ключови военни и административни постове членове на клана си. Същевременно се зае и да купува подкрепата на други племена. През 1993 г. Южен Йемен започна да се оплаква от дискриминация и икономическо доминиране от страна на Северен Йемен. През 1994 г. отново се разрази гражданска война, но опитът на Южен Йемен да се отцепи от Севера продължи само два месеца. Салех опитваше да се представи като единствения лидер, способен да запази Йемен единен и да се бори с тероризма. Негови критици казваха, че с тези аргументи той е целял да спечели военна и политическа подкрепа от Запада.      ", "date": "2017.12.05", "title": "Бившият президент на Йемен Али Абдула Салех е убит"}
{"url": "http://epicenter.bg/article/Varhovniyat-sad-na-SASht-pusna-zakona-na-Tramp-sreshtu-migrantite/142201/7/0", "text": "Върховният съд на САЩ реши забраната за пътуване на граждани на шест държави да влезе в пълна сила, въпреки продължаващите съдебни дела срещу това решение на президента Тръмп на по-долни инстанции, предаде БНР.   Забраната се отнася за гражданите на Чад, Иран, Либия, Сомалия, Сирия и Йемен.   Върховният съд взе своето решение със 7 гласа \"за\" и 2 \"против\". Тръмп обяви последната забрана за пътуване на 24 септември и замени две предишни заповеди, блокирани от федералните съдилища. Решението на Върховния съд се отнася за третата версия на подписания от президента документ. С нея се налага 90-дневен мораториум върху влизането в страната на граждани на посочените шест страни, които нямат тесни семейни или делови връзки със САЩ. В новата версия забрана е в сила и за граждани на Северна Корея, и за някои членове на правителството на Венецуела. Освен това от списъка бяха изключени притежателите на зелени карти и хората с двойно гражданство. Новата версия не съдържа пълна забрана за прием на сирийски бежанци.", "date": "2017.12.05", "title": "Върховният съд на САЩ пусна закона на Тръмп срещу мигрантите"}
{"url": "http://epicenter.bg/article/Zapochna-kampaniyata-za-izborite-v-Kataluniya--Puchdemon-govori-po-videovrazka-ot-Bryuksel/142202/7/0", "text": "  Започна кампанията за регионалните избори в Каталуния на 21 декември, съобщи БТВ.   Залогът на изборите, свикани от централните испански власти след разпускането на правителството на автономната област, е висок – те са своеобразен тест за подкрепата за независимостта на Каталуния. Кампанията е нетипична, тъй като водещите кандидати на сепаратистите са в ареста или в изгнание. Първите предизборни митинги се проведоха към полунощ. На единия от тях, в регионалната столица Барселона, уволненият каталунски премиер Карлес Пучдемон говори чрез видеоконферентна връзка от Брюксел, където е в изгнание. „(Централните испански власти) искат да поставят всички възможни препятствия, за да не можем да проведем кампания при еднакви условия с другите кандидати”, каза Пучдемон. Той подчерта, че изборът пред каталунските гласоподаватели се свежда „между нацията и подчинението”, „между каталунските институции и мракобесните персонажи в Мадрид”.   12 от 13-те министри от разформированото правителство на Каталуния са кандидати на изборите. Пучдемон и намиращият се в ареста уволнен вицепремиер Ориол Жункерас се борят за лидерската позиция в сепаратисткия лагер. Според проучванията на общественото мнение изходът от надпреварата между привържениците на независимостта и на оставането на Каталуния в Испания е неясен. Възможно е своеобразен арбитър да се окаже по-малка политическа сила, която е против независимостта, но е за произвеждане на референдум за самоопределение, който според Мадрид би бил противоконституционен. На последните избори в Каталуния, през 2015 г., сепаратистите спечелиха мнозинство в регионалния парламент, с 47,8% от гласовете.   Тогава обаче те бяха сключили съюз, докато сега участват с отделни листи и без обща програма.    ", "date": "2017.12.05", "title": "Започна кампанията за изборите в Каталуния. Пучдемон говори по видеовръзка от Брюксел"}
{"url": "http://epicenter.bg/article/Na-Savinden-se-podgotvya-Nikuldenskata-trapeza--razdavat-se-mekitsi-za-zdrave/142217/9/0", "text": "На Савинден се подготвя  В някои краища на страната се раздават мекици за здраве и берекет през годината.     Необходими продукти Начин на приготвяне От изброените продукти се замесва меко тесто, което се оставя да втаса около 30 минути. От него се късат топки, които се разтеглят. Пържат се в мазнина.   Поднасят се със сирене, сладко или айран.", "date": "2017.12.05", "title": "На Савинден се подготвя Никулденската трапеза, раздават се мекици за здраве"}
{"url": "http://epicenter.bg/article/Germanskata-politsiya-startira-mashtabna-operatsiya-sreshtu-protivnitsite-na-G-20/142204/7/0", "text": "  Във връзка с безпрецедентното насилие, което беляза провеждането на последната среща на върха на лидерите от Г-20 в свободния ханзейски град Хамбург през месец юли, в ранните часове на вторник, 5 декември, германската полиция стартира мащабна операция на територията на няколко федерални провинции, съобщава изданието Der Spiegel, цитирани от „Фокус“.       По данни на редакцията, правоохранителните органи са извършили обиски в повече от 20 обекта в Хамбург, Берлин, Есен, Северен Рейн-Вестфалия, Баден-Вюртемберг, Саксония-Анхалт, Рейнланд-Пфалц и Долна Саксония.   Акцията е насочена към събиране на данни и допълнителни доказателства, които би трябвало да помогнат в разследването на събитията, които помрачиха юлския форум на високо равнище, поясниха източници от полицията.   След инцидента прокуратурата започна около 60 наказателни дела срещу предполагаемите инициатори на бунта. Разследването води Хамбургската криминална полиция. В повечето случаи става дума за обвинение в нарушаване на реда. Вероятно най-известният обвиняем е 18-годишен италианец на име Фабио В., който прекара няколко месеца в ареста, след което бе освободен под гаранция. Процесът му започна през месец октомври.   Агенция „Фокус“ припомня, че при последната среща на високо равнище на лидерите от \"групата на двайсетте\", проведена в свободния ханзейски град Хамбург в периода 7-8 юли, бе съпроводена от яростна вълна на протести, които прераснаха в ожесточени сблъсъци между полиция и демонстранти с невиждан през последните години в Германия мащаб. След форума на водещите индустриални и развиващи се страни, коментарите за резултатите от преговорите на световните лидери останаха на заден план.  ", "date": "2017.12.05", "title": "Германската полиция стартира мащабна операция срещу противниците на Г-20"}
{"url": "http://epicenter.bg/article/OON-izprati-top-diplomat-v-Severna-Koreya/142207/7/0", "text": "  ООН изпрати високопоставен дипломат в Северна Корея в опит за намаляване на напрежението след поредния ракетен тест на КНДР, информира АФП, цитирани от    Дипломатът е пристигнал на летището в Пекин преди да отпътува за тоталитарната държава.   Необичаното посещение на Джефри Фелтман ще продължи до петък. Фелтман е заместник генерален секретар по политическите дела.   Говорител на ООН обяви, че по време на посещението ще бъдат обсъдени \"въпроси от взаимен интерес и грижа\". Представителят не може да каже дали дипломатът ще се срещне с лидера на КНДР Ким Чен-ун. Това е първо посещение на Фелтман в КНДР от поемането на поста преди 5 г.   За първи път от повече от 7 години заместник генерален секретар на ООН посещава азиатската държава. По план Фелтман ще се срещне с чуждестранни дипломати и служители на ООН в Северна Корея.   Само преди няколко дни Северна Корея изпита нова междуконтинентална ракета, а в понеделник САЩ и Южна Корея започнаха най-големите съвместни военновъздушни учения, в които участват около 230 самолета и десетки хиляди войници.    ", "date": "2017.12.05", "title": "ООН изпрати топ дипломат в Северна Корея"}
{"url": "http://epicenter.bg/article/Prodadoha--Diamanta-na-mira--za-kolosalnata-suma-ot-6-5-mln--dolara-/142208/7/0", "text": "Правителството на Сиера Леоне продаде т.нар. „Диамант на мира” срещу колосалната сума от 6,5 млн. долара. 709-каратовият камък се счита за най-големия, намиран някога в северозападната африканска страна и между 10-ия и 15-ия по големина в световен план. Още през март тази година диамантът бе открит от евангелисткия пастор Момох и неговата група. Впоследствие находката бе предоставена на правителството в Сиера Леоне с надеждата, че печалбата от нея ще допринесе за развитието на страната и по този начин ще обезкуражи добива и продажбата на т. нар. „кървави диаманти”. Очакването беше сумата за диаманта да осигури \"вода, електричество и добри пътища за хората\". Окончателната му цена обаче доведе до всеобщо разочарование, тъй като се очакваше тя да достигне минимум 7 млн. долара. По информация на АФП „Диамантът на мира” е бил закупен от британския ювелирен гигант Лорънс Граф, който е основател на известната бижутерийна компания \"Граф Даймъндс\" и притежава една от най-богатите колекции на редки диаманти в света.", "date": "2017.12.05", "title": "Продадоха „Диаманта на мира” за  колосалната сума от 6,5 млн. долара."}
{"url": "http://epicenter.bg/article/Germantsite--Donald-Tramp-e-po-golyam-problem-ot-Severna-Koreya-i-Rusiya/142214/7/0", "text": "  Германците възприемат президента на САЩ Доналд Тръмп като по-голямо предизвикателство за германската външна политика, отколкото авторитарните лидери на Северна Корея - Ким Чен Ун, Русия - Владимир Путин и Турция - Реджеп Ердоган, според допитване на фондация \"Кьорбер\", предаде Ройтерс, цитирани от    Анкетата показва, че начело в списъка на външнополитическите въпроси, пораждащи безпокойство у германците, е този за бежанците. Двадесет и шест процента от анкетираните са притеснени дали Германия ще се справи с притока на кандидати за убежище. Отношенията на страната с Тръмп и със САЩ са вторият въпрос, пораждащ безпокойство, показва допитването. Деветнадесет процента от анкетираните са ги описали като голямо предизвикателство.   За 17 процента от анкетираните голямо предизвикателство са отношенията с Турция, а за 10 процента - отношенията със Северна Корея. Осем процента от анкетираните са определили Русия и отношенията с нея като голямо предизвикателство пред Германия.   Откакто влезе в Белия дом на 20 януари 2017 г., Тръмп притесни германците, като обяви намерение за изтегляне на САЩ от Парижкото климатично споразумение. Той отказа да потвърди, че Техеран се придържа към международното споразумение за иранската ядрена програма и разкритикува германския търговски излишък и приноса на Берлин към НАТО.   Действията на Тръмп накараха обичайно предпазливата в изказванията си Ангела Меркел да заяви по-рано тази година, че Берлин може би няма да може да разчита на САЩ в бъдеще. Меркел също така призова Европа да поеме съдбата си в своите ръце, припомня Ройтерс. В анкетата, извършена през октомври, са участвали 1005 германци.   Над половината (56 процента) от анкетираните описват отношенията на Германия със САЩ като лоши или много лоши. А въпреки обещанията на Меркел за по-активна германска роля в разрешаването на международните кризи, 52 процента от анкетираните смятат, че страната трябва да продължи своята политика на сдържаност, започнала след края на Втората световна война.      ", "date": "2017.12.05", "title": "Германците: Доналд Тръмп е по-голям проблем от Северна Корея и Русия"}
{"url": "http://epicenter.bg/article/VMRO--Po-logikata-na-Simeon-II-i-potomtsi-na-Asenevtsi-mozhe-da-pretendirat-za-imoti-u-nas/142212/2/0", "text": "„Тези имоти са били към Интенданството, не са били собственост на царското семейство лично. Не е нормално да ползваш едни имоти, ако си цар, и след това да претендираш за тях. Това заяви в студиото на БиТиВи Юлиан Ангелов от ВМРО във връзка със заплетения кадус за \"царските имоти\".   \"Ако се беше сменила династията и дойде друг цар от друга династия – нямаше ли да ги ползва? По същата логика и потомци на Асеневци може да претендират за имоти у нас. Ако има морал царското семейство, не трябва да претендира за тези имоти”, посочи Ангелов.   По думите му ВМРО от години има една и съща позиция по въпроса, която е трябвало да излезе спешно, „за да се сложи край на някакви подмолни неща” – и затова не е бил консултиран Каракачанов, тъй като било трудно да се открие някого, който е в самолета, дори и по телефона. Така той обясни защо ВМРО  пусна острата декларация срещу царя, без да се консултира с лидера сии Каракачанов, докато той бе с царя в Рияд.", "date": "2017.12.05", "title": "ВМРО: По логиката на Симеон II и потомци на Асеневци може да претендират за имоти у нас"}
{"url": "http://epicenter.bg/article/Liderat-na--quot-Vazrazhdane-quot--skochi-sreshtu-Mareshki--Toy-shte-vleze-v-zatvora--Lichi-mu--che-e-pritesnen-/142213/2/0", "text": "\"Ако бяхме пиар продукт, щяхме да говорим по друг начин. Веселин Марешки говори какво ли не, защото е уплашен\", каза лидерът на \"Възраждане\" Костадин Костадинов в сутрешния блок на Би Ти Ви.   Думите му са право на отговор заради изказване на лидера на \"Воля\". Преди дни пак в ефира на Би Ти Ви Марешки каза, че Костадин Костадинов е пиар продукт на министър в сегашното правителство – на Красен Кралев. Сега бил активизиран, \"за да отклонят недоволните от ГЕРБ и те да не отидат при истинските алтернативи\".   Костадин Костадинов води дело срещу Марешки за причинаване на лека телесна повреда. \"И не само аз водя дело срещу него. Веселин Марешки ще влезе в затвора. Ако не беше толкова богат, отдавна да беше влязъл зад решетките и да си е излежал присъдата. Но Марешки е притеснен и му личи\", каза Костадинов.   Костадин Костадинов каза, че партията му дарява субсидията си. Първото дарение било направено на фонда за инвитро процедури (Център за асистирана репродукция).", "date": "2017.12.05", "title": "Лидерът на \"Възраждане\" скочи срещу Марешки: Той ще влезе в затвора! Личи му, че е притеснен "}
{"url": "http://epicenter.bg/article/Radev-v-Parizh--Blagodarya-na-saprugata-mi/142215/2/0", "text": "Българският президент Румен Радев благодари на съпругата си пред българската общност в Париж за приноса й българският език да бъде признат за матуритетен в родината на Виктор Юго.    посочи президенът. В първия ден на своето работно посещение държавният глава приветства усилията на българската общност за признаване на българския език за матуритетен в образователната система на Франция.    Държавният глава подчерта, че именно доверието е условие за привличането на повече инвестиции у нас и за интеграцията на страната ни в Европа.  , каза президентът и призова сънародниците ни никога да не забравят, че завоюваните успехи в тази изключително конкурентна среда са успехи и за България и се постигат с много талант, упоритост и себеотдаване.   Румен Радев благодари на българската общност и за създадените множество културно-просветни, информационни, благотворителни дружества и асоциации, в Париж функционират четири български училища, в които се обучават над 500 деца.   „ , подчерта още в изказването си пред сънародниците ни в Париж президентът Румен Радев.", "date": "2017.12.05", "title": "Радев в Париж: Благодаря на съпругата ми за това, че българският език ще е матуритетен във Франция"}
{"url": "http://epicenter.bg/article/Parvan-Simeonov--Tsaryat-e-institutsiya--Sporat-za-tsarskite-imoti-ne-e-obiknoven-imoten-problem/142283/2/0", "text": "Царят не е кой да е, наивно е да смятаме, че можем да съдим със същите критерии. Царят е институция, този спор не е обикновен имотен проблем. Така социологът Първан Симеонов коментира в предаването \"Още от деня\" по БНТ казусът с царските имоти. По него възникна напрежение в управляващата коалиция, защото от ГЕРБ казаха, че въпросът трябва да се реши със специален закон, но от ВМРО обявиха, че, ако има такъв проект, ще гласуват против него.   \"На масовия българин му е странно как един човек идва да помага, а в последствие си иска горите. Трябва да се намери компромисен вариант. В този случай ВМРО ще привлече ползи, а ГЕРБ е в тежка ситуация\", коментира Симеонов. Според него обаче тези спорове няма да разклатят коалицията. \"ВМРО показват идентичност с това, че ще поемат политическа отговорност\", изтъкна Първан Симеонов.   По думите му въпросът за царските имоти не застрашава стабилността на коалицията. \"Това е добре за Борисов, този спор му дава възможност за ход. От друга страна тази тема дава възможност на ВМРО да покаже малко идентичност, защото светлината върху Обединените патриоти отива основно към Валери Симеонов, който прави крещящи неща\", каза още Симеонов.     На по-различно мнение бе социологъг Юлий Павлов, който също бе гост в предаването “Още от деня”. “Държавата няма как да национализира собствените си имоти\", изтъкна Павлов, припомняйки закона от 1947 г., с който имотите на царската фамилия са били национализирани. Следователно, ако се приема, че те са били държавни, а не частни - на монархическото семейство, защо се налага да бъдат одържавени. \"Трябва да се намери компромисно решение по въпроса за царските имоти. Царят предложи извънсъдебно споразумение, с което държавата да не изгуби нищо, и то беше добър вариант. Вчера управляващите се отметнаха от това с думите, че няма да се месят в съдебните дела\", припомни развитието на казуса Юлий Павлов. Според него в момента по-голяма полза от скандала по темата ще извлекат тези, които защитават по-популистка теза.   Павлов и Симеонов отговориха и на въпроси, свързани с пререканията по различни теми между ГЕРБ и БСП. “Ние се намираме в една лоша театрална постановка на читалищно ниво. От това губят всички тези, които изострят тона и влизат в излишни спорове. Подобно поведение не може да привлече периферни избиратели”, смята Юлий Павлов.  “Сблъсъкът за приватизацията е много грозен. До един момент и двете страни ще печелят. Но при постоянните им взаимни обвинения “вие сте маскари”, накрая избирателите ги наричат такива. Затова това е мач, в който двата отбора се обвиняват взаимно, а в един момент публиката започва да се оглежда за нов играч. БСП няма интерес сега да падне правителството и да има предсрочни избори, защото ако това стане, ГЕРБ ще ги спечели\", смята Първан Симеонов.   \"Очевидно е, че вотът на недоверие е само биене на тъпана. Той няма как да мине в парламента. Аз отдавна казвам, че в този парламент няма опозиция. В опозиция са може би единствено половината от депутатите на БСП, другите са склонни в даден момент да подкрепят управляващите\", е мнението на Юлий Павлов.      ", "date": "2017.12.05", "title": "Първан Симеонов: Царят е институция. Спорът за царските имоти не е обикновен имотен проблем"}
{"url": "http://epicenter.bg/article/Advokatat-na-tsarskoto-semeystvo--Strastite-shte-se-razbunyat-/142222/2/0", "text": "\"Има достатъчно данни и архивни документи, които установяват точно и ясно каква институция е било интендантството на Негово Величество. Има и документи, които посочват кои имоти са лична собственост на Фердинанд I и Борис III\". Това заяви за \"Здравей, България\" по Нова тв Любомир Денев, адвокат на държавата по едно от делата за царските имоти. Става дума за делото \"Кричим\", което държавата спечели и което отне имота от Симеон Сакскобургготски.  Във вторник стана ясно, че спорът за царските имоти се връща в съда. Това се случи, след като държавата направи нов завой по казуса и се отказа от споразумение с фамилията Сакскобургготски. Министерството на правосъдието препоръча претенциите за наследствени дворци и гори да бъдат уредени със специален закон.  \"Предполагам, че неизбежно ще се разбунят страстите, защото във времето политически въпросът е бил представен от много гледни точки\", смята адвокат Ели Христова, която е защитник на царското семейство.  \"Искам изпълнителната власт да не се оттегля от казуса с царските имоти, защото в делата държавата се представлява от регионалния министър и земеделския министър (по делото за горите)\", посочи тя.  Към момента продължават да се водят делата за Царска Бистрица, за Двореца \"Врана\" и за царските гори в Рила.  Ще получи ли Симеон II дворците и горите, за които претендира? Гледайте във видеото.  ", "date": "2017.12.05", "title": "Адвокатът на царското семейство: Страстите ще се разбунят (Видео)"}
{"url": "http://epicenter.bg/article/Rumen-Radev-se-sreshtna-s-generalniya-direktor-na-YuNESKO--Video-/142234/2/0", "text": "Продължава тридневното посещение на президента Румен Радев във Франция. Снощи той се срещна с наши сънародници, които живеят във Франция, предаде бТВ.  Днес по обяд Радев посети ЮНЕСКО и се срещна с новия генерален директор Одре Азуле, а по-рано през деня и с представители на местния бизнес. Сред тях е имало компании, работещи в сферата на авиацията, земеделието и хранителната промишленост.  Румен Радев посочи, че е оптимист за инвестиции във високите технологии в България.  В края на визитата си президентът Радев ще лети с военен самолет „Рафал”. По думите на българския държавен глава Еманюел Макрон му е дал идеята и това е било предложение, което не могъл да откаже.   За мен това е сериозен подарък от президента Макрон, той ми го предложи, а на такова предложение няма как да се откаже. Така президентът Румен Радев коментира пред български журналисти утрешния си полет с френския изтребител \"Рафал\", предаде Канал 3.  На въпрос с кого ще бъде в пилотската кабина, Радев отвърна: \"Те са две кабини - говорим за двуместен учебен самолет, местата са две - един зад друг, управлението е абсолютно взаимозаменяемо, както и оборудването\".  Президентът разказа и за срещите си с представители на големи корпорации.  \"Добрите новини са тези, че имах срещи с лидерите на големи корпорации, на важни компании, половината от тях вече са на български терен\", сподели Радев. \"Добрите новини са, че те се изказаха ласкаво за възможностите, които предлага България. Ще дам пример с \"Кока Кола\": започна с амбицията за 50 човека, а сега имат 700 човека у нас.\"  Той изрази оптимизъм за възможностите за двустранното сътрудничество с Франция. \"Франция присъства неизменно като наш партньор за модернизации, готов и за трансфер на технологии. За е важно да покажем, че Бъгария е надежден партньор, че бизнесът в България има възможности за развитие.\"  ", "date": "2017.12.05", "title": "Румен Радев: Полетът с френския самолет е сериозен подарък от Макрон (Видео)"}
{"url": "http://epicenter.bg/article/Davat-start-na-masirani-proverki-v-lechebnite-zavedeniya/142250/2/0", "text": "Започваме съвместни проверки за правилното разходване на средствата от лечебните заведения. Един от приоритетите е разходването на средствата и спирането на много порочни практики в сферата на здравеопазването, заради които се лишаваме от качествена здравна помощ.   Това заяви по време на брифинг здравният министър Кирил Ананиев относно предстоящите проверки, свързани с ефективното разходване на средства от лечебните заведения. Брифингът бе съвместен с главния прокурор Сотир Цацаров и министърът на вътрешните работи Валентин Радев.   „Започващите проверки ще покрият всички лечебни заведения, без да се правят чадъри над никого“, увери Ананиев.   „Всяка една от трите институции има своите компетенции и правомощия и когато обединим усилията си можем да постигнем до по-добър резултат“, каза още министърът на здравеопазването.   Според Ананиев проверките ще целят да установят дали се изразходват ефективно и целесъобразно средствата, предназначени за лечение на българските граждани. „Знаете, че един от приоритетите на българското правителство, е повишаването на ефективността на разходването на тези средства и спиране на много порочни практики, с които ние, българските данъкоплатци, се лишаваме от възможността да повишим качеството на лечението“, подчерта здравният министър. „С първия ми ден, в който станах министър, си поставих за цел да превърна проверките и то съвместно с другите институции, в системен подход. Бих желал топва да е признак на прозрачност в нашата работа“, допълни още той. По думите му проверката ще обхване всички участници в здравно-осигурителната дейност в страната, а целта им е да установят онези негативни практики, които намаляват ресурса за лечението на българските граждани.   Вътрешният министър Валентин Радев коментира, че операции ще има срещу всички, които отклоняват средства от здравеопазването.   Той даде за пример акцията срещу паралелния износ на лекарства. Той призова всички да бъдем съвестни. \"Той каза, че не може така да се продължава. Тези порочни практики са градени с години, но ще се справим с тях\".   Ананиев допълни, че ще се проверяват договорите на болниците.   Главният прокурор Сотир Цацаров подчерта, че ще се водят бързи производства на виновните лица. Главният прокурор Сотир Цацаров заяви, че \"Икономическа полиция\" е извършила проверки от 23 октомври до 16 ноември, като са били проверени 195 държавни и общински болници. Данните сочат, допълни Цацаров, че голяма част от болниците имат по няколко договора с други лечебни заведения и подчерта, че не всички договори са незаконосъобразни. Проблемът според нас, каза още главният прокурор, е в случаите, в които на територията на държавна или общинска болница функционира частна болница, която има идентични лечебни дейности. Когато това е факт, е ясно, че тежките случаи отиват в държавната болница, а към частната - случаите, от които могат да се реализират много по-големи приходи. Това не е нов модел, но вече е предмет на съдебно производство, добави още той. Сотир Цацаров беше категоричен, че всички договори ще бъдат проверени и при най-малките индикации за незаконосъобразност, ще бъдат изпратени на прокуратурата. По силата на закона ние можем да преследваме само безстопанственост или неизгодни договори, подчерта главният прокурор.            ", "date": "2017.12.05", "title": "Дават старт на масирани проверки в лечебните заведения (Допълнено)"}
{"url": "http://epicenter.bg/article/Gripat-doyde--Potvarden-e-parviyat-shtam-za-sezona/142252/2/0", "text": "  Потвърден е първият грипен щам за сезона, тръгва циркулацията на грипа в България. Това съобщи за Агенция „Фокус“ проф. Тодор Кантарджиев, директор на Националния център по заразни и паразитни болести.   „Днес в 13.30 часа в Пета МБАЛ – София беше потвърден първият грипен щам за сезона. Щамът е грипен вирус от група В, аналог на ваксиналния щам „Ямагата“. Доказан е при 14-годишен пациент. Тръгва циркулацията на грипа в България“, обясни проф. Кантарджиев.   Той припомни, че преди 2 месеца е уточнил, че обикновено първо започва циркулацията на грипните вируси от група В, след това група А се развива и взима превес. Проф. Кантарджиев препоръча да не се контактува с болни, да се използват влажни кърпички.   „Хората трябва да мият ръцете си и да знаят, че не само пръските предават грипния вирус. Когато има възможност трябва да се проветрява, да се отварят прозорците и в градския транспорт. Трябва да се яде витаминозна храна“, каза още проф. Тодор Кантарджиев.   „Не трябва да се разчита на думите на хора, които не са специалисти и съветват за различни алтернативи. Лечението на грипните вируси се извършва само с два лекарствени продукти. Те са по лекарско предписание, хубаво е семействата, които могат да си позволяват – те са 30 лв., да закупят тези лекарства, да говорят с лекарите си и да ги имат в резерв. Ако заболят от грип лекарството трябва да се вземе в първите 36 часа, защото след това ефективността му рязко намалява“, допълни той.  ", "date": "2017.12.05", "title": "Грипът дойде! Потвърден е първият щам за сезона"}
{"url": "http://epicenter.bg/article/Radev--Balgariya-razchita-na-YuNESKO-za-populyariziraneto-na-svoeto-istorichesko-i-kulturno-nasledstvo/142253/2/0", "text": "България има огромно историческо и културно наследство и ще продължи да разчита на подкрепата на ЮНЕСКО за неговото опазване и развитие, както и за осъществяването на археологически разкопки у нас. Има още много какво да бъде открито, но за това са нужни и финансови средства. Това заяви пред журналисти президентът Румен Радев след срещата си с генералния директор на ЮНЕСКО Одре Азуле, която се проведе в централата на Организацията в Париж. Президентът добави, че по време на разговора е била обсъдена и възможността за оказването на международна подкрепа на страната ни за инкримирането на опитите за кражба на българско историческо наследство, съобщиха от прессекретариата на държавния глава.  Румен Радев и Одре Азуле са обсъдили и перспективите за улесняване на достъпа до образование за децата в България. „ЮНЕСКО има своите пректи и трябва да работим заедно в направлението да се налагат общи европейски и световни стандарти. Това, което говорихме в подкрепа на образованието и науката, е в пълно съответствие с нашата идея за хармонично развитие на наука и високи технологии не само на Запад, но и на Изток”, заяви държавният глава.  Президентът посочи също така, че учените от балканските държави са обединени около идеята с помощ от ЦЕРН да бъде изграден международен институт за устойчиво развитие с научен център, в който да има ускорител на ядрени частици и който да обедини на едно място наука, образование и медицина. „Имаме идеен проект, по който се работи усилено. По моя инициатива бе свикана и създадена междуведомствена група по проекта с българските учени, които работят по изграждането на този център, и се надявам по време на нашето председателство на Съвета на ЕС да бъде поставен на масата, защото той наистина ще обединява балканските държави”, подчерта Румен Радев.  Държавният глава добави, че не може темата за европейската интеграция на страните от Западните Балкани да се изчерпва само със социални проекти или такива в областта на правосъдието, транспорта, инфраструктурата и дигиталнита свързаност. „Необходима е и интеграция в областа на образованието и науката и тогава ще можем да говорим за наистина всеобхватен подход към Западните Балкани”, посочи още президентът Радев пред представители на българските медии в Париж.  По-късно днес българският държавен глава ще проведе среща с генералния секретар на Организацията за икономическо сътрудничество и развитие Анхел Гурия.  ", "date": "2017.12.05", "title": "Радев: България разчита на ЮНЕСКО за популяризирането на своето историческо и културно наследство"}
{"url": "http://epicenter.bg/article/Korneliya-Ninova--/142256/2/48", "text": "Лидерът на БСП Корнелия Нинова показа три документа, от които става ясно, че от 1998 година прокуратурата е проверявала приватизационната сделка за Техноимпекс три пъти. Показа и четвърти документ - от главния прокурор Сотир Цацаров, според който сделката с Техноимпекс е проверявана и не са намерени нередни неща.    Нинова припомни идеите на управляващите за ревизия на прехода и промяна в конституцията с цел отпадане на давностните срокове за приватизационни сделки.   \"  обърна се Корнелия Нинова към присъстващите на пресконференцията на БСП журналисти. Кога някой от тези, които разпродаваха и разпарчетосаха ще преминат през подобни проверки, продължи да пита тя.     Тези хора нямат никакво намерение да въздадат справедливост и възмездие, бе заключението на Корнелия Нинова.   Лидерът на БСП обясни в началото на пресконференцията кое я е подтикнало да покани медиите - докато била на Съвета на ПЕС в Лисабон, прочела - \"Пет дни до истината за Корнелия Нинова и Техноимпекс\". \"Дайте да не чакаме тези пет дни\", каза тя и започна да вади документи. Те са от 12 март 1999 г., когато във връзка с проверка на раздържавяването на дружеството е била извикана от прокурор Пламен Цанков, прокурор във Върховна касационна прокуратура.   Нинова бе категорична, че от ГЕРБ са излъгали, когато са твърдели, че тя лъже, че \"Техноимпекс\" е проверяван.  Не са подавани сигнали - лъжа номер едно. Не са извършвани проверки - лъжа номер две, каза Корнелия Нинова.    Истината за идеята им за ревизия на прехода лъсна. На поканата ми за лидерска среща, на която да вземем политическо решение, изчезнаха яко дим. Получих писмо от Цветан Цветанов, когото не съм канила. Тая партия лидер няма ли, къде е г-н Борисов? Патриотите мълчат. Карадайъ бил в чужбина, каза Нинова.   каза лидерът на червената партия.   Тя се сдобила с него и цитира, че според Софийска градска прокуратура няма данни за престъпление от нейна страна. Нинова показа цяло тесте с документи от прокурорски проверки през 1998 и 1999 г. и една ревизия. Нинова обясни, че е купила акциите си с компенсаторни бонове, защото тогава такъв бил законът.   Лидерът на БСП левицата раздаде документи на журналистите. \"Моля да обърнете внимание - представям на вашето внимание  Документът е до мен. В него пише, че във връзка с прокурорска преписка, молят за документи от \"Техноимпекс\". Т.е. през 1998 г. има прокурорска преписка № 326.  Пише, че във връзка с предварителна проверка за приватизацията на \"Техноимпекс\", съм предала документи.    В него пише, че с постановление САП е отменила постановлението на СГП и е наредила допълнителна проверка и извършване на финансова ревизия на \"Техноимпекс\".   И се прекратява преписката.  обясни тя. категорична е червената лидерка.   Тези текстове от НК са за престъпления за сключена неизгодна сделка и при нарушение и неизпълнение за сключен договор или сделка - всичко, за което ГЕРБ лъже.      Заповед 37 от 8 май 2007 г. за освобождаването ми от длъжността зам.-министър, но  През 2007 г. започват проверки по скандала Румен Овчаров-Ангел Александров. В резултат на тези проверки и дела получавам следното решение: От прокуратурата на РБ - СГП - 22 юли 2008 г. - една година разследване.   Корупцията е престъпление.   \"Проверете си вие три пъти сделките, откажете се от давност и елате да бъдем на равна нога, призова тя опонентите си. Искам истината и да се спре с практиката опонентът да не се бори с аргументи. За тази промяна ще се боря. Това е голям проблем на политическия живот на България, това не е политика и заради такива неща народът мрази политиците\", каза тя.  \" коментира още тя.  В началото на брифинга, след заседанието на Изпълнителното бюро на партията, Корнелия Нинова заяви, че    По думите ѝ това е в резултат на решение на Изпълнителното бюро на БСП. Според нея  „БСП винаги е настоявала за областните и общински болници, за тяхното спасяване, за това да не се прехвърля ресурс и да не се източва такъв към частните\", каза Нинова и припомни, че при обсъждането на Бюджет 2018 г. БСП е предложила общински болници да не са търговски дружества. „Дано сега вече да се намери разбиране от другите парламентарни групи и това да се приеме\", посочи лидерът на БСП.  ", "date": "2017.12.05", "title": "Нинова показа документи за Техноимпекс: Проверявана съм! Не съм извършила престъпление. ГЕРБ лъже!"}
{"url": "http://epicenter.bg/article/Radev-pred-frenskiya-biznes--Ikonomicheskiyat-aktiv-na-Balgariya-e-v-obrazovanite-mladi-hora-/142260/2/0", "text": "На среща с водещи компании в сферата на авиационната промишленост, земеделието и производството на храни и отбраната, президентът Румен Радев отправи покана към френския бизнес да насърчи индустриалното сътрудничество и технологичния трансфер със страната ни. „Това е реална възможност за осъществяването на взаимноизгодни партньорства, която ще бъде подкрепена от всички български институции“, категоричен беше Румен Радев. Това съобщиха от прессекретариата на държавния глава. В срещата участваха представители на AIR France, Latecoere, Malterie Soufflet, Total, Nexter, Dassault Aviation, Thales, както и френският клон на Coca Cola.  България не е голяма по броя на своето население, а с качеството на младите хора и работната си сила, посочи президентът и припомни, че българските младежи винаги заемат първите места на международните олимпиади по информатика и математика, а секторът на информационните и комуникационните технологии е сред най-бързо развиващите се у нас. Държавният глава посочи също така, че дълги години страната ни е била подценявана заради различни проблеми, но днес е член на Европейския съюз, което е фактор за политическа и икономическа стабилност и за привличането на повече инвеститори.  Като конкуретни предимства на България, Румен Радев открои ниския корпоративен данък, ниските разходи за установяване и производство, реформираща се дуална образователна система, стабилните макроикономически показатели и преди всичко качеството на работната сила. „Географското разположение на България осигурява достъп не само до общия пазар на ЕС, но и до пазарите на съседните региони“, отбеляза президентът и подчерта възможността летище София да се превърне в логистичен център за авиационен ремонт и поддръжка в Югоизточна Европа.  Според представителите на бизнеса страната ни е водеща по отношение на квалификацията на своите работници в региона на Югоизточна Европа. Те представиха пред българския държавен глава дейността на своите компании, както и намерението си за установяване на сътрудничество с български фирми или разширяване на своя бизнес в България. Предстои в страната да започне производство на части и компоненти за самолетната индустрия, изразени бяха намерения и за технологичен обмен и индустриално партньорство с български фирми в сферата на отбраната.  ", "date": "2017.12.05", "title": "Радев пред френския бизнес: Икономическият актив на България е в образованите млади хора "}
{"url": "http://epicenter.bg/article/Sakraten-protses-za-Katya-Lertsa--pregazila-i-ubila-politsay/142223/3/0", "text": "  Пловдивският окръжен съд даде ход на делото срещу 40-годишната Катя Лерца, която блъсна и уби на място 36-годишния полицай Делян Палазов.   Пловдивчанката пристигна в съдебната зала с адвоката си Димитър Марковски, като не каза нищо пред журналистите. В съда дойде и вдовицата на полицая - Делка Палазова, съобщава dir.bg.   Лерца призна фактите по случилото се и делото ще се гледа по съкратената процедура без разпит на свидетели и вещи лица, съобщи Plodiv24.   Адвокат Марковски обясни, че подзащитната му не признава вината си, а само фактите.   Делото обаче ще продължи на 5 януари, като тогава в съда ще бъде доведена свидетелка, която да разкаже за добрите характеристики на обвиняемата, защото, по думите на защитата, досега не се е наблягало на това.   Освен това Катя Лерца държи да бъде представлявана от адвокат Марин Марковски, който днес не бе в залата.   На 13 май 40-годишната Лерца блъсна и уби на място 36-годишния пътен полицай Делян Палазов, докато охраняваше провеждащия се \"Народен събор\", организиран от община Пловдив и кметството на район „Тракия“. Палазов дал знак да спре лек автомобил, но движилият се зад него с висока скорост джип \"Киа\", управляван от 40-годишната жена, направил рязка маневра и го блъснал. Полицаят загина на място.   По закон за това престъпление предвиденото наказание е от 2 до 6 години затвор. При съкратен процес обаче присъдата се намалява с една трета.  ", "date": "2017.12.05", "title": "Съкратен процес за Катя Лерца, прегазила и убила полицай"}
{"url": "http://epicenter.bg/article/Spetsialno-predlozhenie-ot-Zora-4K-televizor-Sony/142228/4/0", "text": "   ", "date": "2017.12.05", "title": "Специално предложение от Зора 4K телевизор Sony"}
{"url": "http://epicenter.bg/article/Orban-zaobikalya-Merkel--gleda-kam-germanskite-provintsii-/142218/11/0", "text": "Унгарският премиер Виктор Орбан не е сред най-добрите приятели на германския канцлер Ангела Меркел, но намери друг път за влияние в Германия – като заобикаля канцлера и създава връзки с регионалните лидери. Тази стратегия дава на Орбан и неговите представители шанс да контрират критиките към тяхното правителство от преобладаваща част от политическата власт на Европа и да направят случая такъв, че ЕС трябва да действа по-меко към Будапеща въпреки твърдата линия за бежанците и други политики, подкрепяни от унгарския лидер като част от визията му за \"нелиберална демокрация\".  Още през май Европейският парламент гласува да задейства \"ядрения вариант\" на ЕС срещу Унгария - така нареченият процес по член 7, който може да доведе до прекратяване на правото на глас на страна член, когато блокът взема решения. Унгария едва ли ще загуби това право, доколкото всички други държави-членки ще трябва да подкрепят наказанието, но гласуването беше признак на разочарование в европейските политически среди от Орбан и неговите политики.  Европейският съюз също предприема съдебни действия срещу Будапеща по въпроси, включително отказа му да приеме квоти от търсещи убежище, и заради закон, установяващ по-строг контрол върху неправителствени организации (НПО), финансирани от чужбина. Орбан се нуждае от приятели в Европа и намери някои такива в Германия, които са далеч от пренаселения политически Берлин.  През последните шест месеца Орбан и други представители на унгарското правителство се срещаха с лидери от германските провинции Саксония, Саксония-Анхалт, Бавария, Хесен и Баден-Вюртемберг. В Германия федералната система, министър-председателите на провинциите и регионалните представители на партиите имат значително влияние.  \"След като германското правителство започна да го критикува, Орбан започна стратегически да развива отношения с провинциите, където среща по-голямо разбиране, повече отношение към бизнеса и по-малко критика по правата на човека и политическите въпроси\", каза Милан Нич, анализатор в Германския съвет за външни отношения.  С посещенията си в провинциите, Орбан може да представи своята гледна точка пред регионалните политици и да ухажва директно общественото мнение в интервюта с местните медии. Неговото послание: нека да правим нещата по свой начин - и, между другото, ние сме отворени за работа.  \"Въпреки че сме по-малки, Германия трябва да се отнася към Унгария с уважение\", каза Орбан в интервю за немския регионален всекидневник „Пасауер нойе пресе“ в края на октомври. \"Не искаме да рехабилитираме унгарската икономика, използвайки немски пари... Всичко, което искаме, е да търгуваме и да правим бизнес, и искаме нашите граждани да получат разрешение да работят\".  На държавно ниво Меркел и Орбан не са имали двустранна среща от 2015 г. Отмяната на германо-унгарски форум миналата година – годишно събитие, случващо се от 90-те години на миналия век – е друг знак за застудяването на отношенията между Маркел и Орбан. Орбан е много заинтересован да поддържа силни бизнес връзките с Германия. Над една четвърт от директните чуждестранни инвестиции в Унгария са свързани с германски компании. Също така Германия е най-големият партньор в търговията на Унгария – с оборот от 47 млрд. евро през 2016 г. В това число влизат 26,5% от общия внос на Унгария и 27,5% от общия износ през 2016 г., сочат данни на Germany Trade&Invest, агенция, която е близка до германското правителство.  Орбан и неговите министри също редовно присъстват на церемониите за откриване на немски заводи и други предприятия в Унгария.    Срещата с ръководители на провинции в Германия и разговорите с регионалните медии дават възможност на Будапеща да се противопостави на възприятията, които смята за несправедливи, каза Кристоф Алтуш, заместник държавен секретар за европейските и американските отношения в унгарското външно министерство.  \"За съжаление, трябва да осъзнаем, че германските медии често съобщават за Унгария, водени от несправедливи предразсъдъци. Директните контакти на високо ниво предоставят възможност за коригиране на този дисбаланс. Също така, целта на нашите редовни медийни изяви е да предадем реалистична, обективна картина на ситуацията в Унгария \", каза Алтуш. Унгарското правителство също се представя пред германците като ключ към тяхната сигурност.  Докато германците вярват, че солидарността означава, че други страни трябва да поемат тяхната разпоредена част от бежанците, Унгария има различно тълкуване. Алтуш каза, че Будапеща изпълнява ангажиментите си към блока като осигурява границата на Шенгенската зона на ЕС.  \"Ние се присъединяваме към принципа на солидарността по миграционния въпрос\", каза той. \"Вярваме обаче, че значителният принос на Унгария за защитата на външната граница на ЕС, както и за сигурността и спокойствието на Шенгенското пространство, е част от тази солидарност\". Въпреки декларациите за солидарност, съществуват признаци, че правителството в Будапеща също така се опитва да използва разделенията в рамките на Германия, за да създаде усещане за споделено недоволство с германците от бившата комунистическа източна част на страната.  \"Бях миналата седмица в Източна Германия с премиера и ако знаете само с каква горчивина източните германци - праведни, добри, честни християни и политици - говорят за това как западняците се отнасят с тях\", каза Золтан Балог, министър на Унгария за човешки ресурси, каза на пресконференция в градската управа в град Будапеща на 10 ноември. \"Не е достатъчно, че те са страдали от комунизма на (бившия източногермански лидер Ерих) Хонекер, сега те започват да им обясняват как трябва да се държат и че те трябва да се срамуват от себе си за това или онова\", каза Балог.  \"Те гледат на нас като на тъпи малки братя и сестри, които винаги трябва да бъдат учени на нещо, докато защитаваме ценностите, които те вече са забравили\".    Орбан е популярен в Християнсоциалния съюз (ХСС), консервативната баварска сестринска партия на Християндемократическия съюз на Меркел (ХДС). Но подкрепата за него се простира отвъд Бавария, включително и сред някои части на ХДС.  Посещението на Орбан в Саксония не беше без противоречия. Регионалните депутати от Зелените и от Левицата поискаха от ХДС да плати сметката за официалния обяд с Орбан, организиран от провинциалния премиер Станислав Тилих, тъй като присъстваха и други висши регионални представители на ХДС.  Рико Гебхард, лидер на Левицата в провинциалния парламент, осъди \"неудобното побратимяване на саксонските политици от ХДС с десния популист, който потъпква правата на човека\" и попита защо данъкоплатците трябва да платят сметката. Оправданието на регионалното правителство за присъствието на други служители на ХДС разкри непосредствената връзка между местната партия и Будапеща - двама от присъстващите бяха получатели на унгарско отличие за заслуги.   ", "date": "2017.12.05", "title": "Орбан заобикаля Меркел, гледа към германските провинции "}
{"url": "http://epicenter.bg/article/Lyubcho-Topchev--Rezhimat-na-Gruevski-be-po-dobre-organiziran-ot-mafiyata-na-Al-Kapone-/142220/11/0", "text": "Първите 3-4 години, след като Република Македония обяви своята независимост на 8 септември 1991 г., в страната се чувстваше духа на свободата и на ВМРО. През 1994-1995 г. тази свобода започна да изчезва с идването на власт на бившите комунисти, които се бяха преименували на социалдемократи.   Но колкото и да бяха лоши комунистите по онова време, това е нищо в сравнение с ВМРО-ДПМНЕ на Никола Груевски, което управлява страната в продължение на 10 години от 2006 до 2016 г.  Неговото управление дори не е македонизъм. То е по-лошо и напомня на режима, установен в Македония по времето на Кралство Югославия /1919-1941 г./ под скиптъра на крал Петър, а след това и на неговия син Александър Първи. Когато гледам Скопие на Груевски, все едно се връщам в епохата на крал Петър.  В Македония на Груевски нещата бяха много зле, никой не знаеше накъде отива страната. Във външнополитически план страната беше подчинена на сърбите, които пречеха на нейното членство в ЕС, което можеше да стане само след това на Белград.  Македония беше подчинена на една фамилия. В тази фамилия командваше Сашо Миялков, дори не Груевски. Всъщност последният му се пада племенник, защото майка му е сестра на Миялков.  Така една фамилия командваше Македония и нейната власт бе по-добре организирана от тази на комунистите. Те контролираха изборния процес, малкия и средния бизнес, всички печеливши предприятия бяха техни, печелиха всички обществени поръчки.  С една дума управлението на Груевски и Ко беше сравнимо с това на мафията, но това бе мафия по-добре организирана от тази на Ал Капоне.  БГНЕС  ------   ", "date": "2017.12.05", "title": "Любчо Топчев: Режимът на Груевски бе по-добре организиран от мафията на Ал Капоне (Видео)"}
{"url": "http://epicenter.bg/article/Balkanski-analizator-voyuval-sreshtu-generala--Pralyak-beshe-simpatichen-kato-vrag-i-kato-lichnost/142221/7/0", "text": "Според пряк участник във военните действия от сръбска страна, воювал срещу хърватския генерал Слободан Праляк, той е бил симпатичен и като човек, и като враг.   Праляк вече влезе в историята със своето самоубийство при произнасянето на присъдата на Международния трибунал в Хага.   След като чу присъдата: 20 години затвор, генералът се изправи и изрече:   \"Аз не съм военен престъпник! С презрение отхвърлям присъдата ви!\", след което изпи отрова. Впоследствие се оказа, че тя е била цианкалий.   Тази постъпка потресе не само Балканите. Трибуналът не е излязъл с официална позиция. На сайта му са публикувани няколко общи изречения, сред които и съболезнования към близките на генерала.   Разбира се, най-силни реакции имаше в самата Хърватия. Президентът на страната Колинда Грабар-Китарович прекъсна визитата си в Исландия. Премиерът Андрей Пленкович нарече присъдата \"несправедлива\", а в Загреб народът направи огромен кръст от запалени свещи и надпис \" HEROJ\" (ГЕРОЙ).   Тези, които следят сагата около въпросния трибунал, вероятно си задават въпроса, \"а къде бяха всички тези добри католици, когато бе сключена сделката между хърватските политици и Трибунала в Хага\"? Сделка, след която доказаните палачи на сръбско население Анте Готовина и Младен Маркач бяха освободени и обявени за невинни, а уважаваният дори от сръбските си противници Праляк беше назначен за жертвен агнец.   Теоретично генералът можеше да излезе от затвора сравнително скоро: от 20-те години присъда той вече беше излежал 13, а бидейки в добро здраве, вероятно щеше да излезе след по-малко от оставащите му 7 години.   Но за него това е било неприемливо. Генералът не разбираше за какво го съдят и защо е задържан толкова време в затвора (макар при доста добри условия). Праляк не е от старите \"идейни\" усташи, които с хиляди се стекоха от цял свят на територията на Хърватия в началото на деветдесетте, за да получат своя дългоочакван реванш от \"сърбите и комунистите\". Неговият национализъм е плод на ума и емоциите, а не 'наследствен\" или идеен, нито религиозен. Последното, впрочем, се демонстрира ясно от самия акт на самоубийство: в почти всяка съвременна религия това е непростим грях.   Бъдещият генерал изгрява в политиката и общественото пространство през 1991 година, когато сформираният и ръководен от него батальон, съставен основно от интелектуалци и хора на изкуството, успяват да отбраняват и удържат градчето, където той живее тогава, Суня, от превъзхождащите по численост и с несравнимо по-добро въоръжение, части на сърбите и Югославската Народна Армия.   Отдалият по-голямата част от дотогавашния си живот на киното и театъра интелектуалец, дава името на батальона си, станал известен като \"театралният батальон\". Той и неговите хора са лишени от това, което впоследствие ще вземе превес на много места по фронтовете на тази \"мръсна\" война и ще стане известно като \"усташка романтика\". Последната се олицетворява от многобройните парафашистки формирования, както и откровени криминални утайки, изплавали на повърхността на обществото в тези размирни времена, не само от хърватска страна, разбира се.   Точно затова и присъдата на генерала изглежда особено несправедлива. Бързо търсене в интернет показва, че генералът е предоставял нееднократно личните си автомобили, както и хеликоптера си на командващ фронта, за да транспортира болни цивилни, сърби и мюсюлмани до близките болници, както и че е спасявал колони от невъоръжени бежанци от паравоенните формирования, воюващи на хърватска страна.   Освен всичко останало, той е обвинен и в разрушаването на историческия мост на Дрина в Мостар.   Всеки, който познава генерала е наясно, че той няма как да е издал заповедта за артилерийския обстрел на моста. Дори сръбските му врагове споменават с половин уста, че това е така. Нещо повече: един ден преди разрушаването на историческия символ, той е отстранен от длъжността началник-щаб на хърватските сили за отбрана, благодарение на подмолните действия на друг висш хърватски военен: Младен Нателич, известен с прякора си Тута. Нателич е пълната противоположност на генерала-интелектуалец.   Като 20-годишен той емигрира от родния си Широки Брийег в Германия, където се забърква с наркотърговия и успява да стане троен агент: на германските служби БНД, югославската тайна полиция УДБА и българската ДС.   По същото време, когато Праляк ръководи своя Театрален батальон, Тута вече е начело на банда главорези, събрани от цял свят, практически недосегаеми и използвани за особено мръсни операции от тогавашното хърватско ръководство (\"на война като на война\").   Известно време двамата делят една обща стая в Щаба на хърватските сили за самоотбрана, но органически не се понасят. Може да се предположи как завършва това противопоставяне и то завършва точно така. Обиграният в интриги и подмолни игри в крайна сметка успява да отстрани от щаба \"генерала-интелектуалец\", който по-късно е пожертван \"в името на европейското бъдеще\".   \"Геройствата\" на Тута не са предмет на тази статия, а който се интересува, има многобройни свидетелства в интернет.   Много е красноречив, обаче, подходът на справедливия и безпристрастен Трибунал спрямо двата типа персонажи. Праляк вече не е сред живите.   За разлика от него, Тута е осъден със същата 20-годишна присъда, а през 2013 е освободен от топлата и луксозна килия на италианския затвор (където е изпратен да излежава срока си) заради \"лошо здравословно състояние\". Понастоящем Нателич-Тута се радва на видимо добро здраве и може да бъде видян в родната Хърватия.                  ", "date": "2017.12.05", "title": "Балкански анализатор, воювал срещу генерала: Праляк беше симпатичен като враг и като личност"}
{"url": "http://epicenter.bg/article/Nay-mladata-kralitsa-v-sveta---27-godishnata-Dzhetsun-Pema--upravlyava--quot-doma-na-shtastieto-quot-/142225/10/100", "text": "Малкото кралство Бутан се прочу като дома на щастието. Причината е, че стремежът към щастлив живот на всеки гражданин е основна цел. Дотолкова, че дори се споменава в член 9 от конституцията на държавата.   Затова и напредъкът на страната се изчислява не чрез брутен вътрешен продукт, а чрез така наречения индекс на щастието. Той обхваща различни показатели, включително духовния, физическия, социалния и икономическия просперитет на гражданите.   За да се осигури благоденствието на жителите, има и специално създадено Министерство на щастието, единственото по рода си в света.        Преди да стане кралица на Бутан Джетсун следва международни отношения в престижния лондонски колеж Риджънт. След завършване на обучението си младата дама се завръща в родината си и се омъжва за краля Дракон, както е известен владетелят на Бутан.   Сватбата им представлява богато украсена традиционна будистка церемония и се провежда в монашеска крепост в древната столица на страната октомври месец 2011-а година.   Бракът между Джетсун и краля е резултат от истинска любов, а не официално уреден. Това заедно с факта, че двамата излизат три години преди да има официално бракосъчетание, кара по-консервативната част от аристокрацията да потъне във възмущение.   Светът обаче е пленен от двойката и дори започват да ги наричат \"Уилям и Кейт на Хималаите\".   \"Не прибързах с женитбата. Но истината е, че няма значение кога ще се ожениш, стига да е за подходящия човек. А аз съм сигурен, че го намерих\", пък признава самият крал в интервю неотдавна.   Февруари 2016 Джетсун роди момченце, което предизвика повсеместна радост из територията на кралството.   Кралицата е патрон на \"Обществото за защита на природата\" и освен това сътрудничи на различни местни и международни организации. Източник: www.woman.bg", "date": "2017.12.05", "title": "Най-младата кралица в света – 27-годишната Джетсун Пема, управлява \"дома на щастието\""}
{"url": "http://epicenter.bg/article/Kakvo-da-sgotvim-na-Nikulden---vkusni-retsepti/142219/9/0", "text": "Никулден е един от малкото дни през коледните пости, когато е позволено отклонение от строгия режим.   На трапезата се поставят и постни ястия - сарми, чушки, фасул, царевица; както и специален хляб (наричан богов, колак или никулски хляб). Част от рибника и питата жените раздават на съседи за здраве и за да пази св. Никола моряците и лодките им от крушение.   Трапезата не се вдига цял ден и къщата е отворена за всеки гост и пътник и никой не трябва да бъде върнат.   Необходими продукти Начин на приготвяне Брашното се пресява и към него се добавя содата. Прави се кладенче и в него се налива смест от разбитите яйца, кисело мляко, олио, сол, захар и бирата. Меси се меко тесто, което се оставя да си почине около 20 минути. Отгоре се украсява с фигурки подходящи за празника. Намазва се с отделения жълтък и се надупчва с вилица. Пече се в умерена фурна.     Необходими продукти Начин на приготвяне Изчистения шаран се нарязва на парченца. Нарязва се лукът и се нарежда в тенджера. Поръсва се с червения и черния пипер и се посолява. Залива се с вода, добавя се и мазнина. Вари се на тих огън. Поръсва се с копър или магданоз.     Необходими продукти Начин на приготвяне Шаранът се почиства. Лукът се нарязва на ситно и се запържва с гъбите и бекона. Когато плънката е охладена се добавя кашкавал и магданоз, и се разбърква. Шаранът се пълни. Поставя се в по-дълбока тава, върху него се нарежда лимона и се залива с вино. Пече се за 30 минути на 200С градуса.    ", "date": "2017.12.05", "title": "Какво да сготвим на Никулден – вкусни рецепти"}
{"url": "http://epicenter.bg/article/-Yasnovidkata-Gyukchen--Borisov-shte-obedini-Balkanite-i-shte-specheli-novi-izbori--ES-se-razpada-/142227/10/0", "text": "След динамичната 2017-а, 2018-а година отново ще бъде динамична, но в друг аспект. Хората ще бъдат по-мъдри, по-пораснали, ще има баланс. Това ще се случи през втората половина на годината. Между май и юли ще има избори в страната. Бойко Борисов пак ще е на власт, но ще бъде с много широка коалиция. Това включва и БСП. Такава прогноза направи топ ясновидката Гюкчен пред Novini.bg.  Тя е единствената гадателка, която каза, че Великобритания ще излезе от ЕС през 2016 г. и позна. Според нея двете партии - ГЕРБ и БСП отдавна е трябвало да се обединят.  „И двете партии (БСП и ГЕРБ) ще бъдат много силни, но изборите, които ще бъдат предизвикани, ще дойдат от самото управление. Европейското председателство ще мине нормално“, прогнозира Гюкчен. „Бойко Борисов е на път да обедини Балканите, нещата ще му се получат. Може би изборите, които ще дойдат, ще бъдат предизвикани от патриотите. Аз бях предсказала, че ще има оставки в кабинета. Вече смениха един министър, сега очаквам до февруари и втори да сменят“.    По принцип природата е динамична като хората. Тази агресия, която я има при хората, започна през 2012 година и вече се успокоява. Тя и природата се успокоява, защото е част от нас и приема от нас агресията. Големи катаклизми с жертви няма да има в България. В световен мащаб обаче ще има. Големи наводнения виждам във Великобритания, в Америка ще има урагани. България е благословена държава. Тук ще има наводнения, но няма да са с жертви. Единственото, от което трябва да се пазим в България, са катастрофите. Даваме много жертви по пътищата. В този аспект трябва да се работи, защото има много невнимателни млади хора. Ще има много пътни произшествия“, прогнозира гадателката. „Разрушителни земетресения в България няма да има. Може да има, но ще са слаби. По-вероятно е в Гърция да има силни трусове, около Великден“, прогнозира тя.    Виждам към края на 2018 и началото на 2019 година, че Франция ще тръгне към излизане от ЕС. Може би ще се стигне до някакъв консенсус за големия разпад на ЕС след излизането на Великобритания, Франция и Германия. Това ще е в края на 2019 г. Обединението, което го направиха някога, бе за да помогнат на по-малките и бедни държави, но то ще се разпадне. След като се разшири ЕС и падна Шенген за много държави това започна да сваля стара Европа надолу в края на 2018-2019 г.“, прогнозира гадателката.  Много отдавна съм предсказала, че ще се създаде Балкански съюз. Между 2018-2020 г. Ще има ЕС, но той ще бъде от отделни държави. Ние на Балканите трябва да сме обединени, не трябва да сме клонинг на никого. Оттук са минали най-различни цивилизации. Имаме смесена и силна кръв, и каквото и да ни насаждат, хората винаги ще се обичат. Това е агресията на големите държави, които искат да разбият малките държави.  Ще има студена война между двете Кореи, която ще засегне целия свят. Трябва да се направи нещо, за да се обедин Корея. Това е на път да стане след 2019 г. Ким Чен-Ун ще бъде свален. 2018 година е година на големите промени. Много неща ще тръгнат в положителна насока и всички диктатори ще бъдат свалени от самото общество. Това ще се случи и със Северна и Южна Корея. Русия е силна държава. Ако трябва някой да спасява Балканите, това ще е Русия. Затова никога не трябва да се обръщаме срещу тях. Това е най-братски настроената държава към Балканите.  Терористичните актове в света ще зачестяват. Това ще се случва почти всеки месец. Балканите също няма да бъдат избегнати. Затова най-вече трябва да сме внимателни. „Пожелавам на българите да са живи и здрави. Годината ще е добра, ако хората се обърнат вътре към себе си и послушат вътрешното си аз, защото в България има много духовни хора, които ако си променят отвътре нещата, от семействата, нещата ще им се наредят. Пожелавам една успешна 2018 година и хората да си върнат гостоприемството и любезността, защото в последно време всички сме агресирали. Когато сме си самодостатъчни ще успеем“, категорична беше Гюкчен.  ", "date": "2017.12.05", "title": " Ясновидката Гюкчен: Борисов ще обедини Балканите и ще спечели нови избори, ЕС се разпада "}
{"url": "http://epicenter.bg/article/Tsvetanov-provede-vav-Vashington-rabotna-sreshta-s-shefa-na-fondatsiya--quot-Amerika-za-Balgariya-quot--Lin-Daft/142226/2/0", "text": "Председателят на ПГ на ГЕРБ и заместник-председател на партията Цветан Цветанов проведе работна среща с председателя на Борда на директорите на фондация \"Америка за България\" Лин Дафт в първия ден от работното си посещение във Вашингтон. Това съобщиха от пресцентъра на ГЕРБ.  По време на разговора беше заявено задоволство от отличното сътрудничество между двете страни. Цветанов изрази благодарност за дългосрочния ангажимент на фондацията към затвърждаванe на принципите на демокрацията и устоите на гражданското общество в България. Изрично беше посочена важната роля на фондацията при подпомагането на социални, културни и образователни проекти, икономиката и селското стопанство в България. От своя страна Дафт благодари на Цветан Цветанов и премиера Бойко Борисов за дългосрочното сътрудничество между двете страни и атмосфера на доверие, откритост и взаимна подкрепа. По време на срещата бяха обсъдени и възможностите за развитие на нови проекти и програми, утвърждаващи демократичните принципи сред младите хора на България.  Утре посещението на Цветан Цветанов продължава със срещи в Държавния департамент на САЩ. Председателят на ПГ на ГЕРБ и заместник-председател на партията е в САЩ по покана на американския Конгрес за участие в 10-ия Международен форум за сигурност, който се провежда във Вашингтон. В събитието участват парламентаристи от Европа и САЩ, които обсъждат предизвикателствата в сферата на сигурността. По време на форума ще бъдат обсъждани политики за сигурност и механизми за взаимодействие на двустранно и многостранно ниво.  ", "date": "2017.12.05", "title": "Цветанов проведе във Вашингтон работна среща с шефа на фондация \"Америка за България\" Лин Дафт"}
{"url": "http://epicenter.bg/article/Andrey-Raychev--Borisov-polzva-Simeon-kato-uchitel/142236/2/48", "text": "Разрешаването на въпроса с \"царските имоти\" е част от сделка между премиера Бойко Борисов и Симеон Сакскобургготски. Това е казус, който е трябвало да бъде разрешен, за да бъде ползван международният опит на бившия министър-председател. На това мнение е социологът Андрей Райчев, който коментира въпроса пред Bulgaria ON AIR. \"Без кръчмаря е направена сметката, защото патриотите няма да се съгласят при никакви обстоятелства. Те се опитват да си вдигнат цената, обидени са, че понякога малко ги загърбват, без тях се решават някакви работи. Без тях свалиха председателя на Народното събрание\", посочи Андрей Райчев. От ГЕРБ предложиха въпросът с царските имоти да бъде разрешен със специален закон, но от ВМРО се противопоставиха и заявиха, че в никакъв случай няма да го подкрепят. Това пък разколеба най-голямата партия дали въобще да го внася. Според Райчев патриотите с удоволствие ще се противопоставят, защото общественото мнение е на тяхна страна. Според него сега ГЕРБ са се оказали в нелепа ситуация. \"Този разговор за имотите е дълъг и донякъде трагически. Това не е само на имоти. Кобургите, не само Симеон, смятат, че това е тяхна историческа правота. Противниците на това становище смятат, че те такава правота нямат. Това е голям исторически разговор и в него влизат и Фердинанд, и Борис\", каза Райчев. И продължи: \"Какво се е случило? Обещано му е (на Симеон), казано му е: \"Да, да, да!\" При което обаче патриотите са казали \"не\"!\" Така от ГЕРБ се оказали в нелепа ситуация, при която или трябва да се откажат, което не върви, затова предложили всички да се включат. От БСП и ДПС обаче отвърнали на подканата с предложение ГЕРБ да си \"изяде горчивата манджа\". \"Какво ще стане? Ще стане, че ще се замотае в парламента. Това ще стане и ГЕРБ донякъде ще се изложат. Не е голяма грешка, това е една политическа цена за съюз със Симеон, която си струва да платят. Но ще платят!\", продължи Андрей Райчев. Според него Бойко Борисов ползва Симеон Сакскобургготски като учител и това е много хубаво, тъй като бившият премиер на България е много авторитетен европейски политик.   \"Това не е български уникат. Унгарците назначиха като специален пратеник един от Хаббургите. Използването на бивши царе в политиката не е български патент и в това има смисъл\", продължи социологът. \"Борисов има международен дефицит и това му трябва. Включването на Сакскобургготски в европредседателството е разумен ход\", отбеляза Андрей Райчев. Борисов в момента жъне на международен план, подчерта Райчев. Андрей Райчев припомни, че като премиер Симеон е пожертвал рейтинга си заради царските имоти. \"Той се изрази - това е моя бащиния. Но искаше да каже - и Фердинанд, и Борис, и аз имаме заслуги към България\", подчерта Андрей Райчев.   Борисов е оставил в много по-голяма степен другите около него да говорят - министрите и Валери Симеонов, на първо място. \"Единственият министър-председател, който е бил по-дълго на власт от Борисов, е Стефан Стамболов. Но през май Борисов ще го бие по продължителност на управление. Той не може да продължи да стои на това - аз отговарям за всичко\", обясни Райчев.   Социологът обясни международните \"дюшеши\" на премиера: \"Той е първият, който се е оправил с Америка. Американците рядко толкова малко са нервничели по отношение на България. И това стана, защото получиха всичко, което искаха от България като съюзник. Получиха \"тръба\" - през тази страна може да минат произволен брой оръжие, информация и т.н. Европа. На фона на скарването с Орбан, Качински, Борисов е отличник. На Борисов \"му е разрешено\" да защитава Турция, извоюва да бъде адвокат на Ердоган. Борисов изброи и нещо много важно вътрешно - Анкара престана да поддържа Ердоган. Западните Балкани - също. И в тази ситуация не му трябва вътрешна атака!\"    ", "date": "2017.12.05", "title": "Райчев: Борисов ползва Симеон като учител. През март бие Стамболов по продължително премиерстване!"}
{"url": "http://epicenter.bg/article/Svetna-nay-golyamata-koledna-elha-v-Balgariya/142237/2/0", "text": "Украсеното коледно дърво е в град Троян и е високо почти 25 метра и съперничи на това в Ню Йорк, съобщава нова.тв.   По него греят над 10 хиляди лампички.   Елхата е жива и се намира пред един от заводите в града. Специално за празничното й включване се стекоха над 500 души в малкото планинско градче.   С височината си елхата в Троян претендира да е най-високата у нас.   Довечера вечерта точно в 19.00 ч. ще бъдат запалени светлините на елхата в София. Тя е разположена в парка пред Националния дворец на културата.   Преди това - към 17.30 ч., ще започне празнична програма и концерт, организирани от Столичната община.   Запалването на лампичките ще завърши със заря.  ", "date": "2017.12.05", "title": "10 хиляди лампички огряват най-голямата коледна елха в България"}
{"url": "http://epicenter.bg/article/Kmetat-na-Burgas-nagradi-dobrovoltsi-i-chervenokrasttsi--spasyavali-hora-pri-bedstviya-/142238/2/98", "text": "\"Напоследък много рядко се изрича думата \"благодаря\". Затова мисля, че тук е мястото и времето да кажа \"благодаря\" на всички вас, които бяхте рамо до рамо с бедстващите, със спасителните отряди, с общинските и държавните институции.\"  С тези думи кметът Димитър Николов се обърна към доброволците и представителите на Червения кръст по време на специалната церемония в културен център \"Морско казино\", на която бяха отличени участниците в спасителни операции по време на бедствията през годината. Поводът за връчването на наградите е Международният ден на доброволчеството - 5 декември. Товяа съобщиха от община Бургас.  \"Благодаря ви за това, че отделяте от свободното си време, за да може с безвъзмездния си труд да помагате на хората в беда. Вярвайте, има смисъл от това, което правите, и то се цени\", допълни Николов.  Той връчи специална награда на директора на Областния съвет на БЧК Виолета Радева. Тя от своя страна изказа благодарност към Община Бургас, че създава добра атмосфера за развитие на доброволчеството.  ", "date": "2017.12.05", "title": "Кметът на Бургас награди доброволци и червенокръстци, спасявали хора при бедствия "}
{"url": "http://epicenter.bg/article/NSI--Ikonomikata-raste--/142241/2/0", "text": "По предварителни данни през третото тримесечие на 2017 г. БВП на един зает се увеличава с 1.1% в сравнение със същото тримесечие на предходната година. Това сочи статистика на Националния статистически институт (НСИ).   Заетите лица в икономиката са 3 716.9 хил., а общият брой отработени часове е 1 490.4 милиона. Структурата на заетостта по икономически сектори през третото тримесечие на 2017 спрямо съответното тримесечие на 2016 г. показва увеличение на относителния дял на аграрния сектор.  На едно заето лице се падат 7 261.5 лв. от текущия обем на брутния вътрешен продукт (БВП), като всеки зает създава средно 18.1 лв. БВП за един отработен час.   Брутната добавена стойност средно на един зает през третото тримесечие на 2017 г. реално се увеличава с 0.5% и с 0.6% - за един отработен човекочас спрямо съответното тримесечие на предходната година.   По предварителни данни за третото тримесечие на 2017 г. равнището на производителността на труда в индустриалния сектор е 7 230.4 лв. брутна добавена стойност (БДС) средно на един зает и 17.3 лв. за един отработен човекочас. В сектора на услугите всеки зает произвежда средно 6 559.6 лв. БДС, като за един отработен човекочас се създават средно 16.5 лв. от текущия обем на показателя. Най-ниска е производителността на труда в аграрния сектор - 2 221.2 лв. БДС на един зает и 5.7 лв. за един отработен човекочас.   През третото тримесечие на 2017 г. брутният вътрешен продукт (БВП) възлиза на 26 990 млн. лв. по текущи цени. Преизчислен в евро, БВП е съответно 13 800 млн., като на човек от населението се падат 1 948 евро. Сезонно изгладените данни показват растеж от 3.9% на БВП през третото тримесечие на 2017 г. в сравнение със съответното тримесечие на предходната година и 0.9% спрямо второто тримесечие на 2017 година.  По предварителни данни произведеният брутен вътрешен продукт през третото тримесечие на 2017 г. възлиза на 26 990 млн. лв. по текущи цени. На човек от населението се падат 3 810 лв. от стойностния обем на показателя. При среден за тримесечието валутен курс от 1.66646 лв. за 1 щатски долар БВП възлиза на 16 196 млн. долара и съответно на 2 287 долара на човек от населението. Преизчислена в евро, стойността на БВП възлиза на 13 800 млн. евро, като на човек от населението се падат 1 948 евро.  Създадената от отраслите на националната икономика брутна добавена стойност през третото тримесечие на 2017 г. възлиза на 23 288 млн. лв. по текущи цени.   През третото тримесечие на 2017 г. относителният дял на аграрния сектор в добавената стойност на икономиката намалява равнището си с 0.6 процентни пункта спрямо същото тримесечие на предходната година до 7.3%. Индустриалният сектор намалява относителния си дял в добавената стойност на икономиката с 0.4 процентни пункта до 28.5%. Относителният дял на добавената стойност, реализирана от дейностите в сферата на услугите, се увеличава до ниво от 64.2% при 63.2% през съответния период на предходната година.  За крайното потребление през третото тримесечие на 2017 г. се изразходват 68.7% от произведения БВП. Инвестициите (бруто образуване в основен капитал) формират 18.2% от произведения БВП. Външнотърговското салдо от стоки и услуги е положително.  Темп на прираст на БВП, общо и по компоненти  Тримесечни изменения   През третото тримесечие на 2017 г. БВП1 нараства спрямо предходното тримесечие с 0.9% според сезонно изгладените данни. Брутната добавена стойност в икономиката нараства с 0.7%.  По предварителни данни за третото тримесечие на 2017 г. крайното потребление нараства с 0.9%, а бруто образуването в основен капитал намалява с 0.4% спрямо предходното тримесечие. Износът и вносът на стоки и услуги увеличават равнището си спрямо предходното тримесечие според сезонно изгладените данни - съответно с 3.0 и 1.3%.  Годишни изменения  БВП нараства с 3.9% през третото тримесечие на 2017 г. в сравнение със същото тримесечие на предходната година според сезонно изгладените данни.  През третото тримесечие на 2017 г. спрямо същото тримесечие на предходната година брутната добавена стойност се увеличава с 4.0%.   Динамиката на брутната добавена стойност се определя основно от регистрирания растеж при: Финансови и застрахователни дейности - 6.1%; Операции с недвижими имоти - 6.0%; Строителство - 5.2%; Добивна промишленост; преработваща промишленост; производство и разпределение на електрическа и топлинна енергия и на газообразни горива; доставяне на води; канализационни услуги, управление на отпадъци и възстановяване - 3.9%; Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - 3.5%; Държавно управление; образование; хуманно здравеопазване и социална работа - 3.4%; Професионални дейности и научни изследвания; административни и спомагателни дейности - 3.0%, Култура, спорт и развлечения; други дейности - 0.4%.  По отношение на компонентите на крайното използване основен принос за регистрирания положителен икономически растеж имат индивидуалното потребление на домакинствата - с ръст от 4.9%, индивидуалното потребление на нетърговските организации, обслужващи домакинствата - с 6.7%, и бруто образуването на основен капитал - с ръст от 4.3%. Износът на стоки и услуги се увеличава с 4.1%, а вносът на стоки и услуги - с 5.1%.", "date": "2017.12.05", "title": "НСИ: Икономиката расте! БВП отчита 3,9% повишение, най-много във финансовия сектор - 6,1%"}
{"url": "http://epicenter.bg/article/BAN-na-bunt--Ot-1-yanuari-spira-bezplatnoto-obsluzhvane-na-darzhavata/142244/2/0", "text": "  От 1 януари БАН ще предприеме стачни действия в знак на протест срещу държавния бюджет за наука, гласуван от парламента в края на ноември. Това става ясно от документ с плана за протестните действия на Академията, с който   От една седмица пред сградите на БАН в страната са спуснати траурни черни знамена в знак на протест. В документа учените посочват още 14 начина, чрез които ще изразят недоволството си. Един от тях е спиране на безвъзмездното предоставяне на становища, експертизи, мнения и други подобни, „без за това да е сключен договор при ставка от 900 лв. на експерт на ден“.   В документа са описани и целите на протеста, а сред тях са:   - увеличение на месечната стипендия на докторантите до размер на една и половина минимални работни заплати;   - получаване на целево финансиране на Българската академия на науките за привеждане на основните заплати на учените, специалистите и научно-помощния персонал към равнищата, приети в други направления в системата на Министерство на образованието и науката.   БАН ще създаде и контактна група за срещи с правителството и ще изиска такава и с премиера Бойко Борисов в най-скоро време. Групата ще наблюдава изпълнението на плана за реформи.   Как БАН ще постигне своите цели   Първата стъпка към постигането на целите е спускането на черните знамена. Следващите действия ще е изпращането на отворено писмо до европейските институции с информация за \"унизителното отношение от страна на Министерския съвет и Народното събрание на Република България към научната общност в страната\". Паралелно с това Академията ще информира за действията си чрез сайтовете си.     Учените от БАН ще организират и международна електронна петиция с текста на целите на протеста.   Една от най-любопитните точки в списъка със средствата посочва, че от 1 януари 2018-а БАН спираа с безвъзмездното предоставяне на становища, експертизи, мнения и други подобни, \"без за това да е сключен договор при ставка от 900 лв. на експерт на ден\".   900-те лева на ден идват от дневната ставка, предложена през 2017 г. от Министерство на образованието и науката за експерти-оценители на проектни предложения, кандидатстващи за финансиране по Оперативна програма “Наука и образование за интелигентен растеж\".   Към всяка своя разработка учените ще пишат следното:   “Тази разработка е извършена въпреки отрицателното отношение към научните изследвания в България и свързаното с него недостатъчното финансиране на институцията, в която работят авторите. Авторите биха искали да отбележат приноса на българското правителство за унищожаването както на перспективата пред науката в България, така и бъдещето на цяло поколение български изследователи.”   \"В случай на недостатъчни резултати от планираните протестни действия по точки 1-12 до 31 декември 2017 г., ОС да проведе извънредно заседание на 8 януари 2018 г. и да планира мирен протестен марш в централните части на София в седмицата 15-19 януари 2018 г., както и други протестни действия\", пишат още учените в манифеста си.   Източник: offnews.bg    ", "date": "2017.12.05", "title": "БАН на бунт: От 1 януари спира безплатното обслужване на държавата"}
{"url": "http://epicenter.bg/article/Elena-Poptodorova-be-izbrana-za-vitseprezident-na-Asotsiatsiyata-na-Atlanticheskiya-dogovor/142246/2/0", "text": "Елена Поптодорова беше избрана за вицепрезидент на Асоциацията на Атлантическия договор (АТА) на 63-та Генерална асамблея на организацията в Брюксел, съобщиха от Атлантическия клуб в България АКБ. Бившият ни посланик в САЩ е получила подкрепата на повече от 2/3 от гласуващите национални поделения.   АТА е международна неправителствена организация, създадена през 1954 г., мозъчен тръст на НАТО. АТА обединява националните неправителствени организации, създадени на доброволна основа във всяка от страните членки на НАТО с цел да информират обществеността за целите и задачите на НАТО, да правят проучвания, свързани с различните дейности на НАТО, да развиват сътрудничеството и да укрепват солидарността между държавите в Северноатлантическата зона и държавите, участващи в Партньорство за мир. Атлантическият клуб в България е асоцииран член от 1992. В АТА в момента членуват 37 национални клуба.  ", "date": "2017.12.05", "title": "Елена Поптодорова бе избрана за вицепрезидент на Асоциацията на Атлантическия договор"}
{"url": "http://epicenter.bg/article/Kmetat-na-Burgas-pozdravi-absolventite-na-Vipusk-2017-na-Svobodniya-universitet-/142247/2/0", "text": "По традиция в навечерието на Никулден в атриума на Бургаски свободен университет се състоя тържествената церемония по връчване дипломите на Випуск`2017. Над 300 абсолвенти от 17 бакалавърски и 16 магистърски програми получиха днес своите дипломи. От тях 20 са отличниците на Випуска, които бяха удостоени от ректора проф. дпн Галя Христозова със свидетелства за отличие и доказан стремеж за издигане авторитета на академичната общност.  Сред гостите на церемонията бе кметът на Бургас Димитър Николов, който отправи своите лични благопожелания към завършващите висшето си образование., съобщиха от община Бургас  \"Скъпи абсолвенти, бъдете дръзки, любопитни и уверени, защото това е най-прекият път към професионалните успехи. Аз вярвам във вас и вие не спирайте да вярвате в себе си - нека амбицията и младежката енергия не спират да горят във вас! Успех и честито дипломиране!\", каза кметът в своето поздравление.  ", "date": "2017.12.05", "title": "Кметът на Бургас поздрави абсолвентите на Випуск`2017 на Свободния университет "}
{"url": "http://epicenter.bg/article/V--Pirogov--protestiraha-sreshtu-rakovodstvoto-na-bolnitsata--Video--/142249/2/0", "text": "Лекарите и сестрите от института за спешна помощ „Н.Й. Пирогов” излязоха на протест срещу ръководството на болницата, предаде бТВ.  Синдикалната секция „Подкрепа” в спешната помощ е изпратила писмо до министъра на здравеопазването Кирил Ананиев с редица искания, както и за оставка на изпълнителния директор на „Пирогов” проф. Асен Балтов.  „Сезираме ви за нарастващото напрежение в най-голямата спешна болница в България, породено от хаотичното и некомпетентно управление на сегашното ръководство”, се казва в писмото.  В аргументите за исканата оставка се посочват още и примери за „скандални назначения и неоправдано раздуване на административни длъжности с високи трудови възнаграждения за сметка на медицински служители”.  Медицинските служители, излезли на протеста днес, се оплакаха, че нямат консумативи и лекарства и че заплатите им значително са намалели.  По думите им доверието към новото ръководство вече е изчерпано. Протестиращите медицински работници заявиха, че утре отново се събират, за да изразят недоволството си, както и че са готови да си подадат колективно оставката, ако и проф. Балтов не се оттегли.  От ръководството на болницата отговориха, че няма да коментират протестите, докато не приключи проверката на здравното министерство. Тя беше разпоредена вчера от министър Кирил Ананиев след писмото на протестиращите медици.  ", "date": "2017.12.05", "title": "В „Пирогов” протестираха срещу ръководството на болницата (Видео) "}
{"url": "http://epicenter.bg/article/Bivsha-priyatelka-na-Megan-Markal--Syakash-tsyal-zhivot-e-planirala-tozi-brak--Vse-cheteshe-knigi-za-Dayana/142240/10/99", "text": "Когато принц Хари и Меган Маркъл официално обявиха за годежа си, почитателите им по цял свят наблюдаваха със затаен дъх трогателното събитие.   После влюбените дадоха интервю, в което разказаха как са се запознали, как са се решили на такава важна стъпка и какви са плановете им за бъдещето.   Съдбата обаче подготви голяма изненада на влюбените гълъбчета. Внезапно на хоризонта се появи приятелка от детството на Меган, която реши да разкрие пред света \"цялата истина\" и да вгорчи живота на избраницата на Хари.   Нинаки Приди си спомня с най-малки подробности деня, в който Маркъл се е омъжила за първи път и се е клела във вечна любов. Актрисата била на 30 години, когато пред повече от 100 гости обещала да се грижи и да подкрепя във всичко продуцента Тревър Енгелсън. А разкошното празненство продължило няколко дни!   \"Мег буквално сияеше от щастие\", казва Нинаки. \"Бяхме приятелки от 2-годишни, затова знаех, че тя винаги е мечтала да се омъжи\", добавя тя.   \"Разплаках се, когато я видях в бялата рокля. Имаха много красива церемония на плажа. Бях много щастлива, че съм непосредствен участник в подобно тържество. И двамата написаха своите сватбени клетви. Те се обичаха толкова много...\", спомня си тя.   Нинаки добавя, че по това време Меган изиграла и първата си пълноценна роля в киното.   \"Това беше завладяващо време, тя се омъжи за този, с когото искаше да има деца\", добавя Приди.    а актрисата вече е признала пред целия свят за годежа си с принц Хари. Много от приятелките, присъствали на предишната й сватба, вече не разговарят с нея.   Нинаки признава, че е променила мнението си за Маркъл, след като последната се е отнесла толкова лошо с Тревър. Но, съдейки по думите й, тя много тъгува за времето, когато с Меган са били приятелки и с охота разказва за него.   Момичетата са неразделни от най-ранна възраст. Заедно са учили, заедно са пътешествали, споделяли са тайни и мечти, подкрепяли са се след тежките разводи на родителите си.   \"Мег ми казваше, че не си представя живота без Тревър. Тя каза, че ако нещо се случи, никога няма да го преживее. Човекът, когото познавах, вече не съществува\".   Нинаки твърди, че дълго време не е могла да повярва, че Меган и Тревър са се разделили. Тя добавя, че ако Маркъл реши да прекрати отношенията си с някого, веднага става много студена.   \"Винаги е искала да бъде известна. Просто много обичаше да е център на внимание\", разказва още приятелката от детството.   Сега Нинаки е стилна млада жена. Работи като дизайнер в Лос Анджелис и често си спомня за отношенията си с актрисата:    Меган и Тревър се срещат шест месеца след като младата жена завършва университета. Тя била на 23 години, а избраникът й - с пет години по-възрастен. Висок и красив мъж, който вече се радвал на успешна кариера в киното. Въпреки че е дете на разведени родители, актрисата винаги е мечтала да има семейство.   \"Определено чакаше да има деца с голямо нетърпение. Тя действително искаше да бъде майка\", казва още Нинаки. С нарастване на популярността на Меган, Приди все по-трудно разпознавала своята приятелка. Маркъл спряла да има време за старите си другари, възползвала се умело от статуса си и безцеремонно поставяла исканията си.   \"Сякаш цял живот е планирала този брак. Зная, че винаги се е интересувала от живота на кралското семейство, дори имаше книга за принцеса Даяна. Когато беше омъжена, не спираше да говори на Тревър, че иска да отиде в Лондон и да поживее там около месец. Не бях учудена, когато разбрах за връзката й с принца. Някога тя с възторг гледаше филма \"Дневниците на принцесата\", в който най-обикновено момиче изведнъж започва да управлява цяло кралство. Меган беше въодушевена от тази мисъл\".   Двете млади жени отдавна не разговарят помежду си. Но Нинаки поддържа топли отношения с бившия съпруг на Меган. Тя знае, че продуцентът работи над филм за момиче, влюбено в красив принц. Нещо много познато, нали?   Източник: БЛИЦ", "date": "2017.12.05", "title": "Бивша приятелка на Меган Маркъл: Сякаш цял живот е планирала този брак! Все четеше книги за Даяна"}
{"url": "http://epicenter.bg/article/I-modniyat-fotograf-Brus-Uebar-e-obvinen-v-seksualen-tormoz/142258/10/100", "text": "След Тери Ричардсън, друг известен моден фотограф - Брус Уебър бе обвинен в сексуален тормоз от млад манекен, който е завел дело срещу него в Ню Йорк. Според оплакването, представено пред Върховния съд на щата Ню Йорк, 71-годишният Уебър, който е работил за сп. \"Вог\" и е допринесъл за изграждане имиджа на известни брандове, като \"Калвин Клайн\" и \"Ралф Лорън\", подложил на тормоз манекена Джейсън Бойс през декември 2014 г., по време на фотосеанс в студиото си в Манхатън.   Уебър поискал от Бойс, който тогава бил на 28 години, да се съблече, преди да го опипа. След това накарал младия мъж да го целуне.  - казал фотографът. -  Делото е заведено също срещу агенцията за манекени, за която работел Бойс, и срещу ръководителя й Джейсън Канър.  В оплакването се уточнява, че Уебър имал сходно поведение към други мъже манекени, които му били изпратени от агенцията \"Соул артист\".   Източник: Дир.бг", "date": "2017.12.05", "title": "И модният фотограф Брус Уебър е обвинен в сексуален тормоз"}
{"url": "http://epicenter.bg/article/Uilyam-i-Hari--quot-stanaha-quot--dzhedai-/142264/10/100", "text": "Принцовете Уилям и Хари посетиха снимачната площадка на „Междузвездни войни: Последните джедаи”, стана ясно от съобщение на официалната страница в Twitter на двореца Кенсингтън.   Двамата се разходиха из декорите и се снимаха с актьорите на предстоящия осми епизод от сагата.   Уилям и Хари се биха и със светлинни мечове.    ", "date": "2017.12.05", "title": "Уилям и Хари \"станаха\" джедаи "}
{"url": "http://epicenter.bg/article/Leydi-Amelia-Uindzor-se-poyavi-v-prozrachna-roklya/142273/10/100", "text": "Амелиа винаги е в центъра на вниманието, където и да се появи. Обича партитата и музикалните фестивали Избираната за най-красива кралска особа лейди Амелиа Уиндзор отново събра погледите. 22-годишната роднина на кралицата на Великобритания се появи в тоалет от прозрачна дантела. Роклята от \"Диор\" разкри бедрата и част от бюста на слабата Амелиа, покрит само с фини, златисти бродерии. Младата Уиндзор не е почитателка на пищните бижута и бе сложила само пръстени. 21-годишната блондинка е внучка на един от братовчедите на кралица Елизабет II. Тя е на 36-о място по наследяване на престола. Лейди Амелиа винаги е в центъра на вниманието, където и да се появи. Обича партитата и музикалните фестивали.", "date": "2017.12.05", "title": "Внучката на кралица Елизабет II лейди Амелиа Уиндзор се появи в прозрачна рокля"}
{"url": "http://epicenter.bg/article/Keyti-Holms-veche-ne-krie-vrazkata-si-s-Dzheymi-Foks/142275/10/100", "text": "Звездната двойка Кети Холмс и Джейми Фокс най-после обявиха връзката си.   Двамата за пръв се появиха заедно, без да се крият, на светско събитие в Ню Йорк. 38-годишната актриса, която е бивша съпруга на 55-годишната кино звезда Том Круз, не се криеше от фотографите, дори обратно – позираше пред тях.   През последните 4 години Холмс и Фокс гледаха да не се набиват на очи, особено пред журналисти и фотографи, макар да бяха засичани заедно неведнъж. На въпроса какво ги свързва, двамата отговаряха, че са просто приятели.   Ситуацията обаче се промени, след като изтече бракоразводният договор на Кети с бившия й съпруг Том Круз. Според споразумението тя нямаше право да вади на показ личния си живот. В противен случай Кети нямаше да получи 9,8 милиона долара от бившия си мъж, пише БГНЕС. ", "date": "2017.12.05", "title": "Кейти Холмс вече не крие връзката си с Джейми Фокс"}
{"url": "http://epicenter.bg/article/Rusiya-obyavi-devet-amerikanski-medii-za--chuzhdestranni-agenti--/142224/7/0", "text": "Руското министерство на правосъдието обяви за „чуждестранни агенти” девет американски медии, след като президентът Владимир Путин обнародва съответната законова поправка.  За „изпълняващи функциите на чуждестранен агент” са обявени радио „Гласът на Америка” и радио „Свободна Европа”/ радио „Свобода”, финансирани от Конгреса на САЩ, както и още седем свързани с тях медии: телевизия „Настоящее время”, татарско-башкирската служба на радио „Свобода” (Azatliq Radiosi), сайтовете „Сибир. Реалии”, „Idel. Реалии”, „Фактограф”, „Кавказ. Реалии” и „Крим. Реалии”, изброява ТАСС, цитирана от бТВ.  В края на ноември президентът Путин обнародва закон за регистрирането на всички действащи в Русия международни медии със спорната формулировка „чуждестранен агент” в отговор на задължаването на руската държавна телевизия Ар Ти (RT, бившата „Раша тудей”) да се регистрира като „чуждестранен агент” в САЩ.  Висши американски представители обвиниха руската телевизия в опит да влияе на миналогодишните президентски избори, спечелени от Доналд Тръмп, припомня ДПА.  Съветът по правата на човека към руския президент осъди закона, отбелязвайки, че „министерството на правосъдието ще може произволно да окачестви всяка чуждестранна медия като чужд агент”.  Законът, разкритикуван остро от правозащитните организации „Хюман райтс уоч” и „Амнести интернешънъл”, задължава регистрираните като „чуждестранен агент” медии да дават на властите информация за финансовото си състояние и да посочват изрично в материалите си, че са регистрирани като чужд агент, което ще рече, че обслужват интересите на чуждо правителство.  Изискването за регистрация на медиите се въвежда с поправка към действалия досега закон от 2012 г., който се отнасяше само за неправителствените организации.  ", "date": "2017.12.05", "title": "Русия обяви девет американски медии за „чуждестранни агенти” "}
{"url": "http://epicenter.bg/article/Skandalno--Atentatori-vlyazoha-v--Muzey-na-machenitsite--v-Berlin/142230/7/0", "text": "Изложба в Берлин, посветена на мъчениците в човешката история, породи скандал, защото включва и снимки на атентатори, съобщава dir.bg.   Експозицията е наречена \"Музей на мъчениците\". Представени са 20 снимки, сред които такива на исторически фигури като древногръцкия философ Сократ и защитника на гражданските права в САЩ Мартин Лутър Кинг.   В изложбата са включени и снимки на мъченици, загинали за идеите, в които вярват, придружени от техни кратки биографии.   Авторите на експозицията казват, че всички посочени в експозицията лица са били определени като мъченици от дадена държава, религия или организация, а не и от самите творци, замислили изложбата.   Снимки на двамата атентатори, замесени в едни от най-кървавите нападения на 21 век, също фигурират в изложбата. Първият от тях е египтянинът Мохамед Ата, един от основните отговорни лица за атентатите от 11 септември 2001 г. в САЩ.   Другият е френският гражданин Исмаел Омар Мостефаи, един от тримата атентатори от концертната зала Батаклан, убили през ноември 2015 г. близо 90 души.   До снимката на Мостефаи е поставен и билет за достъп до концертната зала Батаклан.   Сред експонатите е и снимка на млада дагестанска атентаторка камикадзе, извършителка на атентата в метрото в Москва през 2010 г.   Изложбата е дело на датски творчески колектив, нарекъл се \"Другото око на тигъра\". Тя може да се разгледана в творческия комплекс Кунскартие Бетаниен, където обичайно се излага алтернативно изкуство. Изложбата бе открита миналата седмица и би трябвало да продължи до 6 декември.   Тя веднага породи гневни реакции в социалните медии, а посолството на Франция в Берлин изрази дълбокото си изумление от това, че в нея има объркване между мъченичеството и тероризма.   Авторите на експозицията казват, че се дистанцират от всяка форма на насилие и тероризъм. Кметството на Берлин също официално се разграничи от тази изложба и каза, че нито я подкрепя, нито я финансира.   Депутатката от Берлин Беатрикс фон Сторх, представителка на партията Алтернатива за Германия, обяви в Туитър, че е подала жалба за \"възхвала на убийството\" във връзка с изложбата.  ", "date": "2017.12.05", "title": "Скандално! Атентатори влязоха в „Музей на мъчениците“ в Берлин"}
{"url": "http://epicenter.bg/article/Zrelishten-obisk-i-arest-na-Saakashvili-predizvika-bezreditsi-v-Kiev--SNIMKI-VIDEO--/142231/7/0", "text": "Следователи от Службата за сигурност на Украйна (ССУ) разбиха вратата на жилището на Михаил Саакашвили в центъра на Киев, където започна обиск, предаде ТАСС. Агенцията се позовава на украинската партия \"Движение на новите сили\", оглавявана от бившия грузински президент.  Украинското правосъдие обвини бившия губернатор на Одеска област и лидер на опозиционната партия \"Движение на новите сили\" Михаил Саакашвили в опит за сваляне на държавната власт. Това съобщи пред журналисти адвокатът му Павло Богомазов, предаде ТАСС.  \"Саакашвили е обвинен в опит за сваляне на конституционния строй\", заяви той.  По-рано днес Службата за сигурност на Украйна (ССУ) започна обиск в жилището на Саакашвили в Киев. Бившият грузински президент, изкачил се на покрива, нарече президента на Украйна Петро Порошенко крадец и призова своите привърженици да оказват съпротива на властите. Край сградата избухнаха безредици. Депутатът от Върховната рада Виктор Чумак каза след това, че Саакашвили е бил задържан от служители на специалните сили.  \"Настояваме за обяснения и отправяме молба за предотвратяване на евентуално отвличане и други незаконни действия\", заявили хора от партията. Събитията се излъчват от място чрез видеовръзка от Иван Слободянюк, член на партийното ръководство.  От кадрите личи, че край апартамента на Саакашвили стоят неколцина напълно екипирани служители на ССУ. Един от тях обясни, че съдът е издал необходимото постановление за извършване на следствените действия. Адвокатите на Саакашвили не се допускат в жилището. Край сградата има полицаи и пожарникари.  По-късно бившият грузински президент, качил се на покрива, нарече президента на Украйна Петро Порошенко крадец и призова своите привърженици да възпрепятстват евентуалното му отвличане от силовите структури на украинския лидер.  \"Порошенко е крадец. Порошенко е изменник на украинския народ. Каквото и да се случи с мен... Народе, призовавам ви да излезете на улиците и да продължите борбата. Моля украинците да не допуснат да бъда отвлечен. Не допускайте беззакония и кражби от страна на Порошенко и на бандата му\", провикна се Саакашвили от покрива на сградата, където се намира жилището му.  Край сградата, в която е жилището на Саакашвили, започнаха безредици. Събрали се там симпатизанти на опозиционния украински политик се опитват да изтласкат встрани служителите от органите на реда, които не допускат никого в апартамента му. Самият Саакашвили призовава от покрива своите привърженици да оказват съпротива на властите, информира ТАСС от мястото на събитията.  Генералната прокуратура на Украйна потвърди информациите за обиска в жилището на Саакашвили и каза, че се извършват следствени действия с поддръжката на Службата за сигурност на Украйна, предаде ТАСС, като цитира Лариса Сарган, говорителката на генералната прокуратура.  Същевременно депутатът от Върховната рада на Украйна Виктор Чумак каза, че Саакашвили е бил задържан от агенти на специалните сили, предаде ТАСС. Той каза, че Саакашвили е бил свален от покрива на кооперацията и задържан.  Според кореспондент на ТАСС обаче агентите на специалните сили не могат все още да изведат Саакашвили от сградата, защото негови съратници са блокирали улицата пред нея. Там има около 200 души. При сблъсъците им с полицията е пострадал един човек.   ", "date": "2017.12.05", "title": "Зрелищен обиск и арест на Саакашвили предизвика безредици в Киев (СНИМКИ/ВИДЕО) "}
{"url": "http://epicenter.bg/article/Vuchich--Sarbiya-se-pazi-ot--golyamata-lapa--na-velikite-sili/142235/7/0", "text": "За Сърбия е важно да има по-добри отношения със САЩ, но и САЩ трябва да проявят разбиране към Сърбия, заяви сръбският президент Александър Вучич. Това бе отговорът му готов ли е да подаде на САЩ \"ръка за сдобряване\" като се има предвид докладът на Атлантическия съвет, в който се отбелязва и необходимостта от помирение между Сърбия и Америка, съобщи БТА. В интервю за телевизия \"Хепи\" Вучич изрази надежда, че американският президент Доналд Тръмп ще посети Сърбия, но напомни, че преди това ще има среща с френския президент Еманюел Макрон. В отговор на въпрос Вучич каза, че различният натиск, оказван върху Сърбия и от Изток, и от Запад ще продължи, но неговото задължение е да защитава Сърбия и да продължи политиката, за която смята, че е най-добра за страната. В този смисъл той посочи военното учение в Беларус, на което Сърбия бе поканена от домакините и от Русия и където са отишли 40 членове на сръбската армия и посочи, че също така е имало и учение на НАТО с участието на 300 сърби. На конкретния въпрос какво ще направи, ако от едната или от другата страна дойде искане Сърбия да се определи, Вучич отговори, че страната върви по европейския път, но ще има и ще поддържа най-добри отношения с Русия и Китай. Той каза, че не би променил нищо, но и че няма проблем, ако гражданите на Сърбия изберат друга политика. \"Великите сили имат своя интерес, уважаваме всички, но ние сме тези, които трябва да внимаваме\" да не ни захлупи огромната им лапа\", каза сръбският президент. Сърбия не може да мълчи, че сърбите и Сърбия са обявени за агресори в хърватски закон, заяви още Александър Вучич. Той каза, че войната се е водила в административните граници на Хърватия от времето на бивша Югославия. На констатацията на председателката на Хелзинкския комитет в Сърбия Соня Бисерко, че Хагският трибунал твърди, че това е бил международен конфликт, Вучич кратко коментира, че това показва, че това е бил политически съд.  ", "date": "2017.12.05", "title": "Александър Вучич: Сърбия се пази от ”голямата лапа” на великите сили"}
{"url": "http://epicenter.bg/article/Mohamed-bin-Salman-e-Chovek-na-godinata-ot-chitatelite-na-sp--Time/142239/7/0", "text": "Саудитският престолонаследник принц Мохамед бин Салман ал Сауд стана човек на годината на сп. Time. Резултатите от гласуването в американското издание бяха публикувани на сайта му в понеделник, съобщава actualno.com.   За принца от Саудитска Арабия са гласували 24% от читателите.   На второ място с 6% е хаштагът #Metoo (И аз също), използван от участници в движението срещу сексуалното насилие, признали, че и те са били обект на злоупотреба.   Трето място с 5% си поделят Dreamers („Дриймърс”) – младите нелегални имигранти в САЩ, дошли в страната като деца, заплашени сега от депортация, състезателят по американски футбол Колин Каперник, организирал кампания за борба с расизма и прокурорът Робърт Мълър, който разследва намесата на Русия в президентските избори в САЩ.   Руският президент Владимир Путин получава 3% от гласовете. Той дели петото място с канцлера на ФРГ Ангела Меркел, президента на Франция Еманюел Макрон, папа Франциск и популярния американски водещ Джими Кимъл. Президентът на САЩ Доналд Тръмп е шести и 2% от гласовете. Миналата година начело в рейтинга беше индийският министър-председател Нарендра Моди.    ", "date": "2017.12.05", "title": "Саудитският престолонаследник Мохамед бин Салман е Човек на годината на читателите на сп. \"Тайм\""}
{"url": "http://epicenter.bg/article/Ispaniya-ottegli-mezhdunarodnata-zapoved-za-arest-na-Karles-Puchdemon-/142242/7/0", "text": "Испанският Върховен съд заяви днес, че е оттеглил европейската заповед за арест на бившия каталунски лидер Карлес Пучдемон и четирима членове на уволненото му правителство, които се борят срещу екстрадиция от Белгия, предадоха Ройтерс и Асошиейтед прес.  Петимата заминаха за Белгия, след като парламентът на Каталуния едностранно обяви независимост на областта на 27 октомври, което беше определено за незаконно от испанските съдебни власти.  Върховният съд каза, че отделните заповеди за арест не се отнасят за престъпление, извършено от тях като част от по-голяма група, и че политиците са показали готовност да се върнат в Испания, за да участват в областните избори в Каталуния, свикани от испанското правителство за 21 декември.  Според съда оттеглянето на заповедта за арест също така премахва възможността случаят да бъде разглеждан от повече от една европейска юрисдикция.  Петимата каталунски политици са разследвани за бунт, противодържавна дейност и незаконно присвояване - престъпления, които се наказват с десетки години затвор в Испания. През ноември срещу тях бяха издадени европейски и международни заповеди за арест.   ", "date": "2017.12.05", "title": "Испания оттегли международната заповед за арест на Карлес Пучдемон "}
{"url": "http://epicenter.bg/article/Erdogan--Turtsiya-prekratyava-diplomaticheski-otnosheniya-s-Izrael--ako-SASht-priznayat-Erusalim-za-stolitsa-/142243/7/0", "text": "Във вторник държавният глава на Турция Реджеп Тайип Ердоган предупреди, че Анкара може да прекрати дипломатическите си отношения с Израел, ако САЩ официално признаят Ерусалим за столица на държавата – акт, който е „червена линия“ за мюсюлманите, предава Reuters, цитирана от \"Фокус\".  По-рано източници разкриха, че в сряда американският президент Доналд Тръмп ще изнесе реч, в която вероятно ще признае Ерусалим за столица на Израел. Подобна стъпка обаче означава разрив с политиката на САЩ по въпроса, следвана в продължение на десетилетия, и ще отприщи вълна на насилие в Близкия изток.  „Измъчвам се от докладите, че САЩ се готвят да признаят Ерусалим за столица на Израел. Г-н Тръмп, Ерусалим е червената линия на мюсюлманите. Това е нарушение на международното право - да се вземе решение в подкрепа на Израел, докато раните на палестинското общество все още кървят\", подчерта Ердоган в рамките на среща на управляващата в Анкара „Партия на справедливостта и развитието“.   „... това може да доведе до скъсване на връзките на Турция с Израел. Предупреждавам САЩ да не предприемат подобна стъпка, която ще задълбочи проблемите на региона\", допълни Ердоган.   \"Ще свикаме среща на върха на Организацията за ислямско сътрудничество в Истанбул, ако САЩ признаят Йерусалим за израелска столица\", допълнил турският държавен глава.  Израел установява контрол над Източен Йерусалим във войната от 1967 г., припомня \"Фокус\". По-късно властите обявиха целия град за столица на Израел – решение, което не бе подкрепено от международната общност.   Информационните агенции припомнят, че статутът на Йерусалим е сред ключовите въпроси в палестинско-израелския конфликт. Израел смята Йерусалим за „единна и неделима” столица на страната, а палестинците се стремят да обявят източната му част за столица на своята държава. През юни американският Сенат одобри резолюция, която призовава администрацията във Вашингтон да изпълни гласувания още през 1995 закон за преместването на посолството на САЩ в Йерусалим до 31 май 1999. Предшествениците на Доналд Тръмп на президентския пост отлагаха изпълнението на закона като посочваха, че статутът на града трябва да бъде определен на преговори между израелците и палестинците. В края на ноември на съвещание в Белия дом Тръмп посочил, че е време да удовлетвори молбата на Израел. Срещу преместването на дипломатическата мисия на САЩ се изказали държавният секретар Рекс Тилърсън и министърът на отбраната Джеймс Матис, които смятат, че такъв ход може да застраши американските дипломати и военни в Близкия изток и в държави с преобладаващо мюсюлманско население.   Според турските медии в същата реч президентът Реджеп Ердоган отправи и друго предупреждение към Запада, този път свързано с борбата срещу тероризма. Ердоган още веднъж разкритикува САЩ за техните методи за борба срещу ДАЕШ в Сирия, която до голяма степен беше изнесена от сирийските кюрди и техните Отряди за народна отбрана, които Турция разглежда като разклонение на Кюрдската работническа партия (ПКК), която от десетилетия води въоръжен бунт срещу турската държава. \"Никой не може да догматизира Турция по отношение на войната срещу ДАЕШ, защото Турция е единствената страна членка на НАТО, която пряко се бори срещу терористичната групировка\", настоя Ердоган. Ердоган също така разкритикува споразуменията за евакуация, постигнати с терористите от ДАЕШ, че те по-късно ще бъдат използвани другаде за разрушаване на мира и стабилността в Близкия изток. \"Терористите от ДАЕШ, които бяха освободени при операцията в Ракка, ще отидат в пустините на Синай и Египет. Те ще започнат да действат там отсега нататък и ние (Турция) ще следим това\", каза турският президент. \"Срещу кого САЩ ще използват тези камиони с оръжия, струпани на нашите граници\", запита Ердоган и продължи: \"Срещу ДАЕШ ? Там вече няма ДАЕШ. Срещу Сирия? Не, те са в същата коалиция. Ирак? Не, те вече нахлуха там.\" \"Те ще ги използват срещу Иран, или Турция, или Русия, ако се осмелят\", убеден е турският държавен глава. Той добави, че Турция \"много скоро ще унищожи напълно\" групировките в Сирия, свързани с ПКК.", "date": "2017.12.05", "title": "Ердоган: Турция прекратява дипломатически отношения с Израел, ако САЩ признаят Ерусалим за столица!"}
{"url": "http://epicenter.bg/article/Zloveshtite-prokobi-na-Nostradamus-za-2018-godina--Voyna--potop--povsemestna-smart--/142245/7/0", "text": "Учените продължават да разгадават четиристишията на Нострадамус, опитвайки се да погледнат в бъдещето, което пророкът виждал с лекота. За съжаление, той много мистично е записвал бъдещето върху хартия, пише esoreiter.ru.  Така, според „сенчестите“ му записки, 2018 година няма да зарадва нашия свят с нищо, напротив, ще донесе само болки и страдание. През идната година, както пише в разшифрованите четиристишия, на бял свят ще се появи едно много грозно дете, неговото раждане по някакъв начин ще доведе до милиони жертви.  Например, ще избухне война между евреите и арабите, затова в този конфликт ще се намесят и другите страни. Има голяма вероятност, че при това една от арабските страни ще използва химическо оръжие, което е способно да унищожи по-голямата част от човечеството.  Вероятно, затова и майката природа ще започне да отмъщава на хората заради безумното им поведение спрямо планетата. След това в Сибир ще избухнат невиждани пожари, Западна Европа ще бъде залята от порои и наводнения, сравними с големия потоп.  В резултат част от Великобритания ще отиде под вода, а Европа като цяло ще опустее. Едва след редица години континентът отново ще бъде заселен от хората.   ", "date": "2017.12.05", "title": "Зловещите прокоби на Нострадамус за 2018 година: Война, потоп, повсеместна смърт! "}
{"url": "http://epicenter.bg/article/Pochina-bivshiyat-kral-na-Rumaniya-Mihay/142251/7/0", "text": "Бившият румънски крал Михай е починал в Швейцария, съобщи семейството му. 96-годишният монарх страдаше от левкемия и рак на кожата и се оттегли от обществения живот през март миналата година, припомня Ройтерс. Тогава за пазителка на короната беше определена най-голямата му дъщеря – престолонаследничката принцеса Маргарета. Михай и съпругата му Ана, която почина миналата година, имат пет дъщери, петима внуци и внучки и трима правнуци и правнучки. Михай I e роден на 25 октомври 1921 година и бе на престола на Румъния от 1927 до 1930 г. и след това от 1940 до 1947 г., когато е принуден от румънските комунисти да абдикира. Кралят се установява в Швейцария, където става летец и работи в авиокомпания. През 1992 г., три години след революцията от 1989 г., румънското правителство разрешава на Михай да се върне в страната за великденските празници. Завърналият се крал привлича огромни тълпи от хора, според някои надхвърлящи един милион души. Популярността му обезпокоява президента Йон Илиеску, който забранява достъпа на Михай до Румъния за следващите пет години. Румънското гражданство на краля бе възстановено през 1997 г. Михай е трети братовчед на британската кралица Елизабет II и бе последният монарх на Кралство Румъния. Той бе и един от двамата последни живи държавни глави от Втората световна война. Другият е Симеон Сакскобургготски.  ", "date": "2017.12.05", "title": "Почина бившият крал на Румъния Михай"}
{"url": "http://epicenter.bg/article/Berlin--Otteglyaneto-na-SASht-ot-svetovnata-stsena-shte-prodalzhi-i-sled-Tramp-/142267/7/0", "text": "Германският външен министър Зигмар Габриел призова Европа да определи и защити своите собствени интереси, предупреждавайки, че оттеглянето на Вашингтон от световната сцена може да продължи и след края на президентството на Доналд Тръмп. Това съобщава БГНЕС.  „Настоящото оттегляне на САЩ при управлението на Доналд Тръмп от ролята си на надежден гарант на западния мултилатерализъм ускорява промяната в световния ред и има директни последствия върху разбирането за германски и европейски интереси“, посочи Габриел по време на конгрес в Берлин.  По думите му настоящата администрация в САЩ се намира на „необичайно разстояние“ от своите традиционно близки партньори в Европа, на която сега се гледа като на „конкурент или икономически противник“, отколкото като на съюзник.  Призовавайки Европа да вземе съдбата си в свои ръце, Габриел предупреди, че „американското оттегляне не се ограничава само до един президент, нещата няма да се променят фундаментално със следващите избори“.  „Ето защо няма съмнение, че Германия и Европа, като се има предвид тази ситуация, трябва да се ангажират повече от преди“, посочи той и допълни, че „само когато Европейският съюз защити своите собствени интереси и определи размера на силата си, може да оцелее“. Германският външен министър допълни също, че избирането на френския президент Еманюел Макрон е „късмет“, защото той е осъзнал упадъка на ЕС и има идеи как да го реформира.  „Германската позиция по тези инициативи трябва да бъде определена от следващото правителство, без значение как ще изглежда то“, допълни дипломатът.  Избирането на президента Доналд Тръмп в края на миналата година повлия върху доверието в трансатлантическия съюз, като само 43% от германците вече гледат на Вашингтон като на най-важния чуждестранен партньор на Берлин.  За сравнение година по-рано процентът е бил 60%, стана ясно от проучване, представено в рамките на конгреса. В същото време в момента 63% от германците гледат на Франция като на най-важния чуждестранен партньор на страната им, което е увеличение от 3% в рамките на последните 12 месеца.  ", "date": "2017.12.05", "title": "Берлин: Оттеглянето на САЩ от световната сцена ще продължи и след Тръмп "}
{"url": "http://epicenter.bg/article/V-Rumaniya-obyaviha-natsionalen-traur-v-pamet-na-kral-Mihay-/142271/7/0", "text": "Държавният глава на Румъния Клаус Йоханис обяви национален траур в памет на последния монарх, управлявал страната – крал Михай, който издъхна във вторник на 96-годишна възраст, предава TACC, цитирана от агенция \"Фокус\".  „Днес е тъжен ден за Румъния и румънците. Отиде си крал Михай, един от най-изявените деятели на Румъния, той пишеше историята й с големи букви“, заяви Йоханис.  Михай почина в Швейцария на 96-годишна възраст. Съответната информация бе потвърдена от кралското семейство във вторник, 5 декември.  Крал Михай, който е последният управлявал Румъния монарх, се оттегли от публичното пространство през 2016 г. заради заболяване.  Братовчед на британската кралица Елизабет II, Михай е принуден да абдикира през 1947 г., когато комунистите поемат властта в Румъния. До края на живота си Михай живее в изгнание на Запад. Той страдаше от левкемия и рак.  ", "date": "2017.12.05", "title": "В Румъния обявиха национален траур в памет на крал Михай "}
{"url": "http://epicenter.bg/article/Antiohiyskiyat-patriarh--Terorizmat-v-Siriya-e-pobeden-blagodarenie-na-Rusiya-/142272/7/0", "text": "Победата над тероризма в Сирия е удържана благодарение на поддръжката на руските военни. Това заяви патриархът на Антиохия и целия Изток Йоан X във вторник, по време на срещата си с министъра на външните работи на Русия Сергей Лавров, предава ТАСС, цитирана от агенция \"Фокус\".  „Искаме отново да изразим нашата благодарност във връзка с позицията на Русия и вмешателството на тази страна в регионалните проблеми, особено в ситуацията в Сирия, а също така да поблагодарим за цялото съдействие, което Русия ни е оказвала и продължава да ни оказва“, отбеляза Йоан X.  „За последните две години с помощта на руската армия беше унищожен тероризма, беше сложен край на екстремизма и сирийската армия върна под контрола си всички територии, които преди това бяха завзети от „Ислямска държава“, констатира антиохийският патриарх.  ", "date": "2017.12.05", "title": "Антиохийският патриарх: Тероризмът в Сирия е победен благодарение на Русия "}
{"url": "http://epicenter.bg/article/-quot-Katimerini--SASht-se-zavrashtat-na-Balkanite-zaradi-narastvashtoto-rusko-vliyanie-v-regiona/142255/11/0", "text": "Посещенията във Вашингтон на министри на външните работи от балкански държави са коментирани от гръцкия в. „Катимерини“ като първи стъпки към завръщането на САЩ на Балканите. Авторът цитира казаното от съветника по националната сигурност Хърбърт Макмастер, че Балканите остават с голям приоритет за САЩ, нещо, което според анализатори, „не беше налице през последните години“, пише в „Катимерини“. Изданието споменава загрижеността на американците от нарастващото руско влияние на Балканите в период, когато регионът добива ключово значение за Европа поради ключовата си географска позиция и става важен в борбата с тероризма и миграцията. Цитирани са и думите на държавния секретар Рекс Тилърсън, според които Вашингтон ще си сътрудничи с ЕС в сферата на мира, сигурността и просперитета на държавите от Западните Балкани. Според публикацията Вашингтон поддържа евроатлантическите желания на държавите от региона за интеграция в ЕС и НАТО, и в рамките на това следят отблизо преговорите между Атина и Скопие за намиране на решение в спора за името на Македония. „Катимерини“ твърди, че в американската администрация с въпроса за Балканите се занимават вицепрезидентът Майк Пенс (на снимката горе с премиера на Черна гора Душко Маркович), министърът на отбраната Джеймс Матис и Хърбърт Макмастър. Според цитирания в материала заместник-председател на Атлантическия съвет във Вашингтон Деймън Уилсън Гърция би могла да играе особена роля в региона със съживяването на Солунския дневен ред от 2003 г.", "date": "2017.12.05", "title": "\"Катимерини“: САЩ се завръщат на Балканите заради нарастващото руско влияние в региона"}
{"url": "http://epicenter.bg/article/Elenko-Bozhkov--S--quot-Belene-quot--shte-plashtame-po-malko-za-tok-/142229/4/0", "text": "Експерти спореха в сутрешния блок на БТВ за това дали проектът АЕЦ „Белене“ е жизнеспособен или не. Трайчо Трайков, бившия министър на икономиката в първия кабинет на Бойко Борисов, твърдеше, че проектът е „нежизнеспособен за частен инвеститор“. Енергийният експерт Еленко Божков, напротив, защитаваше тезата, че ако се построи втората атомна централа, ще плащаме по-малко за електричество. Основа за разговора  в студиото на предаването „Тази сутрин“ бе излезлият наскоро доклад на учени от БАН, посветен на АЕЦ \"Белене\". „Според този документ проектът е нежизнеспособен за частен инвеститор. Той може да се реализира, ако държавата се включи в него. В този случай, обаче всички ние ще платим данък „Белене“. Ако в междинният доклад допусканията са песимистични, то в харесания от министерството са научна фантастика“, каза Трайчо Трайков. Според него има голяма вероятност допусканията да не се реализират.  Еленко Божков посочи, че  в доклада констативните части не са обезкуражаващи. Според него всички пишат, но никой не чете, а нещата не изглеждат толкова лоши. „Дойдоха такива времена, че всички пишат, а никой не чете“, каза енергийният експерт. Според прогнозата на експерта ако се реализира проектът ще плащаме много ниска електроенергия. Трайков се усъмни в експертизата на хората, които са правили доклада. „Привържениците на реализирането на проекта за АЕЦ Белене са хора, които или не разбират, или са финансово мотивирани. Прогнозите не са научно оправдани, категоричен бе Трайков. Тук Божков го посъветва да „свали черните очила“. Но Трайков продължи да атакува проекта „Белене“, като каза: „Още през 2012 г. сметката беше 11 милиарда. Тя и тогава не беше реалистична. Дори в тези разходи има едно много голямо перо - разходите за хранилище. Само че срокът му на годност е 50 години, а не 10 000. Трябва да се мисли малко и напред. Аз предлагам проектът да бъде публичен.“ Божков обаче му припомни, че разчетите на Росатом за \"Белене\" са били за 6 милиарда.", "date": "2017.12.05", "title": "Еленко Божков: С \"Белене\" ще плащаме по-малко за ток!"}
{"url": "http://epicenter.bg/article/Nov-proekt--Plashtame-po-skapo-parno--ako-sme-ostaklili-balkona/142233/4/0", "text": "Собствениците на апартаменти, които не ползват парно и топло вода в топлофицирани сгради, вече няма да плащат за сградна инсталация. Сметките ще се поемат от \"Топлофикация\". В същото време обаче, тези, които са остъклили балконите си и са ги приобщили към жилището си, ще плащат повече, защото кубатурата на апартамента им е увеличена.   Това става ясно от промени в закона за енергетиката, внесени от обсъждане. Ако измененията бъдат одобрени, новият режим на ползване на парно ще влезе в сила от следващата зима.   Фирмите за дялово разпределение и представители на „Топлофикация“ и на етажната собственост в сградата ще бъдат длъжни при годишното отчитане на уредите за изготвяне на изравнителните сметки да засекат и изчислят допълнителните отопляеми обеми, получени при преустройството на жилищата и включване на остъклени балкони. Това е записано в промените на Закона за енергетиката. Те са изготвени от екип на Техническия университет и висококвалифицирани енергийни специалисти на неправителствени организации и са внесени в Парламентарната комисия по енергетика на 23 октомври 2017 г.   Проектът се подкрепя от омбудсмана Мая Манолова, Федерацията на потребителите и Комисията за защита на потребителите.   Отопляемият обем на апартаментите се използва за определяне на дела от сградната инсталация, който трябва да платят определени домакинства във входа. Самата енергия от инсталацията на блока ще се измерва в началото на отоплителния сезон и няма да се изчислява по формули, които не дават точни и справедливи стойности. Това ще бъде извършено от фирмите за дялово разпределение заедно с представител на „Топлофикация“. След това дружеството ще е длъжно да подпише индивидуален договор с всеки собственик на апартамент.   Домакинствата, които не се отопляват с парно и не ползват топла вода, подгрявана от ТЕЦ-а, могат да не подписват договор с „Топлофикация“. Енергията за \"сградна инсталация\" за техните жилище ще се плаща от самото дружество, пише в проекта.", "date": "2017.12.05", "title": "Нов проект! Плащаме по-скъпо парно, ако сме остъклили балкона"}
{"url": "http://epicenter.bg/article/Tragva-stroitelstvoto-na-nay-dalgiya-gazoprovod-do-Evropa/142254/4/0", "text": "Представители на Кипър, Гърция, Израел и Италия подписват днес в Никозия меморандум за сътрудничество във връзка с изграждането на газопровода East Med. Проектът предвижда природен газ да бъде пренасян от находищата в Източното Средиземноморие до Европа през остров Крит и континенталната част на Гърция, съобщава БТА. Дължината на тръбите ще е 2000 км, а цената-6 милиарда евро. \"От проучванията се вижда че газопроводът е най-конкурентният избор за пренос на синьо гориво от Източното Средиземноморие до европейските пазари\", каза гръцкият министър на енергетиката Йоргос Статакис. Плановият капацитет на тръбата е 10 млрд. куб. м. газ годишно, с възможности това количество да достигне 16 млрд. куб. м. За тази цел се извършват сондажи. Откритите досега находища, както и направените оценки за тях превръщат Източното Средиземноморие във водеща дестинация за задоволяване на енергийните нужди на Европа въз основа на целите, поставени до 2040 г. Наред с това са определени и датите за тристранните срещи на ниво лидери с участието на Израел и Йордания. За 9 януари в Никозия е насрочена среща между Кипър, Гърция и Израел, а на 16 януари също в Никозия ще се състои среща с участието на Кипър, Гърция, Йордания, на която ще присъства и йорданският крал Абдула, се казва още в публикацията на гръцкото издание.  ", "date": "2017.12.05", "title": "Тръгва строителството на най-дългия газопровод до Европа"}
{"url": "http://epicenter.bg/article/20-godishen-zagina-pri-tokov-udar-v-Lom/142232/3/0", "text": "  20-годишен мъж е загинал при токов удар в дома си, съобщиха от ОДМВР – Монтана, цитирани от    На 4 декември 2017 г. около 4.30 часа в РУ - Лом е получен сигнал за възникнал инцидент в частен дом гр. Лом, с пострадал.   Незабавно е посетен адреса от екипи на група за охрана на обществения ред и ЦСМП. На място е установено, че около 4.15 часа 20-годишен влязъл в банята, за да се изкъпе, при което живеещата на адреса 31-годишна жена чула викове.   Изтичала до банята и заварила 20-годишния безпомощен на пода на банята.   Опитала се да му помогне и усетила, че при допир с тялото я удря електрически ток.   Тогава съобщила на тел. 112. Пристигналият на място екип на ЦСМП при опит да реанимира 20-годишния констатирал, че при допир с тялото му ги удря електрически ток.   Пострадалият е откаран в МБАЛ Лом, където медиците констатират смъртта му. Сформирана е дежурна оперативна група с участие на екип на електроразпределителна компания и служител на РСПБЗН.   Извършен е оглед на местопроизшествието.   При проведените процесуално-следствени действия е установено, че към 1.30 часа на 04 декември 2017 г. екип на РСПБЗН - Лом е извършил пожарогасене на адреса във връзка със запалил се комин.   При огледа не са намерени категорични данни за аварирал електрически уред или друг източник на електрическа енергия, вероятен причинител на инцидента. Трупът на починалия е откаран за аутопсия в МБАЛ Монтана. По случая е образувано досъдебно производство в РУ - Лом.      ", "date": "2017.12.05", "title": "20-годишен загина при токов удар в Лом"}
{"url": "http://epicenter.bg/article/Katastrofi-vzeli-70-zhertvi-prez-noemvri--nad-700-sa-ranenite-/142257/3/0", "text": "570 тежки катастрофи са станали по пътищата у нас през ноември. При тях са загинали 70 души, а ранените са 716 човека. Това каза по време на семинар в Ловешко началникът на Пътна полиция комисар Бойко Рановски, цитиран от Агенция „Фокус“.  „Това е по-голям брой, отколкото през лятото. Отмина един много тежък месец по отношение на пътнотранспортната обстановка - контролът е една част от нещата, които могат да й влияят“, коментира Рановски.  На 17 и 18 ноември само за денонощие в Ловешко при катастрофи загинаха 11 души.  Той напомни, че започват още по-тежки зимни месеци. „На пътя дебнат изненади и всяко подценяване води до тежки последици“, предупреди Рановски.  Девет от жертвите взе челен сблъсък мeжду автобус и ТИР на 17 ноември.  Катастрофата отне и десети живот, след като вчера в болница почина пострадала при пътното произшествие край село Микре жена въпреки положените от лекарите усилия.  Тежките инциденти накараха властта да се събере на спешно заседание при примера Бойко Борисов и да набележи спешни мерки срещу войната по пътищата.  ", "date": "2017.12.05", "title": "Катастрофи взели 70 жертви през ноември, над 700 са ранените "}
{"url": "http://epicenter.bg/article/Otmenyat-svalyaneto-na-nomerata-za-iztekla-knizhka-/142259/3/0", "text": "Има силни настроения и е твърде вероятно утре да бъде гласувана отмяна на разпоредбата в Закона за движение по пътищата, която регламентира свалянето на номерата на автомобила на шофьор с изтекла книжка. Токова очакване изрази началникът на „Пътна полиция“ Бойко Рановски по време на семинар на КАТ в село Чифлик, предаде в. „Труд“.  От новото наказание се опариха икономистът Владимир Каролев, за което първо БЛИЦ писа, и журналистът Васил Иванов и реакциите им предизвикаха дебати по темата. По думите на Рановски се очаква депутатите да отменят мярката, въпреки че има достатъчно становища на прокуратурата и решения на съда, които приравняват шофьорите с изтекла книжка с тези без книжка.  Гласуването се очаква на заседанието на парламентарната комисия по транспорт, информационни технологии и съобщения, което е насрочено за 15 часа в сряда. Работи се за въвеждане на плащане през ПОС терминал на всички гишета на КАТ до Коледа, съобщи още Рановски.  В днешния брой на „Държавен вестник“ са обнародвани поредните промени в Закона за движение по пътищата, които регламентират свързване на информационните системи на МВР и ДАИ. От автомобилната инспекция ще бъдат задължени да подават информация към КАТ за автомобилите, които не са успели да преминат годишен технически преглед, а пътната полиция ще ги спира временно от движение.  Срокът за въвеждането на новото правило, което е разписано в евродиректива, е 20 май догодина.  ", "date": "2017.12.05", "title": "Отменят свалянето на номерата за изтекла книжка "}
{"url": "http://epicenter.bg/article/Tir-se-obarna-na-magistrala--Hemus--zatrudni-dvizhenieto-za-poveche-ot-chas-/142265/3/0", "text": "Тир се обърна и затрудни за повече от час движението при 16-и км на магистрала „Хемус” в посока Варна, предаде бТВ.  Пострадали при инцидента няма.  Тирът е превозвал тухли, ремаркето се е обърнало и е разпиляло част от товара по банкета на пътя.  Беше разлята и нафта, което затрудни придвижването допълнително.  Шофьорът на тира разказа пред bTV, че е изгубил контрол, но не е бил изморен, защото тръгва от София.  Камионът беше изтеглен с допълнителна техника.  Към 16 ч. движението вече е възстановено, но от пътната агенция призовават шофьорите да се движат с повишено внимание и съобразена скорост в аварийната лента, тъй като предстои почистване на останалите материали.  ", "date": "2017.12.05", "title": "Тир се обърна на магистрала „Хемус”, затрудни движението за повече от час "}
{"url": "http://epicenter.bg/article/Avtobus-ot-gradskiya-transport-tragna-bez-shofyora--blasna-koli-vav-Varna-/142268/3/0", "text": "Автобус по линия № 13 от масовия градски транспорт на Варна е потеглил без шофьора от спирка на улица „Евлоги Георгиев”, предава \"Дарик\".  Превозното средство, което се е движило без своя водач, е съборило около 20 колчета от огражденията на тротоара и е блъснало четири автомобила – „Шкода”, „Нисан”, „Форд” и „БМВ”.  В автобуса са пътували 20 души. Няма данни за пострадали хора.  Изясняват се причините за възникването на инцидента.  На място има екип на „Пътна полиция”.  ", "date": "2017.12.05", "title": "Автобус от градския транспорт тръгна без шофьора, блъсна коли във Варна "}
{"url": "http://epicenter.bg/article/Prokuraturata-obvini-pred-spetssada-eksministrite-Traykov-i-Dyankov-i-biznesmena-Prokopiev-/142281/3/0", "text": "Точно месец след като делата срещу корупцията по високите етажи на властта бяха прехвърлени в Специализирания наказателен съд, прокуратурата внесе и първия си обвинителен акт, предава БГНЕС.  Той е срещу бившите министри Трайчо Трайков и Симеон Дянков и бизнесмена Иво Прокопиев за продажбата на държавния пакет акции в електроразпределителното дружество EVN.  След като Софийският градски съд върна обвинителния акт на градската прокуратура за отстраняване на съществени нарушения, довели до ограничаване на процесуални права на обвиняемите. А те – освен Трайков, Дянков и Прокопиев, са и Петър Василев, Любомир Евстатиев и Радослав Рачев от инвестиционния посредник „Булброкърс“, съобщи БНР.  Прокуратурата, която ги обвинява в безстопанственост за милиони, протестира прекратяването на делото пред Софийския апелативен съд. Това обаче се случи след 5 ноември, откогато - освен съд за организираната престъпност, Специализираният наказателен съд стана и съд за т.нар. корупционни дела срещу дълъг списък от категории лица, включително и бивши министри, каквито са Дянков и Трайков.  Миналия понеделник апелативните съдии отказаха да разгледат прокурорския протест, именно заради промените в законодателството. Точно шест работни дни отне на прокуратурата да преработи и внесе обвинителния акт, но вече в Специализирания наказателен съд.  Със системата за случайно разпределение делото е отишло при съдия Вилислава Ангелова, става ясно от деловодната система на съда.  ", "date": "2017.12.05", "title": "Прокуратурата обвини пред спецсъда ексминистрите Трайков и Дянков и бизнесмена Прокопиев "}
{"url": "http://epicenter.bg/article/Iznenada-na-deloto-Yoncheva-Borisov--Premierat-nyamal-dostap-do-feysbuka-si--drugi-pisheli-vmesto-nego/142261/2/0", "text": ". Той бе разпитан по делото, което журналистката и настоящ депутат от Хасково Елена Йончева води срещу министър-председателя.  . От думите на Николов се разбра, че най-вече лично той качва материали във фейсбук страницата на премиера и има достъп до нея. \"В изключителни случаи и една колежка, която работи в Министерския съвет, споделя в профила на премиера във фейсбук\", обясни пред съда Николов.  В същото време обаче Борисов имал и няколко десетки фалшиви профили, които копирали едно към едно съдържанието, включително и снимките. Така например на един от тези фалшиви профили преди дни бил публикуван клипът \"Танц със саби\", на който министър-председателят танцува в Саудитска Арабия, но на фона на чалга песен, поясни шефът на пресцентъра на управляващата партия.  Разпитът на Николов е поискан от адвокатите на премиера Марин Марковски и Божидар Терзийски, защото се твърди, че във фейсбук страницата на Борисов се е появило неговото изказване за Елена Йончева. Шефът на пресцентъра на ГЕРБ отрича да е чувал подобно нещо.  На делото бяха разпитани още журналистите Иван Гарелов, Виза Неделкова и Къдринка Къдринова, както и бившият зам.-министър на здравеопазването Емил Райнов. Техният разпит беше поискан от адвоката на Йончева Георги Атанасов.  Според Гарелов Йончева и Сергей Станишев вече се били разделили по времето, когато той е бил министър-председател, но за да не се уврежда неговият имидж, все още били заедно. Йончева и Гарелов не били близки приятели, защото журналистката била доста \"затворен и почти консервативен човек.\"  Гарелов обясни, че в началото на връзката им със Сергей Станишев, той бил много по-печеливш, защото журналистката била много по-популярна от сегашния лидер на ПЕС, който тогава работил в международния отдел на БСП.  Бившият зам.-министър Емил Райнов, който познава Елена Йончева от 30 години, обясни, че след като чула обвиненията на Борисов, тя се почувствала омерзена и отчаяна. Райнов припомни, че журналистката имала син, който през април т.г. навърши една година и нейните тревоги са били как ще го възпитава и как ще му обясни тези неща.  ", "date": "2017.12.05", "title": "Изненада на делото Йончева-Борисов! Премиерът нямал достъп до фейсбука си, други пишели вместо него"}
{"url": "http://epicenter.bg/article/Pogvat-grandioznata-dalavera--quot-bolnitsa-v-bolnitsa-quot--/142262/2/0", "text": "Задава се краят на далаверата \"болница в болница\" - става въпрос за частни лечебни заведения на територията на държавни и общински лечебни заведения. Започват проверки във всички 27 области с над 200 договора за съвместна дейност с частни лечебни заведения. В проверките ще участват екипи на РЗИ, МЗ и НЗОК. Това обяви здравният министър Кирил Ананиев заедно с главния прокурор и вътрешния министър, предаде Канал 3.  Още в началото на моя мандат посочих, че един от приоритетите на правителството е повишаването на ефективността в разходването им и спирането на порочни практики, които лишават хората от това, заяви здравният министър Кирил Ананиев. Тези проверки ще бъдат направени за всички болници по определени процедури и правила, без да се правят чадъри за този или онзи.  Целта е да се разкрие източването на НЗОК, което намалява ресурса за лечението на българските гражданите. Целта на съвместните проверки е да се обединят компетенциите на различните институции.  Причината - даваме повече пари за здравеопазване, а резултатът остава същият, посочи вътрешният министър Валентин Радев. Другият мотив да се инициират проверките са многото сигнали за нерегламентирано източване на ресурса на Здравната каса.  Тези практики били установени от години, но вече добивали застрашителни размери. затова държавата се задействала, призна МВР-шефът.  Главният прокурор Сотир Цацаров даде пример как е била източвана болницата във Враца, която е приютила с договор на своя територия частна кардиологична клиника \"Медика кор\" в Русе, която обаче за една година е спечелила над 12 млн. Според сигнала на бившия здравен министър Николай Петров.  \"Ние считаме, че тази практика в тази болница е един от основните канали на източването на държавното и общинското здравеопазване, само за една година с над 8 процента са скочили дълговете й.  По думите му, с този пример за източване става ясно, че бавно и полека, едно дружество като врачанската болница ще стигне до положение, в което няма да може да покрива дълговете си и ще бъде обявено в несъстоятелност. Цацаров сподели личното си мнение, че са необходими законови промени в тази посока - и относно търговските дружества, каквито са болниците, но и да се помисли дали е допустимо частни клиники да извършват една и съща дейност на територията на държавна или общинска болница. Главният прокурор обаче подчерта, че това е в прерогатива на законодателната власт.  ", "date": "2017.12.05", "title": "Погват грандиозната далавера \"болница в болница\" "}
{"url": "http://epicenter.bg/article/Ninova-razbi-vsichki-obvineniya-sreshtu-neya/142266/2/0", "text": "Лидерът на БСП Корнелия Нинова разби с документи твърденията на ГЕРБ срещу нея, свързани с приватизацията на Техноимпекс.  Заради атаката на ГЕРБ Нинова свика медиите на пресконференция и застана пред тях, въоръжена с купчина от папки, висока половин метър. Председателят на социалистите допълни, че може да предостави на медиите копие от всеки документ в тях. Материалите, които един по един показваше пред медиите, са от прокуратурата. От тях става ясно, че е проверявана три пъти и държавното обвинение е излязло със заключението, че няма основания срещу нея да бъде започнато наказателно производство, защото липсва престъпление. Показа и четвърти документ – от главния прокурор Сотир Цацаров, от който се виждат същите заключения. От представените от Нинова документи става ясно, че тя е проверявана през 1998 и 1999 г. „Винаги, когато тръгна да правя нещо политически, се вади тази сделка с Техноимпекс“, бе изводът на лидера на БСП. В резултат на това Нинова разобличи „лъжите на ГЕРБ“, като нарече лъжа № 1 твърдението, че не са подавани сигнали за приватизацията на Техноимпекс, а лъжа № 2  - че не са извършвани проверки. От думите й стана ясно, че първите проверки срещу нея са по сигнал на Константин Тренчев като президент на КТ „Подкрепа“ още от края на 90-те години на ХХ век. Запитана каква е причината за сигнала, Нинова отвърна: „Питайте „Подкрепа“ защо са го подали!“ Корнелия Нинова показа и документите за кредит, с който е закупен апартаментът, в който живее. Показа и месечните вносни бележки по него. От думите ѝ се разбра, че жилището е с квадратура 89 кв. м и гараж от 4 кв. м.  Бившият депутат от ГЕРБ Антон Тодоров обаче твърдеше, че с парите от \"Техноимпекс\", Нинова е купила две жилища. „Второ жилище ли? Нося документите за жилището, което имам. Не мога да коментирам фантазиите на Антон Тодоров“, пошегува се пред журналистите Нинова. В една правова и демократична държава има органи, които казват кой е виновен, посочи лидерът на социалистите. И продължи: „Кой е Антон Тодоров, че да ми отправя обвинения?!“ Изводът на Нинова е, че атаките към нея са, за да се отклонява общественото мнение от това, което става в момента, като закриването на държавни болници и постепенната замяна на общественото здравеопазване с частно. Между 10 и 12 нови частни болници са с подготвени разрешителни и чакат позволение, посочи тя. ГЕРБ крадат днес и сега, защото може да краде този, който управлява, бе изводът на Нинова. Според нея по време на заседание на Консултативния съвет по национална сигурност шеф на спецслужба е извадил данни, че за една година се отклоняват 10 млрд. лв.  Но припомни, че това е станало в хода на скандала Ангел Александров – Румен Овчаров. По това време Александров е шеф на следствието, а Овчаров – министър на икономиката. Нинова припомни и, че в резултат на скандала първо бяха освободени двама заместници на Овчаров – тя и Делян Пеевски, а после и самият Овчаров. Пеевски по-късно е възстановен на поста си, но другите двама – не. Тогава започнаха проверки, върна се в миналото Нинова. И обясни, че година по-късно, на 22 юли 2008 г. прокуратурата е прекратила производството, защото липсва извършено престъпление. Час след пресконференцията на Корнелия Нинова ГЕРБ свикаха спешен брифинг с дежурните вече Тома Биков, Антон Тодоров и шефа на правната комисия Данаил Кирилов. Тома Биков се опита да обясни, че те видяли купчината документи, които Нинова показала, но не били сигурни дали са автентични и не знаели какво пише в тях. Данаил Кирилов поясни, че не приема този начин на аргументиране от страна на БСП. Според него всякакви документи могат да се показват така или да се интерпретират частично. Кирилов дълго и напоително се обясняваше, че чака да се срещне с Нинова за лидерска среща, без изобщо да поясни, че тя не го е канила на такава среща.   \"Г-жа Нинова извърши сериозен политически акт - като лидер на БСП тя реабилитира приватизацията като процес, казвайки, че след като не е осъдена значи всичко е наред, допълни Тома Биков.  А пък Атнон Тодоров в познатия му стил показваше и той някакви документи за \"Техноимпекс\", с които неуморимо искаше да обясни, че има нещо нередно в приватизацията на това предприятие. Тодоров обсеби трибуната така, че Биков и Кирилов останаха в сянката му и след 20 минути брифингът на ГЕРБ набързо приключи.", "date": "2017.12.05", "title": "Корнелия Нинова разби всички обвинения срещу нея!  ГЕРБ пак извадиха Антон Тодоров (допълнена) "}
{"url": "http://epicenter.bg/article/Rumen-Ovcharov--/142270/2/0", "text": "  Този анализ направи в предаването „Лице в лице“ по БТВ бившият енергиен министър Румен Овчаров, член на националния съвет на БСП.   Овчаров коментира новата атака на ГЕРБ срещу председателя на БСП, отговори и на въпроси, свързани с появилата се вероятност да се строи АЕЦ „Белене“.   „Това, че БСП е опозицията е очевидно. Игра с ГЕРБ няма. Корнелия Нинова много добре напипа слабите места на Бойко Борисов и той вече не ѝ издържа“, бяха думите на Овчаров.   Той обаче продължи: „   Според Румен Овчаров левицата трябва да направи следващата крачка – „когато казваме, че политиката „парите следват ученика“ не е правилна, да кажем коя е правилната“. , бе анализът на Овчаров. Конфликтите, които разтърсиха БСП, бяха абсолютно истински, посочи той.     Овчаров отговори и на въпроси, свързани с подновените атаки от страна на ГЕРБ срещу Нинова, свързани с приватизацията на Техноимпекс. Както и с приватизацията въобще.   На забележката на водещата Цветанка Ризова, че хората са гневни заради приватизацията, бившият икономически министър изтъкна: „Кой сериозно се разгневи?! Бойко Борисов, ли? Той да не е роден вчера?“ И веднага обясни:   Борисов дори ги изреди - някои от софийските приватизатори, кръгът „Капитал“, Корнелия Нинова.“   „  продължи Овчаров.   „Иван Костов не ми е приятел. Но той какъв избор имаше, ако искаше да оздрави държавата? Жан Виденов защо се срина? Защото МВФ спря плащанията по споразумението, което имахме!“, припомни Овчаров. И изреди факти от преди 20 години:„Иван Костов имаше списък от предприятия, които трябваше да бъдат ликвидирани, списък с предприятия, които трябваше да бъдат приватизирани и срок, в който това трябваше да стане!“    АЕЦ „Белене“ не е корупционен проект, той е необходим проект, каза още Овчаров.   „  След визита на държавния секретар на САЩ, проектът беше спрян. После видни представители на ГЕРБ се хвалеха, че са спрели три руски проекта. Проблемът на АЕЦ „Белене“ никога не са били докладите. Преди години имаше един доклад на    „  ТЕЦ-овете изчерпват потенциала си. Но нали сме еколози. Ако утре всички коли са на ток, знаете ли колко потребление е това – производството на двата реактора в Козлодуй“, изреди Овчаров. Той коментира и цената на „Белене“.   „  От 4-те милиарда един вече платихме – оборудването вече е тук“, изрече Овчаров. С тези 3 млрд. лв., които вече са инвестирани, българската държава може да направи апортна вноска и да чака чужд инвеститор“, е неговият извод.   „  бе изводът на Овчаров. Има източване, когато се раздува цена, смята той.    след като изведнъж ни добавят измислени разходи, посочи Овчаров. И определени фирми да започнат да си разпределят разходи.   Политическият консенсус между политическите партии е задължителен за изграждането на „Белене“, смята Овчаров. После - задължителен е и контролът върху изграждането.   Ако бъдещата втора атомна централа се строи в Козлодуй, това е скъпо, защото трябва да се прави оценка на въздействието на околната среда. Трябва да се питат съседните страни и Австрия.  ", "date": "2017.12.05", "title": "Овчаров: Корнелия напипа слабото място на Борисов. Той вече не издържа! Затова са атаките срещу нея!"}
{"url": "http://epicenter.bg/article/Dimitar-Nikolov-nagradi-nay-izyavenite-burgaski-uchenitsi-/142274/2/98", "text": "Кметът Димитър Николов връчи грамоти и награди на най-изявените бургаски ученици, завоювали през годината призови места в национални и международни олимпиади, състезания и конкурси. Това се случи на вълнуваща церемония в зала \"Атриум\" на Бургаски свободен университет, в присъствието на техните преподаватели и много родители, съобщиха от община Бургас.  Отличени бяха 336 ученици и 21 отбора, сред които вокални формации, танцови школи, ансамбли, състави, хорове, театрални трупи. Наградите са в 4 категории - \"Хуманитарни науки\", \"Математика и природни науки\", \"Изкуства\" и \"Спорт\".  \"Най-много през последните години инвестираме в образование и се вижда, че има защо. Продължавайте да бъдете все така вдъхновени и старателни в училище, защото разчитаме на вас. Цял Бургас се гордее с успехите ви!\", каза кметът Николов, който не пропусна да похвали също така учителите и родителите - за мотивацията и наставленията, които дават на децата.  Тази година за първи път бе създадена интернет платформа /https://www.burgas.bg/bg/info/index/1280/за определяне на няколко специални награди \"Ученик на годината\" за различни категории и възрасти. Чрез генерираните през нея над 25 000 отделни гласа в подкрепа на номинираните, бяха определени следните победители:  - В категорията \"Математика и природни науки\" I-VII клас - Виктор Шаовчев от СУ \"Петко Росен\". Тази година Виктор спечели II-ро място на Финала на Азиатската международна математическа олимпиада (AIMO - Asia International Mathematical Olympiad Final), 05.08.2017 г., Куала Лумпур, Малайзия. Той има още много награди от математически състезания и олимпиади.  - В категория \"Математика и природни науки\" VIII-XII клас - Виктор Балтин от ППМГ \"Акад. Никола Обрешков\". През 2017 година той има три спечени награди в областта на математика. Първо място на Национално състезание по математическа лингвистика в Стара Загора, Първо място на Национални зимни математически състезания VIII-XII клас и Първо място на Национална олимпиада по математическа лингвистика.  - В категория \"Изкуства - индивидуални изпълнители\" - Християна Въжарова от НУМСИ \"Проф. Панчо Владигеров\" . Спечелени награди през 2017 г.: Първо място на Европейски танцов шампионат, 5-8 юни 2017 г., Прага, Първо място на Шести отворен танцов фестивал \"В магията на танца и морето\", 5-7 юли 2017 г., гр. Приморско, Първо място на XIV Национален шампионат по танцово шоу, 28 май 2017 г., гр. София.  - В категория Хуманитарни науки I-VII КЛАС - Моника Арнаудова от ОУ \"Братя Миладинови\". Моника е класирана е на първо място на 21-вата Ученическа философска конференция \"Човек-свят\" през месец март в Бургас.  - В категория \"Хуманитарни науки\" VIII-XII Клас - Натали Георгиева от ПГРЕ \"Г. С. Раковски\". През тази година Натали се класира на I място на Национален кръг на Олимпиадата по испански език 2016/2017.  - В категория \"Изкуства - формации\" - Вокален ансамбъл \"Фортисимо\" с ръководител Милена Добрева. Ансамбълът участва активно в културния живот на Бургас и представя достойно града и България на международни и национални конкурси, фестивали и форуми. В ансамбъла пеят ученици от различни бургаски училища. През 2017 година младите певци могат да се похвалят с редица награди.  Гости на церемонията по награждаване бяха зам.-кметът Йорданка Ананиева, зам.-областният управител Севдалина Турманова, председателят на местния парламент Костантин Луков, народните представители Ивелина Василева и Галя Василева, ректорите на двата бургаски университета проф. Галя Христозова и доц. д-р Магдалена Миткова, председателят на комисията по култура и образование в местния парламент Веселин Пренеров, представители на синдикатите в образованието.  ", "date": "2017.12.05", "title": "Димитър Николов награди най-изявените бургаски ученици "}
{"url": "http://epicenter.bg/article/Ofitsialna-pozitsiya-na--Bulgartabak---Holding--AD-za-kampaniyata-sreshtu-druzhestvoto-/142277/2/0", "text": "  „Булгартабак - Холдинг“ АД, с адрес гр. София, ул. „Граф Игнатиев“ № 62, представлявано от изпълнителните директори Владимир Жеков и Радослав Рахнев  Относно: Публикувано на 30.11.2017г. Писмо от Христо Иванов, Председател на политическа партия „Движение Да България“ до горепосочените лица и институции, свързано с „Булгартабак“.  Уважаеми Госпожи и Господа,  В отговор на публикуваното на 30.11.2017г. Писмо от Христо Иванов, Председател на политическа партия „Движение Да България“, изпратено до вас, заявяваме следното:  През последните години „Булгартабак - Холдинг“ АД, въпреки че е публично дружество, е изправено пред безпрецедентна по своя характер негативна медийна кампания, основаваща се изцяло на инсинуации, които нямат нищо общо с действителното фактическо положение, но които целят, както да увредят реномето и пазарите на холдинга, така и да осигурят поводи за атакуване на легитимните държавни органи и институции в България. Организатори и изпълнители на тази кампания са медиите, свързани с бизнесмена Иво Прокопиев и кръга „Капитал“, неправителствени организации, получаващи финансиране от чуждестранни фондации, както и поставени в зависимост от тях български политици и политически партии.   Особено активна тези дни е политическа партия „Движение Да България“, начело с нейния лидер Христо Иванов. Свидетели сме на публично свързване от тяхна страна на името на „Булгартабак“ с твърдения за контрабанда, участие в нерегламентирани контакти, неясна собственост, включително инсинуация за връзки с терористични организации. Нещо повече, организират се среднощни провокации, внасят се писма в Народното събрание, настоява се за свикване на Консултативния съвет за национална сигурност при Президента и други напълно несъстоятелни действия.  Това свое поведение „Движение Да България“ и Христо Иванов обосновават формално с цитиран доклад на турската служба за борба с организираната престъпност и контрабандата (KOM) от 2016г., както и с изявления на бившият банкер Цветан Василев, понастоящем подсъдим в България като организатор на престъпна група за източване на активите на „Корпоративна търговска банка“.  На първо място, следва да се има предвид, че „Булгартабак - Холдинг“ АД е публично дружество в държава член на Европейския съюз, акциите на което се търгуват на фондовия пазар и което периодично е задължено да разкрива пред регулаторния орган - Комисията за финансов надзор, всяка съществена информация, свързана с дейността си. От друга страна, всяка невярна или заблуждаваща информация, разпространена публично, е в състояние да навреди изключително много върху реномето на дружеството и да се отрази върху пазарната му капитализация.  Игнорирайки този факт, кръгът „Капитал“ и „Движение Да България“, целят, без оглед на последиците, които могат да имат техните действия, да унищожат „Булгартабак“, като истината за тях не е от значение, законите в България също, а съдбите на хиляди работници в дружеството и на заетите в тютюневия сектор в страната, на практика се оказват заложени на карта, заради лични и политически интереси на лицата Иво Прокопиев и Христо Иванов. Няма да ни изненада, ако същите лица действат и в полза на икономически интереси на чуждестранни конкуренти на „Булгартабак“.  Подобно поведение изисква незабавен и адекватен отговор, като считаме, че е дошло времето нещата да се назовават с истинските им имена, на лъжите да бъде отговорено с истина, ако искаме българският бизнес да бъде запазен, а законите да важат за всички.   В Писмото от 30.11.2017г. на „Движение Да България“ се използват два основни момента с цел манипулация и създаване на невярна представа за дейността на „Булгартабак“: 1. Приватизацията на дружеството била непрозрачна, както и свързана с участие в собствеността на политически лица и 2. Участие на „Булгартабак“ в контрабанда на тютюневи изделия.  Първо, при приватизацията на „Булгартабак“ през 2011г., на държавата беше заплатена ефективно цена от 220 милиона лева, за собствеността върху 79.83% от капитала на дружеството, което определя сделката като успешно извършена приватизация. Бяха погасени 20 млн. лева стари задължения, като в петгодишния следприватизационен период всички поети ангажименти бяха изцяло изпълнени. През годините въпросът за собствеността непрекъснато е използван от кръга „Капитал“ за манипулация на общественото мнение, като по тази тема са се упражнявали не един и двама негови „говорители“. Собствеността на дружеството многократно е декларирана от наша страна пред регулаторните и други компетентни органи, като е била обект и на проверки от тяхна страна. Между собствениците няма присъствие на български депутати или политици.  Второ, всяка инсинуация или твърдение за участие на „Булгартабак“ в контрабандни канали, включително на територията на Република Турция, е напълно невярно. Дружеството никога не е изнасяло своя продукция за контрагенти от Турция и това е лесно проверим факт. В посочения документ от КОМ също никъде не се споменава, че „Булгартабак“ участва, със свои действия по какъвто и да било начин, в контрабанда на цигари на територията на Турция. Евентуални нерегламентирани продажби от страна на трети лица на цигари с марките на „Булгартабак“ в която и да е държава, не може формално и необосновано да се вменява във вина на дружеството. Напълно съзнателно обаче от „Движение Да България“ и лично от страна на Христо Иванов, невярно се внушава, че едва ли не този доклад повдига съмнения за криминални дейности, свързвани с “Булгартабак” и за отказ на българската прокуратура и служби за сигурност да реагират адекватно.  Следва да припомним, че „Булгартабак“ е обект на редовни проверки от митническите и данъчните органи, при които не са установявани каквито и да било предпоставки или данни за нерегламентирано производство на цигари. През 2015г. беше проведен 6-месечен непрекъснат мониторинг на целия производствен процес, по време на който също не бяха открити нарушения.  „Булгартабак“ е проверявано многократно от прокуратурата и органите на полицията, включително и по сигнали, подавани от самото дружество, при които проверки името на „Булгартабак“ никога не е било свързвано с данни за участие в нерегламентирани канали за търговия с цигари или с каквито и да са други неправомерни действия.  Всеки килограм тютюн и всяка кутия цигари, произведени от „Булгартабак“, се контролират и върху тях са платени всички данъци и акцизи. Само за периода 2011-2017г. „Булгартабак“ е платил на държавата публични задължения за 5,1 млрд. лева, както и са изкупени български тютюни за над 105 млн. лева, с което е осигурено препитанието на десетки хиляди тютюнопроизводители и техните семейства.  „Булгартабак“ е инициатор и основен участник в съвместната кампания на Министерство на финансите, Агенция “Митници”, “Национална асоциация на тютюнопроизводителите 2010” и “Асоциация на производителите на ориенталски тютюни”, насочена против контрабандата на тютюн и тютюневи изделия, като подкрепя изцяло всички мерки на държавата, водещи до ефективното й ограничаване.  Тези факти, строгият контрол върху продукцията на дружеството и откритата позиция, която винаги сме имали по отношение на нерегламентираните и незаконни търговски практики в сектора, ясно показват, че не съществува възможност „Булгартабак“ да продава контрабандно своите цигари на българския или международния пазар (скрито, без да плаща данъци и акцизи или без да отчита реално получени приходи). Такава възможност съществува единствено в изкривеното възприятие на авторите на тази манипулация. Дейността на „Булгартабак“ е напълно прозрачна, а дали същото може да се каже за приватизационните сделки с участието на Иво Прокопиев и за бизнесите на управлявания от него кръг „Капитал“, станали нарицателно за „бандитска“ приватизация и финансови машинации.  Независимо от безспорните факти, атаките срещу „Булгартабак“ едва ли ще престанат, защото инициаторите на негативната кампания не се интересуват от истината.  Категорично заявяваме, че сме готови да отстояваме пред обществото репутацията и доброто име на „Булгартабак“ и няма да позволим на група манипулатори, „професионални“ протестъри, финансирани от чуждестранни фондации, на група „приватизатори“ на националното богатство, които работят изцяло срещу интересите на обществото, да употребяват името „Булгартабак“ за осъществяване на нечистите си намерения.  Няма да позволим също на хора, като Христо Иванов, който не работи и съществува единствено благодарение на чуждестранни грантове, публично известен със създадения от него като министър на правосъдието административен хаос в повереното му ведомство, в което и до днес не е ясно кой и какви документи е подписвал, да мародерстват върху истината и да манипулират общественото мнение.  Няма да позволим, защото „Булгартабак“ е отговорна българска компания, която работи честно и спазва закона.   ", "date": "2017.12.05", "title": "Официална позиция на „Булгартабак - Холдинг“ АД за кампанията срещу дружеството "}
{"url": "http://epicenter.bg/article/Vezhdi-Rashidov-se-sreshtna-s-kitayski-i-avstriyski-predstaviteli-na-nepravitelstveniya-sektor-/142278/2/0", "text": "Председателят на парламентарната Комисия по културата и медиите Вежди Рашидов се срещна днес в Народното събрание с Джингуен Гуо - мениджър по международно сътрудничество и обмен в сферата на изкуството в Пекин и Гюнтер Пител - вицепрезидент на Асоциация „Новия път на коприната“ във Виена и член-учредител на Международната академия на науките по Пътя на коприната. Това съобщиха от пресцентъра на ГЕРБ.  На срещата присъстваха още зам.-министърът на културата Амелия Гешева, ректорите на Националната художествена академия проф. Николай Драчев и на Университета по библиотекознание и информационни технологии проф. Стоян Денчев, както и директорът на Националната галерия Слава Иванова.  Вежди Рашидов заяви, че подкрепя засилване на сътрудничеството между България и Китай в областта на културата и културния туризъм. Той посочи, че страната ни има културни центрове в редица европейски столици и би могло съвместно български и китайски студенти да ги посетят и да се запознаят с дейността им. По този начин ще се осъществи културен обмен между страните ни и ще бъде даден шанс на младите хора.  От своя страна Джингуен Гуо предложи организирането на голяма съвместна изложба между двете страни през следващата година, както и превеждане на български книги от български на китайски език.  Гюнтер Пител се обърна към Вежди Рашидов с идея за създаване на китайски градини в Европа и в частност в София. Те са израз на китайската култура и традиции.  На свой ред Вежди Рашидов увери гостите, че е готов да насърчи и други съвместни творчески проекти.  ", "date": "2017.12.05", "title": "Вежди Рашидов се срещна с китайски и австрийски представители на неправителствения сектор "}
{"url": "http://epicenter.bg/article/Balgariya-izprashta-sas--Spartan--humanitarna-pomosht-na-Albaniya-/142279/2/0", "text": "В Албания търсят помощ от НАТО заради катастрофалните наводнения там. България изпраща военнотранспортния самолет „Спартан” с хуманитарна помощ, предаде бТВ.  Поройните дъждове предизвикаха големи наводнения и взеха човешка жертва в балканската страна. Стотици бяха евакуирани.  Късно снощи Албания е поискала съдействие, а тази сутрин по линия на НАТО е дошъл и официалният призив за помощ от България.  Пакетите бяха натоварени още днес на военнотранспортния самолет „Спартан”. Утре сутринта той ще излети за Тирана по заповед на премиера Бойко Борисов.  „Хумантираната помощ се състои от палатки, одеала, дюшеци, чаршафи, дъждобрани, пакети от първа помощ и храни, тези материали бяха осигурени от МЗХ, МВР и БЧК. Общата стойност е 65 - 70 000 лева”, обясни директорът на ГД „Пожарна безопасност и защита на населението\" главен комисар Николай Николов.  Помощта е в общ обем около 8 тона.  ", "date": "2017.12.05", "title": "България изпраща със „Спартан” хуманитарна помощ на Албания "}
{"url": "http://epicenter.bg/article/Letishte--Vrazhdebna--Rabotnik-postrada-pri-izpitvane-na-voenen-helikopter-/142280/2/0", "text": "Работник на военния завод „Терем – Летец” пострада при изпитване на военен хеликоптер на летище „Враждебна”. Новината беше потвърдена от министъра на отбраната Красимир Каракачанов пред bTV.  Министърът на отбрата Красимир Каракачанов обясни, че заради техническа грешка на състава - не са били обезмаслили двигателя, когато е започнал топлия запуск, пратформата е поддала и работникът е бил повален.  Мъжът е приет в болница „Царица Йоанна” с открита рана в отделението по ортопедия и травматология.  Министърът е разпоредил проверка, тъй като е принципал на дружеството.  Военният вертолет МИ-24 В е щурмови вертолет и е бил в завода за удължаване на летателните му часове. Вертолетът е съветски и е на въоръжение от 1972г. Той е бил в халето на „Терем” за удължаване на ресурса ѝ със седем години.  Вертолетът трябва да бъде предаден на авиобаза „Крумово”.  ", "date": "2017.12.05", "title": "Летище „Враждебна”: Работник пострада при изпитване на военен хеликоптер "}
{"url": "http://epicenter.bg/article/Atanas-Zafirov--Bolnitsite-u-nas-sa-prekaleno-mnogo/142282/2/0", "text": "Болниците в България са прекалено много и това трябва да бъде спряно. Това заяви в предаването \"Още от деня\" по БНТ Атанас Зафиров, член на Изпълнителното бюро на БСП.   По-рано през деня Изпълнителното бюро на БСП взе решение парламентарната група левицата утре да внесе проект за мораториум за лицензиране на нови частни болници.   Безспорно целта е да се ограничи източването на Здравната каса и всички тези порочни практики, на които бяхме свидетели през последните години, в т.ч. и някои от нещата, за които стана въпрос на днешната пресконференция на прокуратурата да бъде направен опит да бъдат ограничени, уточни Зафиров.   \"В голяма степен новите частни болници точат здравеопазването. Ние говорим неща в продължение на много години и за дублирането на болници, и за наличието на болница в болница. Време е да спре приватизацията на приходите, а национализацията на разходите, тъй като цялата тежест пада върху общинските и държавни болници, а на практика от безконтролното финансиране се възползват преди всичко частните болници. Ние това искаме да ограничим\", посочи Зафиров.   Според него сериозни експерти не веднъж са алармирали, че броят на болниците в България е прекалено голям и на това нещо трябва да бъде сложен рано и късно край. Управляващите говорят за реформа в здравеопазването, при условие, че управляват вече 9 години и нищо не се случва в този сектор, каза още Зафиров.    ", "date": "2017.12.05", "title": "Атанас Зафиров: Болниците у нас са прекалено много"}
