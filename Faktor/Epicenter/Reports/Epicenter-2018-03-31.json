{"url": "http://epicenter.bg/article/Utre-sutrinta-ot-zapad-zapochvat-valezhi--koito-po-kasno-prez-denya-shte-obhvanat-tsyalata-strana-/150764/2/0", "text": "През следващото денонощие ще остане доста ветровито. През нощта и утре през по-голямата част от деня ще продължи да духа умерен и силен поривист вятър от юг-югозапад. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Мартин Славчев.  След обяд над западните райони вятърът ще се ориентира от запад-северозапад и с него температурите ще се понижат. Още сутринта от запад ще започнат валежи, които по-късно през деня ще обхванат цялата страна. След пладне ще има условия и за гръмотевици и градушки. Минималните температури ще са предимно между 7 и 12°, a максималните ще са между 15 и 20°. Атмосферното налягане ще се понижи значително и ще е по-ниско от средното за месеца.  По Черноморието ще бъде ветровито. Ще духа силен поривист вятър от юг-югозапад. Привечер ще се ориентира от запад-северозапад и с него температурите ще се понижат. Облачността ще е значителна и след обяд ще има валежи от дъжд. Максималните температури ще са между 14 и 18°. Вълнението на морето ще е 2 - 4 бала. Температурата на морската вода е 7 - 8°.  В планините няма да е подходящо за туризъм. Ще бъде ветровито. Ще духа силен, по високите и открити части и бурен югозападен вятър. Облачността ще е значителна и ще има валежи от дъжд, над около 1900 метра - от сняг. Ще има и гръмотевици. Максималната температура на височина 1200 метра ще е около 8°, на 2000 метра - около 3°.  В понеделник ще има променлива облачност, само на отделни места ще превали краткотраен дъжд. Температурите се понижат още малко. В Северна и Източна България през по-голямата част от деня ще бъде ветровито. Към вечерта и там вятърът ще отслабне, през нощта в повечето райони и ще стихне, а облачността навсякъде ще намалее до ясно време.  Във вторник сутринта минималните температури ще са близки до 0°. През деня ще бъде слънчево, над западните райони с висока облачност. Ще се появи южен вятър и ще започне затопляне.  В сряда също ще бъде предимно слънчево, висока облачност ще има над много райони от страната. Максималните температури ще доближат, на места и ще надхвърлят 20 градуса.  ", "date": "2018.03.31", "title": "Утре сутринта от запад започват валежи, които по-късно през деня ще обхванат цялата страна "}
{"url": "http://epicenter.bg/article/Lazarova-sabota-e--Momi-blagoslavyat-vseki-dom-zdrave-i-plodorodie/150598/2/0", "text": "Днес е Лазарова събота, а утре - седмица преди Великден, празнуваме Цветница.  Лазаровден е един от трите големи християнски празници, предхождащи Пасха.Според Библията на този ден Иисус Христос връща към живота приятеля си Лазар четири дни след неговата смърт. Бог казва „Лазаре, излез вън!“, и съживява Лазар, който излиза от гробницата си. Ето защо името Лазар е символ на здраве и дълголетие.    Лазаровото възкресение станало непосредствен повод за смъртната присъда на Спасителя. Затова именно от най-дълбока древност било установено случилото се да се спомня преди началото на Страстната седмица (Седмицата на Христовите страдания).    В IV век Лазаровото възкресение се считало за общоцърковен и тържествен празник, което се вижда от множеството поучения на този ден от св. Иоан Златоуст, блаж. Августин, и др. В VII-VIII век светите църковни песнописци св. Андрей Критски, Козма Маюмски и Иоан Дамаскин съставили особени песнопения и канони, посветени на празника, които са в Църквата ползва до ден днешен.   Лазаровден се празнува на осмия ден преди Великден и винаги е в събота. Празникът започва рано сутринта. Младите момичета се обличат в празнични премени и се разделят на групи по 5-6 лазарки. Те обикалят селото, пеят и танцуват. Всички очакват лазарките с нетърпение.  Благославят домовете, в които влизат за здраве, плодородие и щастлив живот. В ръцете си лазарките носят малки кошнички, окичени със зеленина и цветя. В тях те събират получените дарове - яйца, сухи плодове, орехи, царевица, а после изиграят несключено лазарско хоро. Те пеят за всеки член на семейството, за млади и стари. На девойките – за хубост, на момците – за храброст и ловкост.      Празникът носи пролетно настроение и се очаква с нетърпение както от участничките, така и от жителите и гостите на селата и градовете. Вярвало се е, че мома, която не е лазарувала, не може да се омъжи. Затова е било задължително всяко момиче от селото да лазарува. Ритуалите са свързани с преминаването на девойката от детството в зрелостта. Освен това бележат началото на Пасхалното тържество.    всички, носещи името на св. Лазар – Лазар, Лазарка, Лазарина и техните производни.    ", "date": "2018.03.31", "title": "Лазарова събота е! Момите благославят всеки дом за здраве и плодородие"}
{"url": "http://epicenter.bg/article/Tomislav-Donchev-obyasni-kak--quot-Royters-quot--zabarka-skandal-s-negovo-intervyu--Prorusko-lobi-v-kabineta-nyama/150720/2/0", "text": "\"Бяхме принудени да опровергаем написаното на \"Ройтерс\". Не е допустимо да се смесва в един текст позиция на редактора и автора с мои думи. Не бих ги обвинил в липса на професионализъм, но трудно можеше да се разбере какво съм казал аз и какво си мисли авторът. В текста това не беше направено по достатъчно добър начин\".    Това заяви в сутрешния блок на Нова телевизия вицепремиерът Томислав Дончев.   \"Проруско лоби в кабинета няма. Може да има такива хора. Но трябва да внимаване с термините. Плашещо звучи да има \"про\"-каквото и да било лоби. Правителството трябва първо да мисли за България и българите. Обратното ще е държавна измяна\", категоричен бе вицепремиерът.   Томислав Дончев коментира и случилото се с бившия шпионин Сергей Скрипал и решението на България да не гони руски дипломати, което вчера лично премиерът Бойко Борисов обяви.   \"Имаше консенсус по случая. Не е хубаво да се прави избор между Европейския съюз (ЕС) и Русия. България е в ЕС. Тя няма как да бъде между Европейския съюз и нещо друго. Изразили сме категорично солидарност към Великобритания. Дали ще бъде предприета друга мярка в бъдеще време, зависи от развоя на събитията. Към момента е сигурно, че изчакваме разследванията по темата\", поясни още той.   Дончев отказа да коментира защо други страни са изгонили руски дипломати. \"Влизаме в една матрица. Има част от българското общество, което е русофилски настроено и друго, което е на точно обратната страна. Затова влизаме в този модел\", поясни още той.   Дончев призна: \"Подкрепата на БСП ме кара да бъда нащрек. Странно е опонентът да те хвали. Но това беше в петък. Да видим какво ще се случи тези дни\". \"Напрежението ескалира. В моментна сме в непозната ситуация, която е по-страшна и от Студената война. Искам това, което започна и което следва, да не се определя като \"война\", но явно така и сега се чертае новия световен ред.  Дончев бе категоричен, че българското правителство не работи под натиск и никой не се е опитвал да ни притиска да заемаме конкретна позиция за случая \"Скрипал\", а само е имало разговори.", "date": "2018.03.31", "title": "Дончев обясни как \"Ройтерс\" забърка скандал с негово интервю: Проруско лоби в кабинета няма!"}
{"url": "http://epicenter.bg/article/Toma-Bikov--Nyama-razminavane-mezhdu-Borisov-i-Tsvetanov--I-dvamata-izraziha-solidarnost-s-London/150724/2/0", "text": "Това е една балансирана позиция, в контекстта на цялата балансирана политика, която води България. Като самостоятелна държава търсим консенсус в цялото общество и политическия елит. И когато имаме една консолидирана позиция, тя е уважавана и от ЕС, и от Великобритания. Това каза в студиото на БНТ депутатът от ГЕРБ Тома Биков в коментар за днешното решение България да не гони руски дипломати и технически лица.   Той опроверга внушенията, че има разминаване в позицията на председателя на ПП ГЕРБ Цветанов с тази на премиера, която от БСП бе изтълкувана като опит за натиск върху решението дали България да изгони руски дипломати или не.    Цветан Цветанов не казва нищо различно от това, което обяви Бойко Борисов - че България е солидарна с Великобритания, че е част от Европа и е стабилен и сериозен член на ЕС, подчерта депутатът и допълни: Една декларация на НС ограничава кабинета от позиция в тази толкова динамична ситуация. Ако получим доказателства, че Русия е намесена в случая „Скрипал“, ние ще променим нашата позиция. Това е нашият принципен аргумент. Българският парламент е консолидиран около позицията на премиера.   В тази ситуация Борисов има обаче възможността да играе за отворен диалога с Русия и се надявам това да бъде оценено от нашите евроатлантически партньори. Българското правителство ще трябва да оценява ситуацията с няколко хода напред, посочи депутатът от ГЕРБ.   Тома Биков разкри, че в парламентарна група на управляващата партия има известна обида за неглижирането от БСП на срещата във Варна, където бе постигната една основна цел -  гаранция за сигурност на границата и решаване на бежанския проблем.   БСП казват, че в тази среща нямало нищо историческо. Дали е историческа срещата във Варна – ще кажат историците. Второ – колко от тези 12 срещи са осъществени с посредничеството на България. На колко от тези срещи беше поставен въпроса за имотите на тракийските бежанци от Одринска Тракия…Вие имате президент – нека той да поставя на господата Ердоган, Туск и Юнкер всички въпроси, които иска да постави, контрира с аргументи социалистите Тома Биков.  ", "date": "2018.03.31", "title": "Тома Биков: Няма разминаване между Борисов и Цветанов. И двамата изразиха солидарност с Лондон"}
{"url": "http://epicenter.bg/article/Nashi-ucheni-razrabotvat-universalna-vaksina-za-grip--Video--/150726/2/0", "text": "Учени от БАН разработват универсална ваксина срещу грип. Тя може да предпазва от различните щамове, предава Нова тв.  \"Грипните вируси са много разнообразни и имат невероятно бърза мутация всяка година. Но всички те имат нещо непроменимо, нещо, което остава постоянно във времето. И това нещо може да бъде обект на имунния отговор. Ние атакуваме него\", поясни за предаването \"Събуди се\" доц. д-р Андрей Чорбанов, ръководител на департамент \"Имунология\" към БАН.  \"Това може да бъде революция. По света много конкурентни групи работят по създаване на такъв тип ваксини и подходите им са различни\", допълни той.  ", "date": "2018.03.31", "title": "Наши учени разработват универсална ваксина за грип (Видео) "}
{"url": "http://epicenter.bg/article/Bachvarova--London-ne-pokaza-bezsporni-dokazatelstva-za-rolyata-na-Rusiya-v-otravyaneto-na-Skripal-/150729/2/0", "text": "Решението за руските дипломати е финалът на процес, в който българската позиция премина през няколко последователни етапа. Това заяви в предаването \"Панорама\" по БНТ началникът на кабинета на премиера Румяна Бъчварова.  България е изразила солидарност с Великобритания и е дала съгласието си да се върне посланика на ЕС от Москва, допълни тя, като обяви това действие като „силен жест на солидарност“. Тя подчерта, че България е подкрепила и НАТО в решението да се съкрати руската мисия.  По думите на Бъчварова е било решено, че позицията на България трябва да е нюансирана, тъй като британската страна не е показала безспорни доказателства за ролята на Русия в покушението срещу Сергей Скрипал.  \"Въпрос на принципна позиция - дали една политическа позиция може да се обоснове с това, че политическото твърдение е достатъчно да предприеме позиция, или все пак да има по-прецизно отношение към фактите - каквато е българската позиция - и да се прецени, че докато няма безспорни доказателства, ще остави една отворена врата\", заяви Бъчварова.  Тя добави, че България е доказала, че може да действа, когато чужди дипломатически служители са застрашавали националната сигурност.  Срещата на върха във Варна между ЕС и Турция е едно от най-значимите външнополитически събития, които България е инициирала в последните години, заяви Румяна Бъчварова.  Философията на нашето председателство е, че европейската политика трябва да търси баланс и разбирателство, за да гарантира мира, подчерта тя.  Бъчварова допълни, че според нея всички страни на срещата са останали доволни, защото е имало диалог, изказани са били всички притеснения, имало е откровени въпроси и отговори.  Бъчварова заяви, че е била свидетел как българската страна може да постави прям въпрос на Турция, като даде за пример разговора между премиера Борисов и президента Ердоган.  Според Бъчварова „не е правилно“ в процеса на председателстване на Съвета на ЕС да се намесва национална институция като тази на президента.  \"Мисля, че този, който е готов да търси решения, е силният политик. Този, който е готов да прецени дребните различия от големите проблеми, също има изключително ценни политически качества\", подчерта тя.  ", "date": "2018.03.31", "title": "Бъчварова: Лондон не показа безспорни доказателства за ролята на Русия в отравянето на Скрипал "}
{"url": "http://epicenter.bg/article/Karakachanov--Armiyata-ima-edna-osnovna-misiya---da-podpomaga-naselenieto-v-kritichni-momenti-/150730/2/0", "text": "„Една от основните мисии на Българската армия е да подпомага населението в критични моменти. Няма случаи като наводнения, големи снеговалежи, които затварят пътища, или други бедствия, при които армията да не участва. Искам да ви благодаря, защото за пореден път благодарение на вашите усилия, хората в населените места, които бяха затворени и блокирани, можеха да се придвижват, да бъдат снабдявани и да се чувстват сигурни.“ Това каза министърът на отбраната Красимир Каракачанов в обръщението си към личния състав на 55-ти инженерен полк в Белене, при награждаването на военнослужещите, оказали помощ на населението от област Плевен, при ликвидиране на последствията от снегонавяванията в периода 26-28 февруари, съобщиха от МО.  За проявен професионализъм и високо чувство на отговорност при изпълнението на задачите днес, 30 март, в Белене министър Каракачанов отличи командирът на инженерната рота за бойна поддръжка капитан Йордан Йорданов с награден знак „За вярна служба под знамената“- четвърта степен, началникът на подвижен команден пункт старши сержант Николай Йосифов с награден знак „За отлична служба“ – втора степен за сержанти, и инструктора в отделение за подготовка на инженерни специалисти ефрейтор II клас Людмил Стефанов с награден знак „За военна доблест“ – трета степен.  Военнослужещи от състава на инженерния полк в Белене бяха отличени за изпълнение на задачи в помощ на населението в зимните метеорологични условия и от командира на Сухопътните войски генерал-майор Михаил Попов. Той връчи грамоти и предметни награди на заместник-командира на полка подполковник Иван Тишков, на началника на щаба подполковник Калоян Василев, на ефрейтор II клас Ивайло Ганков, на редниците III клас Иван Иванов и Даниел Митев и на редник I клас Кристиян Петров.  Припомняме, че в периода 26-28 февруари военнослужещите от състава на 55-ти инженерен полк - Белене оказваха съдействие на хората от селата Лозица, Любеново и Въбел, община Никопол, в усложнената зимна обстановка. Те разчистваха пътни участъци и доставяха стоки от първа необходимост и лекарства на хората от село Любеново. Екипи от инженерния полк със специализирана техника разчистваха от снежни преспи и снегонавявания и пътната инфраструктура на територията на община Белене и оказваха помощ на бедстващи хора.  Днес министърът на отбраната Красимир Каракачанов и командирът на Сухопътните войски генерал-майор Михаил Попов наблюдаваха в района на 55-ти инженерен полк в Белене заключителния етап от подготовката на военнослужещите от Сухопътните войски, специализирани в обезвреждането на невзривени бойни припаси и импровизирани взривни устройства. Сапьорите изпълниха задачи по разузнаване, транспортиране и неутрализиране на открит при извършване на изкопни работи невзривен боеприпас; неутрализиране на импровизирано взривно устройство /ИВУ/, поставено на маршрута за движение на войски; разузнаване на подозрителен автомобил и неутрализиране на кола-бомба; разузнаване на сграда за наличие на ИВУ и неутрализиране на ИВУ в непосредствена близост до сградата.  Подготовката на специализираните екипи от състава на Сухопътните войски започна на 19 март 2018 г. В нея участваха военнослужещи от 55-ти инженерен полк, 2-ра и 61-ва механизирани бригади. Те повишиха теоретичните си знания и практическите си умения за действие при неутрализиране на невзривени бойни припаси и импровизирани взривни устройства. В хода на обучението беше използвано новопридобитото специализирано оборудване, получено по програмата на САЩ за чуждестранно военно финансиране (FMF) – защитни облекла, роботизирани системи за откриване и унищожаване на импровизирани взривни устройства и други специфични прибори и устройства.  Министър Каракачанов посочи, че стойността на новопридобитата техника е над 2 800 000 лв. „Това е един от добрите примери за военно сътрудничество между България и САЩ. Чрез тази техника се намаляват рисковете за личния състав, за човешкия живот“, отбеляза той.  ", "date": "2018.03.31", "title": "Каракачанов: Армията има една основна мисия – да подпомага населението в критични моменти "}
{"url": "http://epicenter.bg/article/Lyubomir-Kyuchukov--Konfrontatsiyata-mezhdu-ES-i-Rusiya-riskuva-da-prevarne-Balkanite-vav-frontova-zona-/150733/2/0", "text": "„Конфронтацията между ЕС и Русия рискува да превърне Балканите във фронтова зона“. Това заяви в предаването „Събота 150“ по програма \"Хоризонт\" на БНР бившият заместник-министър на външните работи и посланик на България във Великобритания Любомир Кючуков.  „Това напрежение в международните отношения, тази ескалация избива в много посоки. Това не е само Украйна, Сирия, това са и Балканите. Сигурността на региона на Балканите не е застрашена толкова от Русия, колкото от конфронтацията между ЕС и Русия, която рискува да го превърне във фронтова зона“, обясни той.  Според него по случая „Скрипал“ се върви към все по-голямо напрежение:    Европейските страни направиха политически жест, подчерта Кючуков и добави:    Вътрешните разцепления в европейските общества и неспособността да се справим с проблемите нас ни води по лекия път, по познатия път, когато външният враг консолидира вътрешно, коментира още дипломатът.  Според него целта е чрез случая \"Скрипал\" и последвалата консолидация да бъде накарана Русия да смекчи позицията си по определени въпроси от световния дневен ред в дългосрочен план:    Според Любомир Кючуков позицията на България по случая е правилна.  Русия ще търси партньорства навсякъде по света, подчерта още той и изказа мнение: \"Големият проблем е, че се дълбаят тези пропасти между страните. Най-страшното е, че ерозира самата система на международни отношения. Все повече играта е без правила. Това е най-опасното в момента\".  Дипломатът е категоричен, че решението на кризата е чрез диалог.  ", "date": "2018.03.31", "title": "Любомир Кючуков: Конфронтацията между ЕС и Русия рискува да превърне Балканите във фронтова зона "}
{"url": "http://epicenter.bg/article/Bivsh-razuznavach--Predatelite-vinagi-gi-nakazvat--no-London-ne-dava-dokazatelstva-za-vinata-na-Rusiya-/150735/2/0", "text": "Предателите винаги се наказват. Това каза в предаването „Тази събота“ по bTV бившият военен разузнавач Иван Пенков, коментирайки случая „Скрипал“. Според него обаче Великобритания не е дала доказателства за вината на Русия.  „Предателите винаги се наказват – в зависимост от страната, от съдебната ѝ система, от морално-ценностните ѝ системи“, каза гостът. Дори у нас, точно преди промените, разузнавач е бил осъден на смърт чрез разстрел, посочи той.  На въпрос водят ли следите към Кремъл той отговори: „Мисля, че разговорът за доказателства е безсмислен в случая. Напоследък се налага теория и практика на уотабаутизъм – когато спорят две страни и едната упреква другата, другата, вместо да даден някакъв смислен отговор, да се оправдае или не, казва: „Ами ти?“. В случая Великобритания използва аферата със Скрипал с едни недоказани обвинения, че Русия го е убила (Скрипал все още е жив, макар и в критично състояние, бел. ред.) Колкото и да имаме второсигнални усещания, че това е така, не би трябвало да го използва за опорна точка на цялата си теза за противостоене срещу Русия“.  За тезата на Москва, че доказателството на Лондон за Скрипал е „световна фалшификация“, Пенков посочи, че Лондон не е в състояние да докаже кой е извършил покушението и се опитва да покаже доказателство, което е нонсенс. Те казва така: „Това покушение прилича много на почерка на поведение на Русия, то се вписва в модела на поведение на Русия. След като се вписва в модела на поведение на Русия, значи тя го е направила“. На дипломатически език това може да е върховно постижение за британската дипломация, но на правен език това не означава нищо“.  Пенков не отхвърля възможността Москва да е виновна, но не смята, че може да се подходи с подобни формулировки и да се изисква от Русия да доказва, че не е извършила покушението. „Още по-абсурдно е това недоказано авторство на покушението да го използваш в изграждането на цяла теза на противостоене срещу Русия, да формираш коалиция от ЕС, НАТО и да упрекваш политиката на Русия“, смята гостът.  Според него слаба точка в тезата на Лондон е и че с 14 години закъснение Москва ще отмъщава на Скрипал – невинен и безпомощен възрастен британски гражданин. „Трябва да се види кой е този човек, какви ползи е донесъл на британското общество, заради които той там е добре дошъл, и какви вреди е нанесъл на руската държава“, посочи Пенков.  Той приветства реакцията на България по случая, като посочи, че можеше и да не се привиква посланика ни в Москва.  Според бившия разузнавач светът не се е променил кой знае колко на геополитическо равнище след 1990 г.  „Има твърде голяма огледалност на тезите в речта на Уинстън Чърчил от март 1946 г., смятана за начало на Студената война, и речта на Владимир Путин от 1 март 2018 г. – посочи Пенков. – Много хора смятат, че изказването на Путин е началото на Студена война 2, но може би трябва да се замислим и да прочетем по-внимателно речта му. Възможно е да останем с впечатление, че той обявява край на Студената война, защото в съзнанието на Русия и съзнанието на Путин, предполагам, тези години от 1990–92 г. досега не са прекратили Студената война срещу Русия. Част от нея са способите за шпиониране, част от нея е и шпионският случай със Скрипал“.  ", "date": "2018.03.31", "title": "Бивш разузнавач: Предателите винаги ги наказват, но Лондон не дава доказателства за вината на Русия "}
{"url": "http://epicenter.bg/article/Parva-versiya-za-pozhara-vav-vlaka-na-gara-Konyovo--Kaso-saedinenie-/150723/3/0", "text": "Късо сьединение в ел.инсталация на един от вагоните е най-вероятната причина за пожара във влака София-Бургас. Това каза тази сутрин пред bTV представител на специализирано звено към Министерството на транспорта, който е на гара Коньово.  Така първоначалната версия, че запалването е тръгнало от тоалетната на последните два вагона, беше отхвърлена.  Припомняме, вчера 80 пътници бяха евакуирани, като, за щастие, сред тях няма тежко пострадали.  Дали е имало техническа неизправност, още не е ясно. Влакът е минал проверка преди тръгване. Вероятно днес ще бъде изтеглен в жп депо - Пловдив за огледи и експертиза.  ", "date": "2018.03.31", "title": "Първа версия за пожара във влака на гара Коньово: Късо съединение "}
{"url": "http://epicenter.bg/article/Tsyal-blok-izgorya-v-Sandanski--Video--/150734/3/0", "text": "Обитателите на жилищна сграда в Сандански бяха евакуирани тази нощ заради голям пожар, съобщава кореспондентът на bTV в региона.  За щастие, няма пострадали. Всичките 40 семейства са били евакуирани.  Пламъците са тръгнали от магазин и са обхванали и съседни площи. Цялата сграда е сериозно пострадала. Има и изгорели коли. Хората чакат да мине огледът, за да установят какви са щетите по домовете им. Сред тях има възрастни семейства и такива с малки деца.  Кметът Кирил Котев посочи, че ще се помогне на гражданите, като вероятно част от тях нямат застраховки. Той потвърди, че афектиран бизнесмен е влязъл в сблъсък с един от дошлите на място огнеборци.  Причините за пожара се изясняват.  Неофициално се говори за хвърлена бутилка със запалителна течност през витрината на магазина. В Сандански в последно време имаше няколко палежа на автомобили и даже огнено нападение срещу склад.  ", "date": "2018.03.31", "title": "Цял блок изгоря в Сандански (Видео) "}
{"url": "http://epicenter.bg/article/Simeon-Nikolov--Masovoto-vzaimno-ekspulsirane-na-diplomati-e-udar-sreshtu-razuznavaneto-/150721/11/0", "text": "Скандалът «Скрипал» е само елемент от много по–широк план за ескалиране на напрежението с две цели: Първо,  създаване на условия за трайно изолиране на Русия, сплотяване на съюзните държави и укрепване на «фронтовия» пояс от Балтика до България  и  Второ, стъпаловидно  прерастване на студената война в гореща.    Скандалът е  свързан със събитията в Сирия, предизвикания гняв от залавянето на американски, британски и други военни в тила на терористичните групировки, плановете за провокация с химическо оръжие, предотвратена от руското разузнаване, смяната на стратегията на САЩ в Сирия за изтласкване на Иран и Русия и т.н. При такава дестабилизация на международните отношения няма да могат да се постигнат никакви споразумения по Сирия. Нарушаване на международните процедури, първо от Великобритания, която вместо да се обърне първо към Организацията по забрана на химическите оръжия, се обърна към СС на ООН с цел интернационализиране на скандала  и второ от ЕС, който вместо да изчака трите седмици, нужни за изследване на съответните проби, внесе в Съвета за изтегляне на посланика си от Москва и организира невиждан натиск върху страните–членки, показва умисъл в ескалиране на напрежението. Вторият признак за преднамерена кампания е отказът да се огласят каквито и да са версии за насоките за разследване, отказът да се изпълнят международни задължения по осигуряване на достъп на руската страна до свой гражданин, лансиране на неверни данни за предполагаемото нервно–паралитично вещество. Тоест, води се открита война, в която истинските причини за отравянето нямат никакво значение. Използваните на неверни, нелогични, тенденциозни аргументи са обидни за всеки здравомислещ човек, но на война като на война. Изкуствено създаденият скандал има потенциал да доведе до дестабилизиране на политическата обстановка в някои страни заради крайните и отговорни решения на управляващите.   Смяната на екипа на американския президент с крайно войнствуващ такъв е много показателна. Масовото взаимно експулсиране на дипломати е удар срещу разузнаването, което използва дипломатическите мисии за прикритие и е един от характерните предвоенни признаци.   Ако спиралата по някакво чудо не бъде спряна, на предстоящата среща на НАТО, която може да бъде и изтеглена по–рано,  ще могат да се прокарат някои крайни решения, включително и по ядрената стратегия, по условията за задействане на член 5–ти и др. Грешката на българското правителство бе, че не изпревари Австрия с идеята и предложението за посредник в преговори с Русия. Дискусията през следващите дни в България ще се пренесе в абсолютно измислената и погрешна плоскост \"ЕС или Русия\".", "date": "2018.03.31", "title": "Симеон Николов: Масовото взаимно експулсиране на дипломати е удар срещу разузнаването "}
{"url": "http://epicenter.bg/article/Stefan-Danaliov--V-Burgas-sam-izzhivyal-edni-ot-nay-shtastlivite-si-momenti--Video--/150756/6/0", "text": "Тази седмица е вълнуваща за почитателите на големия Стефан Данаилов, защото заедно с Жоро Тошев той представя автобиографията си пред читатели. Днес преди обяд бе първата такава среща – в Бургас, а следобед двамата са в Казанлък.  В Бургас съм изживял някои от най-щастливите си моменти, каза Данаилов в предаването „Тази събота“ по bTV. Именно в морския град актьорът разбрал, че се е сбъднала мечтата му да стане популярен. „Случката е много смешна, уникална, един от най-върховно щастливите моменти в моя живот“, каза той.  \"В Бургас съм получил първата си голяма награда - заедно с Маги Хранова на Есенния фестивал за трудовите хора и морето. После ядохме и пихме три дни, а жена ми, Бог да я прости, ме пита: Хайде, какво става? Няма ли да си идваш? Такова празненство правиш, че все едно си получил Оскар\", разказа Стефан Данаилов.  Жоро Тошев посочи, че Данаилов е голям купонджия, но е труден човек, когато става въпрос за живота му и е респектиран от начина, по който брани собствените си спомени, хората, които са били част от неговия живот.  Не знам как се понася толкова много всенародна любов, пошегува се журналистът.  „Няма какво да крия, приятно е да знаеш, че хората те харесват. Това означава, че трудът ми не е бил напразен и че съм имал един достоен живот“, отговори Данаилов.  Той призна, че се радва на всяка награда.  ", "date": "2018.03.31", "title": "Стефан Даналиов: В Бургас съм изживял едни от най-щастливите си моменти (Видео) "}
{"url": "http://epicenter.bg/article/tttt/150719/7/0", "text": "Президентът на Турция Реджеп Ердоган е провел късно снощи телефонен разговор с лидера на САЩ Доналд Тръмп, по време на който са обсъдили въпроси на двустранните отношения и регионални проблеми. За това съобщи източник от администрацията на държавния глава на Турция. По негови данни в хода на разговора е обсъдена е ситуцията в Сирия и Ирак, събитията в ивицата Газа и борбата с тероризма. Страните са договорили укрепване на сътрудничеството и координацията между двете страни.", "date": "2018.03.31", "title": " Ердоган и Тръмп разговаряха по телефона"}
{"url": "http://epicenter.bg/article/Papata--Zasramete-se-/150722/7/0", "text": "  В проповедта си след традиционното шествие Via Crucis около римския Колизеум снощи, възпроизвеждащо Кръстния път на Исус, папа Франциск говори за срама, понеже толкова много хора, дори някои от Божиите слуги, са позволили да бъдат съблазнени от амбиция и суета. По думите му много хора по света днес би трябвало да се засрамят, задето са загубили чувството за срам.   \"Мнозина трябва да се срамуват, защото нашите поколения оставят на младите хора свят, разпокъсан от противоречия и войни, разяден от егоизъм, в който младежите, децата, болните и възрастните са маргинализирани, каза той.   Папа Франциск заклейми \"проказата на омразата, егоизма и арогантността\" и похвали онези служители на Църквата, които се опитват \"да събудят заспалата съвест на човечеството\" чрез работата си в помощ на бедните, имигрантите и затворниците.  Събрани около осветения огромен амфитеатър, след като бяха преминали строги проверки за сигурност, 20 000 вярващи, повечето с факли в ръка, наблюдаваха в пълно мълчание среднощната процесия.   Тази година носенето на кръста беше поверено на младежи, сред които едно момиче в инвалидна количка, на главата на католическата организация Каритас в Сирия, Рияд Сарги, който беше придружен от съпругата си и трите си деца, и на иракска монахиня от ордена на доминиканците - сестра Женвиев Ал Хадай, която почете християнските мъченици от Близкия изток.   Текстовете, придружаващи отделните спирки, тази година бяха написани от 15 младежи на възраст от 16 до 27 години, които порицаха своите връстници, обсебени от върху социалните мрежи.   За церемонията бяха превидени засилени мерки за сигурност, както и за утрешната меса на площад \"Свети Петър\". Министърът на вътрешните работи Марко Минити потвърди през седмицата повиеното ниво на риск от атентат в Италия, и разположи допълнително 10 000 полицаи, карабинери и войници, за да се грижат за сигурността в целия Рим, припомня Франс прес.   Военни джипове и бронетранспортьори бяха поставени като бариари срещу евентуални атаки с камион. Въпреки всичко 12-метров камион с турски регистрационни табели, чийто шофьор се заблудил, успя да навлезе в зоната за сигурност в центъра на града, съобщи БТА.", "date": "2018.03.31", "title": "Папата: Засрамете се!"}
{"url": "http://epicenter.bg/article/Zapochva-Strastnata-sedmitsa--pravoslavnite-hristiyani-se-podgotvyat-za-Vazkresenie/150610/9/0", "text": "Днес започва Страстната седмица за православните християни. Периодът е свързан с последните дни от земния живот на Божия син – Иисус Христос.   На старобългарски думата „страст” означава страдание. Ето защо шесте дни преди Великден се наричат още дни на страданието. Приближавайки се към кулминацията на тази седмица, всеки от дните от понеделник до събота е наречен велик. По стара традиция се извършват специални богослужения, а на Разпети петък постът е изключително строг.     Иисус Христос влиза в Йерусалимския храм и го намира пълен с търговци. Божият Син изгонва търговците, защото храмът е дом за молитва, а не място за търговия. В Евангелието се говори за проповедта на Иисус в храма и изреченото над безплодната смоковница – символ на човешката дума, която не позволява молитвата, покаянието и не носи духовни плодове.   Христос проповядва в храма и дава своите последни нравствени наставления. Разказва множество поучителни приказки. Една от най-известните са притчите за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.   Спасителят е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.   Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето Му.   Денят на великите страдания на Божия син. Той приема смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат. Лобното му място е Голгота, където прекарва часове в адски мъки, разпнат на кръст между двама разбойници. В момента на неговата физическа смърт на става слънчево затъмнение, а земята се разтриса.   Денят на оплакването и погребението на Исус Христос от майка му Света Богородица и жени, носещи миро. Гробът му е запечатан и пред него е поставена стража.   Църковната служба започва през нощта. След полунощ свещеникът изнася светлината и призовава вярващите да дойдат и вземат светлина от незалязващата, понеже Христос е възкресъл.    Първите два дни са отредени за разтребване вкъщи, като на рутинната дейност се придава и символично очистващ характер – прави се за здраве.   Велики понеделник е последният разрешен от църквата ден за пътуване, на следния пък е добре да се замислим за човешките добродетели и да подготвим душата си за Възкресението. На Велика сряда не се върши домакинска работа, забранява се пране, чистене, дори и готвене.   На Велики четвъртък се става рано призори и се боядисват великденските яйца.   Разпети петък е най-тъжният ден за вярващите. Ходи се на църква и се минава под масата, на която е плащеницата на Спасителя.  Спазва се строга забрана за каквато и да е било домашна работа. Най-ревностните християни прекарват деня в пост и молитва. Народът вярва, че който се весели, ще бъде застигнат от нещастие.   На Велика събота се пекат и украсяват обредните великденски хлябове. Това е и последният шанс за украсяване на яйцата за празника.   От Лазаровден до Томина неделя (неделният ден след Великден) не се ходи на гробища и не се прави помен за починалите.   Пасхалната служба за Великден започва вечерта в съботния ден. В полунощ свещенникът обявява Възкресението на Иисус Христос с думите: „Христос воскресе” и получава отговор: „Во истина воскресе”.  ", "date": "2018.03.31", "title": "Започва Страстната седмица, православните християни се подготвят за Възкресение"}
{"url": "http://epicenter.bg/article/Kakvo-se-slaga-na-trapezata-na-Tsvetnitsa---tsarkvata-razreshava-konsumatsiyata-na-riba/150599/9/25", "text": "Цветница се отбелязва в последната неделя преди Великден. На този ден задължително се ходи на църква и се палят свещи за здраве. Това е и вторият голям празник след Благовещение, на който се разрешава яденето на риба.     1400 г пресен спанак 150 г репички 1/3 чаша зехтин или олио 1 лимон 1 ч.л. горчица мъничко чесън на дребно пипер сол    За предпочитане е листата на спанака да се накъсат, вместо да се нарежат на ситно. Така ще останат по-дълго време свежи. Репичките се режат на тънки филийки. Всички продукти се смесват в съд с капак и добре се разбъркват. Салатата се подправя непосредствено преди сервирането й на масата.     Необходими продукти Начин на приготвяне Рибата се почиства и овкусява. Оставя се за 30 минути. Лукът, морковите и гъбите се нарязват и с тях се покрива дъното на тавата. Сулката се разстила върху зеленчуците с кожата нагоре. Налива се вода. Рибата се полива със зехтина. Пече се 30-40 минути.        кори за баница - 500 г     спанак - 250 г     сирене - 350 г     масло - 50 г     олио - 50 мл     кисело мляко - 300 г     брашно - 3 с.л.     яйца - 4 бр.     бакпулвер - 1 ч.л.     прясно мляко - 120 мл   В голяма купа разбийте яйцата, заедно с прясното мляко, киселото мляко, брашното и бакпулвера. Миксирайте добре. Наситнете спанака и сиренето.   Вземете кора, намазнете я и сложете от плънката, спанак и сирене. И така, докато корите привършат. Останалата смес се сипва отгоре на навитите на охлюв кори за баница. Пече се на 180 градуса за около 30 минути.  ", "date": "2018.03.31", "title": "Какво се слага на трапезата на Цветница – църквата разрешава консумацията на риба"}
{"url": "http://epicenter.bg/article/Petro-Poroshenko--Zashtitnitsite-na--Severen-potok-2--sa-sauchastnitsi-v-hibridnata-voyna-na-Rusiya--/150738/7/0", "text": "Президентът на Украйна Петро Порошенко разкритикува защитниците на проекта за газопровода „Северен поток-2“, предава Regnum, цитирана от Агенция \"Фокус\".  Порошенко заяви, че тези, които подкрепят строителството на тръбопровода „Северен поток-2“, са „съучастници на Русия в хибридната война“.  Президентът е особено възмутен от това, че в резултат на осъществяването на проекта, Украйна ще годишно два милиарда долара такси заради транзита на руския газ към ЕС.  Освен това Порошенко смята, че стартирането на „Северен поток-2“ ще доведе до това, че „Газпром“ ще намали доставките на газ в Украйна.  Припомняме, че преди 3 дни Германия одобри изграждането и оперирането на \"Северен поток 2\" на своя територия. Операторът на проекта съобщи, че очаква в следващите месеци разрешения да се получат и от другите страни по трасето на морския газопровод – Русия, Финландия, Швеция и Дания.  ", "date": "2018.03.31", "title": "Петро Порошенко: Защитниците на „Северен поток-2“ са съучастници в хибридната война на Русия! "}
{"url": "http://epicenter.bg/article/Vashington--Rusiya-shte-mozhe-da-zameni-ekspulsiranite-ot-SASht-diplomati-/150740/7/0", "text": "Русия ще може да депозира нови искания за акредитация, за да замени своите дипломати, които САЩ сметнаха за шпиони и експулсираха като ответна мярка за отравянето на бившия руски двоен агент Сергей Скрипал и дъщеря му на територията на Великобритания, предаде вчера Франс прес, цитирайки служител на Държавния департамент.  Тази седмица САЩ обявиха ескпулсирането на 48 дипломати от руското посолство във Вашингтон и на 12 други от руското представителство в ООН. Освен това те обявиха затварянето на руското консулство в Сиатъл. Мерките бяха предприети като част от съвместни действия на западните съюзници, припомня АФП.  \"САЩ експулсираха 48 служители на руското разузнаване, но не е казано, че Русия трябва да намали персонала на двустранното си представителство\", обясни вчера представител на Държавния департамент. Той уточни, че всички нови молби за акредитация ще бъдат разгледани поотделно.  Москва отрича, че експулсираните дипломати са шпиони. В отговор Русия експулсира 60 дипломати на САЩ и обяви затварянето на американското консулство в Санкт Петербург, но също не поиска съкращаването на броя на американските дипломати. Вашингтон също ще може да депозира нови искания за акредитация.   ", "date": "2018.03.31", "title": "Вашингтон: Русия ще може да замени експулсираните от САЩ дипломати "}
{"url": "http://epicenter.bg/article/V-Beliya-dom-i-Pentagona-otkazaha-da-komentirat-dumite-na-Tramp-za-otteglyane-na-SASht-ot-Siriya-/150742/7/0", "text": "Представители на Белия дом и Министерството на отбраната отказаха да дадат обяснения относно изказването на американския президент Доналд Тръмп за възможно предстоящо напускане на американските сили от Сирия.  \"Думите на президента говорят сами по себе си\", отговори уклончиво в петък представител на Съвета за национална сигурност към Белия дом. В Пентагона също не бе дадено конкретно уверение, че задачите на американската армия в Сирия ще останат същите.  \"Нашата мисия да победим „Ислямска държава“ остава непроменена. За по-подробен коментар относно изказванията на президента ви препоръчваме да се свържете с Белия дом\", заяви пред репортер на ТАСС майор Адриан Ранкин-Галауей от ведомството.  БГНЕС припомня, че в четвъртък, в Ричфийлд, щата Охайо американският държавен глава заяви, че има вероятност САЩ да изтеглят войските си от Сирия след разгрома на групировката \"Ислямска държава\" и че това може да се случи в най-скоро време.  \"В момента ние прокуждаме духа на ИД от Сирия“, обяви Тръмп и обеща, че в близко време групировката ще загуби напълно цялата завзета от нея територия.  \"Каним се да си тръгнем оттам много скоро, за да се върнем в нашата страна, на която принадлежим, в която искаме да живеем\", обобщи в четвъртък президентът.  ", "date": "2018.03.31", "title": "В Белия дом и Пентагона отказаха да коментират думите на Тръмп за оттегляне на САЩ от Сирия "}
{"url": "http://epicenter.bg/article/Gari-Kasparov-prizova-za-boykot-na-svetovnoto-po-futbol-v-Rusiya-/150744/7/0", "text": "Руският гросмайстор и 13-ти световен шампион по шахмат Гари Каспаров призова политиците по света да бойкотират световното пръвенство по футбол, което ще се проведе това лято в Русия. Призивът му е публикуван в германския вестник Frankfurter Allgemeine Zeitung, съобщават руските медии.  \"Аз по принцип съм против бойкотирането на спортни събития на толкова късен етап, доколкото една такава мярка наказва преди всичко спортистите. Но сега призовавам за политически бойкот на режима в Москва заради враждебните действия, които предприема ръководството на Русия\", заявява легендарният шахматист.  Според Каспаров едно от тези враждебни действия е отравянето на бившия полковник от ГРУ Сергей Скрипал и дъщеря му Юлия във Великобритания.  ", "date": "2018.03.31", "title": "Гари Каспаров призова за бойкот на световното по футбол в Русия "}
{"url": "http://epicenter.bg/article/London-obmislya-ruskata-molba-za-poseshtenieto-na-Yuliya-Skripal-v-bolnitsata-/150745/7/0", "text": "Британското правителство обмисля дали да позволи посещения в болницата при Юлия Скрипал, която се възстановява в болницата, след като бе отровена заедно с баща си, бившия двоен агент Сергей Скрипал, в Южна Англия, предава Reuters, цитирана от Агенция \"Фокус\".  „Обмисляме молбите за консулски достъп предвид нашите задължения по международното право, включително правата и желанията на самата Юлия Скрипал“, заяви говорител на британското МВнР.  Руското посолство в Лондон заяви, че „настоява за правото да посети Скрипал“, която е руски гражданин.  \"Добра новина: Както се съобщава, Юлия Скрипал оздравява благополучно. Настояваме на правото си да се видим с нея в съответствие с Консулската конвенция от 1968 г. (между СССР и Обединеното кралство)\", гласи съобщение на руската дипломатическа мисия в Лондон, разпространено вчера.  ", "date": "2018.03.31", "title": "Лондон обмисля руската молба за достъп до Юлия Скрипал в болницата "}
{"url": "http://epicenter.bg/article/Turtsiya-saobshti-za-vazmozhno-poseshtenie-na-Vladimir-Putin-na-3-april-/150746/7/0", "text": "Пресслужбата на турското президентство съобщи, че президентът на Русия Владимир Путин може да посети Анкара на 3 и 4 април на официално посещение, предава Интерфакс, цитирана от Агенция \"Фокус\".  „Седмото заседание на Съвета за сътрудничество под председателството на президентите на Турция и на Русия ще се проведе на 3 април, където ще участват и министри от двете страни“, пише в съобщението.  Очаква се, че в този ден ще се състои церемонията по установяването на основите на АЕЦ „Аккую“, която ще се строи по южното крайбрежие на Турция по руски проект.  Турските медии напомнят, че по време на посещението на Путин в Турция се планира и тристранна среща с президента на Иран Хасан Роухани, посветена на Сирия.  ", "date": "2018.03.31", "title": "Турция съобщи за възможно посещение на Владимир Путин на 3 април "}
{"url": "http://epicenter.bg/article/Otnovo-naprezhenie--Moskva-poiska-obyasneniya-ot-London-za-pretarsvaneto-na-samolet-na--Aeroflot--/150748/7/0", "text": "Руското посолство в Лондон е изпратило нота до британското външно министерство с искане за разяснения по случая с „Аерофлот“. Вчера британските власти забавиха с 3 часа полета на самолет на руската авиокомпания за Москва заради проверки, предаде БНР.  Шестима британски служители с куче се качили на борда и извършили обиск без свидетел от екипажа и без никакъв протокол, разказа командирът на полета.  Кремъл определи случилото се на летище „Хийтроу“ като „още една груба провокация“.  Според говорителя на руското външно министерство Мария Захарова британските власти не са дали причина за обиска.  „Не изключваме вероятността тази поредна провокация да е необходима на властите във Великобритания в опитите им с всички средства да спасят репутацията си, накърнена в огромна степен от т.н. случай „Скрипал“, каза тя.  Според източници в британското правителство, цитирани от вестник „Дейли телеграф“ и ТАСС, обискът не е бил свързан с разследването на отравянето на бившия агент Сергей Скрипал. Според тях става дума за обичайна проверка на самолет, пристигащ от „високорискова страна“.   Междувременно руското министерство на транспорта заяви, че не изключва аналогични мерки срещу британски авиопревозвачи, ако не бъде дадено удовлетворително обяснение за грубата провокация от страна на Лондон.  ", "date": "2018.03.31", "title": "Отново напрежение! Москва поиска обяснения от Лондон за претърсването на самолет на „Аерофлот“ "}
{"url": "http://epicenter.bg/article/Rusiya-goni-50-britanski-diplomati-v-otgovor-na-deystviyata-na-Velikobritaniya/150749/7/0", "text": "Прессекретарят на руското външно министерство Мария Захарова заяви, че страната ѝ възнамерява да изгони повече от 50 британски дипломати като огледални мерки за решението на Великобритания да изгони сътрудници от руските дипломатически представителства, предава ТАСС.   Москва отговори реципрочно на действията на Лондон, като изгони 23-ма британски дипломати, а освен това закри британското консулство в Санкт Петербург и прекрати дейността на Британския съвет в Руската федерация.   Вчера британският посланик в Москва Лори Бристоу бе отново повикан в руското външно министерство и му бе казано, че има един месец да съкрати дипломатическия персонал в Русия до размера на руската мисия в Обединеното кралство, отбелязва Ройтерс.   Днес говорителката на руското МВнР Мария Захарова, цитирана от ТАСС, уточни, че разликата между броя на руските и британските дипломати е над 50 души. \"Ние настояхме за паритет. Британците имат 50 дипломати повече от нас\", каза тя, от което следва, че Лондон трябва да върне у дома \"малко над 50\", добави тя.   В петък в Москва обявиха за ответни мерки срещу дипломатическите представителства на редица западни страни, решили да изгонят руски дипломати в рамките на координирана акция след инцидента в Солсбъри, предаде Фокус.   В същото време днес 60-те обявени за персона нон грата от Съединените щати руски дипломати напускат страната и се прибират у дома, каза посланикът във Вашингтон.   „На 31 март дипломатите, които бяха обявени за персона нон грата, летят за дома заедно с техните семейства\", заяви пред репортери руският посланик в САЩ Анатолий Антонов. Става дума за общо 171 души, предаде ТАСС казаното от Антонов.   Руското правителство осигури два самолета за транспортирането, единият от които ще мине през Ню Йорк, откъдето ще бъдат взети членовете на 14 семейства.   Тази седмица Вашингтон се присъедини към съюзниците на Великобритания в изгонването на руски дипломати в отговор на атаката срещу руски шпионин в Солсбъри, и досега 150 руски дипломати бяха предупредени да напуснат САЩ, страни от ЕС, членки на НАТО и други държави, предаде БГНЕС.   Въпреки тези действия руският дипломатически персонал в Щатите няма да остане дълго с намален състав, защото местата на експулсираните могат да бъдат заети от други руски служители, съобщиха от Вашингтон.", "date": "2018.03.31", "title": "Русия гони 50  британски дипломати в отговор на действията на Великобритания"}
{"url": "http://epicenter.bg/article/Rusiya-podsilva-voenniya-si-flot-s-50-boyni-sada-do-2020-godina-/150750/7/0", "text": "Командирът на военноморските сили на Русия Владимир Королев заяви, че руският флот разчита до 2020 г. да получи на въоръжени около 50 кораба и бойни съдове, предава РИА Новости, цитирана от Агенция \"Фокус\".  „Ние едновременно ще получим и въведем в бойния състав атомни ракетни подводници с балистични ракети, нови фрегати, дизелови подводници, малки ракетни кораби, съдове за поддръжка. Ще повторя, че това е основната задача, която поставя пред себе си главното командване на ВМФ. Това ще са около 50 кораба“, допълни той.  „Програмата по корабостроене за 2018-2020 г. ще бъде напълно изпълнена, това не подлежи на съмнение. По този повод работим на практика всеки ден заедно с министерството на промишлеността и търговията, с водещите предприятия“, заяви Королев.  ", "date": "2018.03.31", "title": "Русия подсилва военния си флот с 50 бойни съда до 2020 година "}
{"url": "http://epicenter.bg/article/Tramp-zamrazi-nad-200-mln--dolara--prednaznacheni-za-vazstanovyavaneto-na-Siriya-/150751/7/0", "text": "Белия дом е инструктирал Държавния департамент да замрази повече от 200 млн. долара, предназначени за „възстановителните дейности“ в Сирия и оказването на хуманитарна помощ в страната, съобщава „Уолстрийт джърнъл“, цитиран от БГНЕС. По данни на изданието президентът на САЩ Доналд Тръмп е решил да блокира средствата, след като е разбрал за тяхното предназначение от журналистически материал.  Информацията бива публикувана само ден, след като Тръмп увери, че американските войски ще напуснат Сирия много скоро.  \"Каним се да си тръгнем оттам много скоро, за да се върнем в нашата страна, на която принадлежим, в която искаме да живеем\", заяви в четвъртък в Ричфийлд, Охайо президентът, като допълни, че според него е „крайно време и другите да се погрижат (за случващото се в Сирия)“.  Позовавайки се на свои източници от американската администрация, по-късно АФП съобщи, че изказването на Тръмп всъщност не е било случайност, а отражение на продължаващите му вече няколко седмици планове да се откаже от средносрочния и дългосрочния ангажимент на САЩ към стабилизирането на Източна Сирия.  Амбициите на Тръмп са в абсолютен разрез и с новата стратегия на САЩ по отношение на Сирия, която бе оповестена през януари тази година от държавния секретар Рекс Тилърсън. Според Тилърсън американските военнослужещи трябва да останат в Сирия, за да предотвратят завръщането на ИД и „Ал Кайда“ на територията й, както и да елиминират възможността Иран да „засили още повече позициите си в Сирия“.  По-късно в своя реч в университета в Станфорд той предупреди още, че \"цялостното изтегляне на американските военни в момента ще върне властта на Асад и ще продължи бруталното му отношение към собствения му народ\". Преди броени седмици обаче Тилърсън беше уволнен.  ", "date": "2018.03.31", "title": "Тръмп замрази над 200 млн. долара, предназначени за възстановяването на Сирия "}
{"url": "http://epicenter.bg/article/Zaharova--London-ukriva-informatsiyata-za-Skripal--znachi-britanskite-spetssluzhbi-mozhe-da-sa-uchastvali-/150754/7/0", "text": "Това, че Лондон крие информацията по делото за отравянето в Солсбъри на семейство Скрипал може да означава, че в инцидента са участвали британските спецслужби. Това заяви в интервю пред „Пети канал” официалният представител на руското министерство на външните работи Мария Захарова, предава ТАСС, цитирана от Агенция \"Фокус\".  „Ние не разполагаме с информация по това дело и до този момент. Единствените официални данни, които получихме от Великобритания, бяха по отношение на подобрението на състоянието на Юлия Скрипал. Затова да говорим директно за участие на Великобритания и официални лица в тази история е сложно, но има подозрения, че това е така“, заяви Захарова.  Тя добави, че „укриването на информация и неразгласяването на детайли от случилото се навежда на мисълта, че действително в това може да са участвали британските спецслужби“.  ", "date": "2018.03.31", "title": "Захарова: Лондон укрива информацията за Скрипал, значи британските спецслужби може да са участвали!"}
{"url": "http://epicenter.bg/article/Hilyadi-se-sabraha-za-pogrebenieto-na-Stivan-Hoking-/150755/7/0", "text": "Хиляди хора се събраха за погребението на световноизвестния британски физик Стивън Хокинг, предадоха Би Би Си и в. \"Дейли мирър\", цитирани от бТВ.  Актьорът Еди Редмейн, който изигра ролята на професора в биографичната драма \"Теория за всичко\" през 2014 г., беше сред подранилите. Той е един от седемте души, които ще произнесат речи в памет на учения днес. Сред другите са големият син на Хокинг Робърт, физичката проф. Фей Доукър и кралският астроном лорд Мартин Рийс.  До 500 членове на семейството, приятели и колеги се очаква да присъстват на частната служба в църквата \"Св. Мария\" в Кембридж.  Камбаната на църквата ще удари 76 пъти, по веднъж за всяка година от живота на проф. Стивън Хокинг, когато пристигне погребалният кортеж.  Прахът на световноизвестния британски физик Стивън Хокинг ще бъде положен в Уестминстърското абатство в близост до гроба на Исак Нютон през юни.  ", "date": "2018.03.31", "title": "Хиляди се събраха за погребението на Стивън Хокинг "}
{"url": "http://epicenter.bg/article/SASht-shte-izdavat-vizi-sled/150725/7/0", "text": "\r\n \r\n \r\n \r\n \r\n \r\n Изискването идва от Държавния департамент и представлява сериозно увеличение на информацията, която предоставят кандидатите за входящ документ. Информацията ще се използва за проверка на самоличността, независимо дали става дума за имигрантска или неимигрантска виза.   На рестрикцията няма да бъдат подложени граждани на държави, които влизат в САЩ без визи, като Великобритания, Канада, Франция и Германия.   \r\n", "date": "2018.03.31", "title": "САЩ ще издават визи след данни за активност в социалните мрежи"}
{"url": "http://epicenter.bg/article/Konfliktat-eskalira--Pretarsvat-ruski-samolet-s-politsiya-i-kuche-bez-prichina-na--quot-Hiytrou-quot--/150727/7/0", "text": "Пореден епизод от напрежението между Великобритания и Русия. Самолет на \"Аерофлот\" е бил претърсен на лондонското летище \"Хийтроу\" след пристигането си от Москва. Британските власти извършили обиск на машината, без да посочат конкретни причини.  Те принудили членовете на екипажа да напуснат самолета и изолирали командира в пилотската кабина, което според компанията е в разрез с международната практика. Посолството на Русия в Лондон вече е изпратило нота до британското външно министерство.  Говорителят на руското външно ведомство Мария Захарова, пък определи действията като \"поредна провокация\". Вече е ясно, че самолетът е кацнал на летище \"Шереметиево\".  \"Станахме свидетели на още една груба провокация на британските власти. Сили на на граничната служба и митницата претърсиха самолета на \"Аерофлот\" извършващ полет 2582/2583 Москва - Лондон - Москва. Подобни неща се случват крайно рядко и по принцип са извънредни\", заяви прессекретарят на посолството.  Британците се опитали да претърсят самолета без присъствието на екипажа, продължава той, подчертавайки, че това е категорично забранено от действащите правила. След като на летището пристигнал сътрудник на посолството, след продължителни преговори той успял да издейства разрешение командирът на полета да присъства на обиска. Накрая британците отказали да представят \"каквито и да било писмени документи, посочващи причината за акцията, правното й основание и резултатите\", заяви говорителят на посолството, като свързва случая с \"политиката на враждебност на правителството на Обединеното кралство по отношение на Русия\".  По-рано вчера руски журналист успял да разговаря с пътник на име Александър, който пристигнал с полет 2582 в 15,57 местно време от Шереметиево на \"Хийтроу\". По думите му при слизането пътниците били пресрещнати от около седем полицаи с куче на самия изход (на вратата на ръкава). Те им наредили да свалят от рамо чантите и раниците и да ги държат ниско долу, за да може кучето да ги подуши. Александър видял как няколко човека са отведени настрани и ръчният им багаж е претърсен. Това предизвикало задръстване в салона. Сред пътниците имало и руснаци, и чужденци.  \"Всичко това беше много неприятно и крайно необичайно\", казва пътникът. Форин офис е потвърдил за руската емисия на Би Би Си факта за обиска на самолета Airbus А-321 на \"Аерофлот\", пристигнал с редовен полет на \"Хийтроу\". По информация на британското външно министерство претърсването е било извършено от митническата служба, а не от полицията. Не се посочва във връзка с какво разследване.  Руската емисия на Би Би Си отбелязва, че този самолет А-321 с бордови номер VP-BOC за последен път е извършил полет по маршрута Лондон-Москва-Лондон на 5 март. Преди това е летял от Москва до \"Хийтроу\" на 26 февруари. Снощи след претърсването е излетял обратно за Москва със закъснение от три часа.  Ако, както предполага руското външно министерство, това е свързано с делото Скрипал, възможно е британските следователи да търсят следи от нервнопаралитично вещество в салона и багажното отделение, предвид версията, че с този самолет във Великобритания може да е пристигнал отровителят с веществото, или че след покушението може да е излетял за Русия със същия самолет, посочва Би Би Си.  Юлия Скрипал е пристигнала на гости при баща си от Москва на 3 март също с полет на \"Аерофлот\", но в този ден самолетът е бил друг.  ", "date": "2018.03.31", "title": "Конфликтът ескалира! Претърсват руски самолет с полиция и куче без причина на \"Хийтроу\"! "}
{"url": "http://epicenter.bg/article/Darzhavniyat-departament-na-SASht--Gordi-sme--che-Makedoniya-se-prisaedini-kam-obshtite-deystviya-sreshtu-Rusiya/150731/7/0", "text": "Държавният департамент на САЩ в изявление до македонското външно министерство посочи, че Вашингтон се гордее, че Македония се е присъединила към съвместното американско-европейско действие срещу Русия заради нейното безотговорно поведение. Това предава изданието „Локално“, цитирано от Агенция \"Фокус\". Припомняме, че Скопие реши да експулсира един руски дипломат като мярка срещу Москва заради предполагаемото ѝ участие в отравяне на бившия двоен шпионин Сергей Скрипал и дъщеря му Юли.  „Ясно доказахме, че сме солидарни с Великобритания и изпратихме ясно послание, че Русия плаща висока цена за безотговорното си поведение. Ние продължаваме да координираме нашите партньори и съюзници, а тези, които още не са го направили, ги насърчаваме да предприемат мерки за изпращане на подобно послание до Русия“, пише в изявлението на Държавния департамент.  ", "date": "2018.03.31", "title": "Държавният департамент на САЩ: Горди сме, че Македония се присъедини към общите действия срещу Русия"}
{"url": "http://epicenter.bg/article/V-Rumaniya-ima--quot-solidno-prisastvie-quot--na-ruski-shpioni--tvardi-ministarat-na-vanshnite-raboti-/150736/7/51", "text": "Румънският външен министър Теодор Мелешкану заяви, че Русия има \"много солидно\" шпионско присъствие в Румъния.  Това необичайно откровено изявление е първият директен коментар на високопоставен румънски представител по темата напоследък, отбелязва Асошиейтед прес, цитирана от БНР.  Отношенията между Букурещ и Москва, които са като цяло хладни, се обтегнаха още повече тази седмица, когато Румъния експулсира един руски дипломат заради атаката срещу бившия шпионин Сергей Скрипал във Великобритания, а Русия отвърна със същата мярка.  Аналогичен е отговорът на Москва спрямо Париж. Вчера стана ясно, че ще трябва да напуснат Русия четирима френски дипломати, колкото са и руските дипломати, които Франция експулсира заради случая „Скрипал“.  ", "date": "2018.03.31", "title": "В Румъния има \"солидно присъствие\" на руски шпиони, твърди министърът на външните работи "}
{"url": "http://epicenter.bg/article/Ofitsialno--Putin-otiva-v-Ankara-na-sreshta-s-Erdogan-i-Rohani-/150758/7/0", "text": "Турция ще бъде домакин на 4 април на тристранна среща за Сирия с участието на президентите на Турция, Русия и Иран, съобщи днес турското президентство, предаде БТА.  Тримата лидери Реджеп Тайип Ердоган, Владимир Путин и Хасан Рохани ще обсъдят в Анкара регионалните развития и продължаващата война в Сирия, както и двустранните отношения.  Трите страни са гаранти на примирието в Сирия, договорено през декември 2016 г., което доведе до преговорния процес от Астана за намиране на политическо решение на конфликта, отбелязва \"Хюриет дейли нюз\". Тези преговори се водят паралелно на дискусиите под егидата на ООН в Женева.  Анкара също така ще бъде домакин на 3 април на седмата среща на Съвета за сътрудничество на високо равнище между Турция и Русия, се посочва още в съобщението.  В рамките на визитата Путин ще присъства на церемония по полагане на основите на АЕЦ \"Аккую\" в Южна Турция.  ", "date": "2018.03.31", "title": "Официално: Путин отива в Анкара на среща с Ердоган и Рохани "}
{"url": "http://epicenter.bg/article/Otnovo-naprezhenie--Severna-Koreya-podgotvya-nov-yadren-opit--tvardi-Tokio-/150759/7/0", "text": "Япония твърди, че Северна Корея подготвя нов ядрен опит. Изявлението направи японският външен министър Таро Асо, според когото е започнало изнасяне на земни пластове от подземния тунел, където беше извършен предишният опит, предава БНР.  През септември Пхенян извърши шестия си ядрен опит. Напоследък лидерът на страната Ким Чен-ун демонстрира готовност за нормализиране на отношенията с международната общност и за 27 април е насрочена негова среща с южнокорейския президент Мун Дже-ин.  Пхенян обяви готовност да започне и диалог за нормализиране на отношенията със САЩ, в хода на който може да обсъди ядреното разоръжаване на Корейския полуостров.  ", "date": "2018.03.31", "title": "Отново напрежение: Северна Корея подготвя нов ядрен опит, твърди Токио "}
{"url": "http://epicenter.bg/article/Srabskiyat-prezident-e-protiv--quot-zamrazen-konflikt-quot--v-Kosovo-/150760/7/51", "text": "Сръбският президент Александър Вучич заяви днес, че е против състоянието на \"замразен конфликт\" в Косово, защото тази \"наглед реална възможност\" оставя все по-малко шансове на Сърбия да защити своя суверенитет в Косово, съобщава сръбската телевизия РТС, цитирана от бТВ.  На среща с неправителствени организации в рамките на вътрешния диалог за Косово, Вучич каза, че в момента има две реални опции, едната от които е запазване на състоянието на замразен конфликт и изчакване на по-добра възможност в бъдеще, смятана от мнозинството участници във вътрешния диалог за най-реалната.  \"Аз съм против такова решение не защото не обичам Сърбия или не разбирам световните тенденции в глобалната политика, а защото анализирахме с някои неправителствени организации и фондове чрез правителството и службата за Косово какво можем да спечелим и да изгубим\", каза Вучич, като добави, че с течение на времето Сърбия няма да спечели нищо, а другата страна ще бъде в по-добра позиция.  Втората опция според президента е продължаването на диалога с Прищина, но \"само след като бъде изпълнено договореното\".  \"Разбира се, че разговорите ще продължат, но по какъв начин и в какъв формат, ще видим\", каза Вучич.  ", "date": "2018.03.31", "title": "Сръбският президент е против \"замразен конфликт\" в Косово "}
{"url": "http://epicenter.bg/article/Hilyadi-albantsi-se-biha-s-politsiyata-i-potroshiha-i-zapaliha-KPP-v-protest-sreshtu-patni-taksi-/150762/7/51", "text": "Хиляди албанци и граждани на Косово се биха с полицията в събота в протест срещу пътните такси в Албания, пише базираното в Прищина албанско електронно издание Gazeta Express, цитирано от Агенция \"Фокус\".  Разярената тълпа замеря полицейските служители с камъни и запали будките на контролно-пропускателния пункт в събота в протест срещу пътните такси на стойност от 5 до 45 лева (2.5 – 22.5 евро). Жителите на Северна Албания, както и граждани на Косово, които използват въпросния път, за да достигнат до албанското крайбрежие, искат премахването на таксите, на основание, че те са прекалено високи. Правителството на страната обеща отстъпки за хората, които използват пътя често.  Премиерът на Албания Еди Рама заяви, че насилието срещу полицията и увреждането на собствеността ще бъдат наказани.  По-рано тази седмица, когато бяха наложени таксите, тираджии от Косово блокираха пътя в протест срещу тях.  Косовският премиер Рамуш Харадинай заяви, че таксите са „излишни“ и призова албанските власти да завършат магистралата, като отбеляза, че сегашното й състояние не изпълнява критериите и не отговаря на нуждите и трябва да бъде подобрена, за да има основание за плащане на пътна такса.  ", "date": "2018.03.31", "title": "Хиляди албанци се биха с полицията и потрошиха и запалиха КПП в протест срещу пътни такси "}
{"url": "http://epicenter.bg/article/Aleksandar-Trifonov--Ginka-Varbakova-tryabva-da-ima-1-5-mlrd-evro--za-da-kupi-ChEZ-/150728/11/0", "text": "ЧЕЗ, Инерком и Комисия  (Мистериите около една сделка) Не спират коментариите около покупката на ЧЕЗ България от компанията „Инерком“. Дори и Парламентът се включи в търсенето сензации чрез създаването на Временна комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България. Но какво ще се прави с получената информация не е ясно. Сигурно е това, че ще има възможност за дефилиране на медии и студия, за упражняване и демонстриране на аналитически способности и политически пристрастия и противоборства.   Не се споменават и дискутират базови и съществени постановки в сделката и по отношение енергийната политика на държавата, които:   - изплуваха с конкретния случай с продажбо-покупката на ЧЕЗ България;   - които граничат с необясними мистерии;    - 320 мил. евро - за ЧЕЗ-Прага;  - 115 мил. евро към ЕБРР за реализиране на инвестиционна програма;  - 96 мил. евро дългосрочен и краткосрочен дълг на ЧЕЗ- България (68 милиона евро дългосрочни кредити към финансови институции и  28 милиона евро краткосрочни задължения (основно към доставчици);  - 220 мил. за оперативна дейност ( както досега );  - около 375 мил. евро за инвестиции. Досега ЧЕЗ са изпълнили около 60% от обещаните и одобрени от КЕВР инвестиции и при средно 75 мил. евро ( 150 мил. лева) годишно за един поне 5 годишен хоризонт ще е необходимтози допълнителен ресурс. Това произтича и от приетата от ЧЕЗ България инвестиционна програма 2016 – 2023 г.;  - Освен това Инерком ще трябва да представи гаранции, че ще спази своите инвестиционни намерения, а гаранции се дават срещу блокиране на авоари;  Или общо   Комисията трябва да изясни мистерия откъде Инерком разполага или ще разполага с такъв финансов ресурс и конкретно по отделните позиции.    Основният източник на приходи ще бъде от продажба на електроенергия по съгласувани и одобрени от КЕВР цени. Като се има предвид, че обикновено максималният срок за предоставяне на кредити е 10 – 12 години следва, че на банките и/или финансиращите структури е предоставена убедителна информация за движението на цените на електроенергията за този период и в бъдеще. Едва ли банките ще повярват на прогнози на Инерком, като се има предвид непредсказуемостта на действията на КЕВР по тази тема и чувствителността на обществото.   - Потвърдила ли е НЕК ангажимента си да покрива 100% инвестициите на ЧЕЗ България, респ. на Инерком;  - Какъв размер на печалба е приела НЕК да гарантира на Инерком? При ЧЕЗ той беше в при подписване на договора 16%, впоследствие намален на 12%, докато в Европа допустимия размер за такава дейност е 5-6%;   ( около 19 мил. евро). С такава печалба е видно, че ресурс от 1,5 млрд евро може да се изплати за срок от 75 години, от което следва, че:  - или ще се ограничат разходите на подръжка, което ще бъде за сметка на потребителите;  - или ще се декларират фиктивни инвестиции, с което ще бъдат ощетени отново потребителите поради влошено качество на услугата;;  - или част от инвестициите ще бъдат за сметка на потребителите, а възстановяването им ще бъде в неясно бъдеще;  - или ще се вдигат рязко цените на електроенергията;   - целесъобразността на разходите, правени от ЧЕЗ България;  - до каква степен ЧЕЗ България е реинвестирала печалбата си в инвестиции в България и каква част е изнасяла;  - какви възможности за контрол съществуват в лицензионните договори между НЕК и ЧЕЗ България и те да бъдат усъвършенствани при тяхното подновяване между НЕК и Инерком, за да не се ощетява държавния бюджет и да страда населението;    В активите на ЧЕЗ България влизат:   29 км въздушни електропроводни линии с високо напрежение (ВН) (110 kV);   33 км подземни преносни линии с ВН (110 kV);   17 068 км въздушни електропроводни линии със средно напрежение (10 и 20 kV);   7 311 км подземни електропроводни линии със средно напрежение (СН);   22 898 км въздушни електропроводни линии с ниско напрежение (НН) (1 kV);   9 385 км подземни електропроводни линии с НН;   26 подстанции за ВН/СН;   15 929 разпределителни станции за СН/НН   19 200 трансформатори за СН/НН;   2 108 145 монтирани електромери.  Тази инфраструктура се поддържа от персонал от около 2000 души;   Приватизацията беше обусловена от заключението, че държавата е лош стопанин и е липсвал финансов ресурс за обновяването на тази инфраструктура.  Към момента около 20% от тази инфраструктура е над 30 години, а около 30% над 20 години. ЧЕЗ България се справяше с български изпълнителски персонал, като висшия мениджмънт беше от Чехия.    -     - какъв е ангажиментът на Инерком за намаляване на технологичните загуби, с цел да се увеличи печалбата на компанията и ограничаване ръста на цените на електроенергията. Трябва да има и гаранция за този ангажимент, а не само декларация както беше при ЧЕЗ България. Въпреки това намалението им е от 17,06% през 2005 г. на 11,59 през 2014 г.- около 0,6% /година и ЧЕЗ България планираше намаление с 1 %/година за периода 2016 – 2023 г.;    Съгласно постановление № 181/ 22.03.2016 г. обекти на национлна сигурност в енергетиката, които имат отношение към конкретния казус са :  VI. Сектор \"Енергетика\"  1. Стратегически дейности:  1.1. Управление на отрасъл енергетика;  1.2. Производство на електрическа енергия, добив на въглища и експлоатация на хидротехнически съоръжения;  1.4. Пренос на електрическа енергия;  2.9. Централно диспечерско управление и териториалните диспечерски управления на \"Електроенергиен системен оператор\" - ЕАД;  2.10. Електрически подстанции: 400 kV \"Добруджа\", 400 kV \"София запад\", 750 kV \"Варна\", 400 kV \"Червена могила\" и 400 kV \"Благоевград\";  2.11. Открита разпределителна уредба 400 kV \"Марица изток 3\";  2.12. Електропроводи: 400 kV \"Алабак\" и 400 kV \"Крива река\";  2.13. Кабелни линии на територията на гр. София: 110 kV \"Левски\", 110 kV \"Дондуков\" и 110 kV \"Руски\";  Следва, че част от електроразпределителните мрежи 400 кV, 110 кV и 20 кV не са обект на национална сигурност. Те могат да бъдат обект на умишлено разрушаване ( в т.ч. и тероризъм) или случайно – от природни бедствия;     - какво е точно съдържанието на понятието „пренос на електрическа енергия“ и какви ще бъдат ангажиментите на Инерком, респ. какви отговорности и гаранции, трябва да поеме компанията, за да не страдат потребителите на електроенергия – бъдещите й клиенти;   - в какъв срок трябва да се промени съотношение въздушни- подземни кабели, за да се гарантира в по-висока степен енергийна сигурност/националната сигурност и какви ангажименти трябва да поеме Инерком във тази връзка;   - кои други обекти в енергетиката трябва да бъдат обект на национална сигурност и как да бъдат защитени от умишлени посегателства;    - Променя се цялата финансова схема на сделката, а за това са изразходвани значителни финансови средства за адвокати, за споразумения с финансиращи и застрахователни организации, пътувания и др. Това означава всичко да започне отначало – нови месеци на преговори, нови разходи, в т.ч. и от българска страна, а това противоречи на интересите на чехската страна;  - на българската страна ще станат достояние целите и плановете по придобиването на ЧЕЗ България и следващите действия. От това могат да последват неприятни за страните по сделката претенции, разследвания, обществен резонанс и др.    - Инерком обявява несъстоятелност – много са възможностите и вероятностите при различни източници на финансиране и евентуално (обичайно) неспазване от страна на българскта държава на ангажименти по отношения съхраняване размера на печалбата, цени на електроенергията и т.н. При това положение финансиращите организации поемат управлението на дружеството. Те ще бъдат в правото си да спрат функционирането на дружеството, за да не се трупат допълнителни дългове и да си възстановят във възможния максимален размер на отпуснатите кредити от масата на несъстоятелността. Т.е. банките могат да продават спокойно и без да питат никого собствеността на Инерком, в т.ч. носещи конструкции, кабели, трансформатори и т.н. понеже те не са обект на национална сигурност. Възможно е да възникне колапс в електроснабдяването и да последва правителствена криза. Намесата на държавата за връщане на собствеността в патрониума на държавата ще струва вече много скъпо, тъй като тя ще бъде в положение \"цунг-цванг\" е няма да има време за преговори. Плащаш, колкото ти поискат.  -   Основание – активите не са обект на национална сигурност. В един кратък период от време ще се получи ситуацията – активите са вече чужда и неизвестна чия собственост, а Инерком притежава само лицензии. Държавата отново е на колене – ако не признае новия собственик и не му прехвърли лицензиите, държавата трудно ще организира електроснабдяването на близо 3 мил. потребители. Тези потребители стават заложник на чужда и с незвестен авторитет и цели компания. Съвременна колонизация;    Изводи:  Държавата не може да се намесва в частни търговски сделки, дори може да бъде осъдена поради възпрепятстване на Инерком да реализира своя проект и получи планираните приходи/печалби;   Не трябва да се подценяват идеолозите и организаторите на тази сделка и едва ли Комисията ще ги постави на колене. Ровене на архиви и изслушвания е чиста бюрокрация и демонстрация на активност    При този подход:  - тя ще получи достъп до всички документи по сделката;  - ще получи обезщетението, ако ЧЕЗ България спечели делото срещу българската държава;  - българските потребители няма да плащат разходите/печалбата на Инерком и лихвите за взетите от нея кредити;  - след това държавата може отново да потърси партньор в експлоатацията на електроразпределителната мрежа, в т.ч. компания само за управление на дейността, като не повтори направените досега грешки.    Този казус е поредното доказателство за безпомощността на държавата, погрешния модел на управление. Ситуацията е безнадеждна, защото този модел се споделя с различни нюанси от всички партии.     ", "date": "2018.03.31", "title": "Александър Трифонов: Гинка Върбакова трябва да има 1,5 млрд евро, за да купи ЧЕЗ!"}
{"url": "http://epicenter.bg/article/Gabriele-Kubi--Dzhendar-obrazovanieto-pohishtava-detsata-ni--Video--/150732/11/33", "text": "\"Това, което описвам, не се случва във всяко училище и всяка детска градина, но е промотирано от световните и националните организации като ООН, ЕС, СЗО, УНИЦЕФ и др.: насърчаване на мастурбацията от бебешка възраст нататък; запознаване с различни видове сексуални ориентации, като равностойни, ЛГБТИ IQ; представяне на разбитото семейство като равностоен вид семейство – сингъл-семейство (от един родител), пачуърк-семейство (с деца от различни бракове), рейнбоу-семейство (еднополови родители) – всичко това са разбити семейства, с невероятно голямо страдание, преживявано от тези, които живеят в такива семейства; детски книги, за които сме чували, в които принцът се жени за принц, представени на децата от феята, която ги учи „само ти знаеш какъв е твоя пол, говори с някого, на когото имаш доверие“ – това присъства в детските книжки, това се дава в ръцете на нашите деца; умишлено дестабилизиране на идентичността на момчета и момичета.    Нашето общество трябва да приеме хедонистичното схващане за сексуалността. Прави всичко, което удовлетворява страстта ти, с мъж, с жена, или и двете, или с каквото и да е друго. От люлката до гроба. Това е освобождението, сексуалното „освобождение“, за което се бореше движението от 60-те, подкрепено с интелектуалната мощ на философите от франкфуртската школа.   Тук виждате освобождението на страстта. Тези хора образуваха т.нар. „Комуна Едно“ в Западен Берлин и прокламираха секс с всички, и най-вече с деца, пред деца, и секс между деца.    Наскоро те се появиха, излязоха пред пресата, наведоха глави и казаха „Беше грешка“ и толкова. Това беше за медиите, никой не повдигна никакъв въпрос. Какво виждаме 50 години по-късно? Страстта беше освободена.  , една трета от децата в детската градина с неспособност да говорят и с психологически смущения, милиони пристрастени към порнография и консумация на порнография от смартфон-поколението.  Потресаващият факт е, че бремето на страданието и културния упадък, които сексуалната революция създава, са очевидни, но обществото в голямата си част изглежда е загубило способността да се промени. Загубена е способността на обществото от Ниневия, когато Йона ходел из града в продължение на три дни, защото той бил голям, и казвал „Отвърнете се от греховете си“. Царят го чул и обявил период на пост и покаяние за хората и животните. Ние нямаме тази способност.    Това, което се насажда на нашите деца в детските градини и в училищата, е хедонистичната концепция за сексуалността. Хедонизмът е философско учение, което разглежда удоволствието като най-важното благо на човешкия живот. Хедонистите се опитват да увеличат удоволствието и да намалят страданието. Хедонизъм в сексуалността означава „прави всичко, което увеличава страстта ти, на всяка възраст, с всеки човек, който те привлича, мъж, жена, или и двете.  Всички сексуални действия имат една и съща стойност. Хетеросексуалност, гей, лесбийска, транссексуалност и всякакви видове перверзии като садо-мазохизма. Смени си пола, ако така ти харесва, може би разумът ти е заклещен в погрешното тяло“.  Според доклад от 2010 на Специалния докладчик на ООН за правото на образование, целта на разбираемото сексуално обучение трябва да бъде, цитирам: „удоволствието и насладата от сексуалността, разрушаване на чувството за вина по отношение на еротичността“.    Само едно ограничение остава за сексуалните действия и то е принципът на съгласието. Прави само това, което сексуалният партньор, или сексуалните партньори, са съгласни да правят. Но как може този принцип да работи? Ако сексуалното желание излезе от контрол? И това не проработи? Както показват пристрастяването към порнографията и перверзните сексуални практики сред нашето общество?   Къде е протестът? Къде са неимоверните усилия на нашите правителства и международни институции да направят нещо по този въпрос? Няма ги, защото е нужно очистване на цялото наше общество.  Горко на всеки, който възразява срещу хедонистичната идея, който посочва рисковете от изгубените мечти или тежките последици на тази идея.   Онези от нас, които въстават срещу погубващата роля на хедонизма, го правят от любов към нашите ближни човешки същества, любов към нашите деца и отговорност към нашето бъдеще.   Хедонистичният подход към сексуалността, лишен от всякакви морални стандарти, е промотиран и налаган в училищните програми от ООН и неговите под-агенции – СЗО, Уницеф, Фонда за населението към ООН, ЕС и неговата мрежа от под-организации, световни НПО като IPPF и разбира се всички ЛГБТИ организации. IPPF, както знаете, е най-мощната организация на света, защитаваща абортите, която печели пари от продажбата на органи на абортирани бебета.    Да, ние искаме отговорно да планираме размера на нашите семейства. Да, искаме да сме здрави. Да, ние искаме да образоваме нашите деца за правилната употреба на сексуалността и да ги приготвим за брака и семейството. Нека разгледаме съдържанието на разбираемото сексуално образование според официалните документи на СЗО, IPPF и другите.  Това, което описвам, не се случва във всяко училище и всяка детска градина, но е промотирано от световните и националните организации: насърчаване на мастурбацията от бебешка възраст нататък; запознаване с различни видове сексуални ориентации, като равностойни, ЛГБТИ IQ; представяне на разбитото семейство като равностоен вид семейство – сингъл-семейство (от един родител), пачуърк-семейство (с деца от различни бракове), рейнбоу-семейство (еднополови родители) – всичко това са разбити семейства, с невероятно голямо страдание, преживявано от тези, които живеят в такива семейства; детски книги, за които сме чували, в които принцът се жени за принц, представени на децата от феята, която ги учи „само ти знаеш какъв е твоя пол, говори с някого, на когото имаш доверие“ – това присъства в детските книжки, това се дава в ръцете на нашите деца;    Мисля, че това е една агресивна идеология, която става все по-тоталитарна, всички ние, както и хората преди нас, сме в една и съща позиция, изправени сме пред това тоталитарно движение. Като германка аз знам много добре за какво говоря.    Този нов тоталитаризъм е много подмолен, идва в плаща на свободата, затова моето подзаглавие е „Унищожаване на свободата в името на свободата“. Той казва „Освободи своята сексуалност“, колко прекрасно! За нас като човешки същества е трудно наистина да овладеем своята сексуалност в духовността си и в сърцата си, това не е лесно,    Различно е, и ние не сме наясно, ние спим от толкова дълго време. Не го разпознаваме, мислим си „Това е само за малцинствата, ние сме толерантни, нека живеят както искат, а ние ще живеем нашия нормален християнски живот.“ Това ни заблуждаваше и ние не видяхме, че това, което става, няма нищо общо, не е това, което малцинството действително иска.   След като постигнаха това право, те не се възползват от него, значи става дума за нещо друго. Става дума за унищожаване на идеята за семейство. Семейството като такова. И ние не разбрахме това. Нямаме друг изход, освен да създадем съпротива срещу това, всеки един на своето място. За това се иска кураж.  Ако чакате по-дълго, цената ще се качи. Тя вече се качва. Нужен е кураж, сега. Може да се започне просто като се изправим и кажем „Не, аз не вярвам в това. Аз вярвам в това.“ Не бива да мълчим. Сега, въпросът за училищата. Ако се намирате в подобна динамика, това включва всичко.  Католическата църква е крепост, но сега виждаме, че те влизат дори и в църквата и това е много, много тревожно. И разбира се в училищата има нужда от смели и силни хора, които да отстояват, а къде са те? Има все по-малко силни хора, защото човек е силен, само когато има идентичност.   Така че, къде са силните хора, които ще се съпротивляват, няма друг начин, ето Вие правите това в Испания, на много голямо ниво, и аз съм благодарна за това, което правите, то е чудесно и ние нямаме никакъв друг избор, всеки един, според способностите си, да говори истината и да оказва съпротива в училищата....  УНИЦЕФ е изцяло „за“ разбираемото сексуално обучение, така че спрете да купувате техните прекрасни коледни картички, всички под-организации на ООН са „за“ това, СЗО дори промени стандартите за сексуалността, нали така? Недейте да се заблуждавате, всичко това се представя като хуманност и загриженост за децата, за правата на детето, имайте предвид това.   Това се опитват да постигнат. И разбира се, децата имат права, ние обичаме децата, не е ли така, абортираме милиони деца, но обичаме децата. Така че, бъдете наясно и ако чуете от ООН за правата на детето, знайте, че става дума за разрушаването на авторитета и любящата грижа на родителите и семействата им.   ", "date": "2018.03.31", "title": "Габриеле Куби: Джендър образованието похищава децата ни (Видео) "}
{"url": "http://epicenter.bg/article/RIA-Novosti--SASht-i-Velikobritaniya-iziskvat-da-se-gonyat-diplomati--Balgariya-otkazva-/150752/11/33", "text": "Българският премиер Бойко Борисов заяви, че \"липсват доказателства за вината на Москва\" и отказа да изгони от страната руски дипломати заради отравянето на Сергей Скрипал и дъщеря му в британския град Солсбъри. Не всички български политици са съгласни с него, но сега неговите поддръжници в София са все пак повече. Това пише в свой анализ руската РИА Новости.  Както показаха резултатите от последните президентски избори, общественото мнение в България по отношение на Русия е разделено. През 2017 г. антируски настроеният Росен Плевнелиев бе заменен на поста президент от приятеля на Москва Румен Радев. Сега София коригира външнополитическия си курс. И се пробва в ролята на \"мост между Изтока и Запада\", разчитайки на доверени отношения както с Кремъл, така и с Белия дом.  По-рано на София това не ѝ се удаваше. Под натиска на САЩ и ЕС премиерът Борисов се отказа от газопровода \"Южен поток\", който трябваше да мине през българска територия. И оттегли съгласието си за строителство на АЕЦ \"Белене\", за което плати на Москва солидна неустойка. България понесе големи финансови и морални загуби и в алканската страна вече е искат да вървят към по-нататъшно изостряне на отношенията с Русия.  При това Москва има един нов коз в играта на българското направление - проектът за газопровода \"Турски поток\". В София са наясно колко ненадеждна е Украйна като транзитьор на газ и биха предпочели да получават синьо гориво по обходния маршрут от юг. През март президентът Владимир Путин и премиерът Борисов обсъдиха възможността за създаване на разклонение на тръбопровода, което да води до България. А по съобщения в интернет-ресурса news.bg, може да се върнат и към проекта АЕЦ \"Белене\".    В разговор с РИА Новости водещият научен сътрудник в Института по Европа към Руската академия на науките Павел Кандел нарече новия курс на българските власти \"коригиране на дисбаланса\", наложен през последните десетилетия. Промените станаха неизбежни след президентските избори от 2017 г.  .  \"Радев проведе изборите под лозунги за подобряване на отношенията с Русия. И победи. Той е длъжен да демонстрира, че думите му не са напразни. Победата на Радев оказа влияние и върху другите властови звена. Бойко Борисов, който претърпя поражение, оттогава се държи много по-предпазливо. А в миналото много антируски действия бяха свързвани именно с него\", казва Кандел.  Промените във високите ешелони на българските власти не означават, обаче, обръщане към Русия. Против са много функционери на партията ГЕРБ, която има най-много депутати в парламента. При обсъждането на съдбата на руските дипломати в Народното събрание се състоя обмен на мнения с повишен тон. Шефът на фракцията на ГЕРБ Цветан Цветанов заяви, че България няма друг избор освен солидарност с Вашингтон и Лондон. И обвини приятелски настроените към Русия социалисти в опит да изведат България от ЕС. Но все пак противниците на Кремъл се оказаха в малцинство.  \"В своето мнозинство българите са доброжелателно настроени към Русия. Те не са забравили приноса на нашата страна за освобождението от османско иго. В България има партии, които могат да бъдат наречени проруски и към тях преди всичко се отнася \"Атака\". Консерваторито от това обединение влизат в управляващата коалиция, което ограничава възможностите за маневри на Борисов и влияе върху неговата политика по отношение на Москва\", обобщава Кандел.  Решението на България да не гони руски дипломати повишава залозите ѝ в геополитическата игра. На фона на противопоставянето на Москва и Вашингтон се появява търсене на компромисна позиция, която биха могли да предложат страни, въздържали се от резки стъпки както срещу Русия, така и срещу САЩ. Традиционно за тази роля претендира Австрия, която от съображения за неутралитет не влиза в блока на НАТО. Както и София, Виена вижда сее си като мост между Изтока и Запада и е готова да стане посредник.  Според мнението на зам.-директора на Центъра за политически технологии Алексеи Макаркин, България по-трудно ще влезе в ролята на посредник заради факта, че тази балканска страна е силно зависима от структурите на ЕС и НАТО. София няма и опита за продължително противопоставяне на чуждестранен натиск.  \"Към днешния ден България обосновава своята гледна точка, като се позовава на позицията на ОЗХО  . Нейните експерти все още не са произнесли присъдата  . При всички случаи България е члeн на НАТО. Така че тя не може да се позиционира като напълно неутрален играч\", обобщава Макаркин.   ", "date": "2018.03.31", "title": "РИА Новости: САЩ и Великобритания изискват да се гонят дипломати. България отказва "}
{"url": "http://epicenter.bg/article/Na-otkrivaneto-na-motosezona--Dvama-zaginali--treti-se-otarva-samo-s-naranyavaniya-/150741/3/0", "text": "Черна серия още със старта на мотосезона, който се открива официално днес. При инциденти само до обед загинаха двама мотористи, а друг се отърва с множество наранявания, предава Дарикнюз.  39-годишен моторист загина на място след като се блъсна в паркиран автомобил в района на полиграфията в Пловдив. Сигналът за инцидента е подаден към 9:10 ч.  Фаталният сблъсък е станал на кръстовището на бул. „Мария Луиза” и „Арчарица”. На място веднага са пристигнали полицейски екип и линейка.  Моторист предизвика и друг инцидент в областта. Произшествието е станало 9:50 ч. на пътя между Асеновград и Бачково, съобщиха от полицията.  Мотоциклет \"Сузуки\" със старозагорска регистрация навлиза в насрещната лента и се блъска в автомобил \"Рено\". 38-годишният моторист е откаран в болница с множество наранявания.  Моторист загина и на пътя Русе - Бяла. Инцидентът е станал тази сутрин в района на Мидата, съобщиха за Дарик пътуващи по главния път.  25-годишният моторист е пътувал в посока Русе, когато се е ударил в задната част на малък товарен автомобил. При катастрофата младежът е загинал на място. Установено е, че той бил неправоспособен, а моторът не е регистриран. Причините за катастрофата се изясняват.  Движението в участъка е затруднено и се регулира от екипи на полицията.  ", "date": "2018.03.31", "title": "На откриването на мотосезона: Двама загинали, трети се отърва само с наранявания "}
{"url": "http://epicenter.bg/article/Evakuiraha-5-etazhna-sgrada-v-Burgas-zaradi-zadimyavane-/150757/3/0", "text": "Пететажна сграда на бургаската улица \"Славянска\" беше евакуирана заради задимяване след късо съединение в електрическото табло. При инцидента няма пострадали, предава БНР.  За близо 30 минути живеещите в сградата бяха изведени на терасите си, за да не се задушат от гъстия дим в апартаментите си. Екипът на пожарната и линейката си пристигнали бързо, обясниха хората.  \"Изгоряло е таблото с всички електромери, като се е задимила цялата къща, но пострадали няма и обгазени също няма. Пожарникарите са си свършили работата, полицаите и те са тук. Но има материални щети - сигурно ще трябва да се боядисва - стълбища и така нататък\".  Един от жителите на сградата разказа: \"Тъкмо излизах и долу комшийката вика: \"Хвърляй вода в таблото\". \"Как ще хвърлям вода в таблото? - то гори и гърми вътре. Пожарната дойде навреме, полицията. Не се изплаших. Какво да се плаша? Аз като видях, че има дим излязох навън, тъкмо обядвах. Всичко е леш вътре - дрехи, под, всичко е черно. Вътре в коридора е черно\".  Най-много щети са нанесени по стълбището на сградата. Очачква се и утре хората да нямат ток.  ", "date": "2018.03.31", "title": "Евакуираха 5 етажна сграда в Бургас заради задимяване "}
{"url": "http://epicenter.bg/article/Iliyana-Yotova--Balgarskata-pozitsiya-po-sluchaya--Skripal--e-pravilna-/150737/2/0", "text": "Българската позиция по случая \"Скрипал\" е правилната, разумната и работещата позиция, заяви в предаването \"Събота 150\" по програма \"Хоризонт\" на БНР вицепрезидентът Илияна Йотова.  Според нея към момента няма европейски документ, който задължава държавите от Европейския съюз да имат единна позиция по казуса, а всяка страна е оставена да действа според собствените си външнополитически интереси и приоритети. Позицията на България щеше да бъде необяснима преди десет години, когато ситуацията в света беше доста по-спокойна – преди кризите, посочи Илияна Йотова:  „В днешно време, когато борбата с тероризма, международните конфликти са буквално пред вратите ни, една такава позиция от страна на българската държава, която запазва авторитета си сред европейските партньори, а от друга страна запазва възможността да бъде посредник в отношенията с Русия, е не просто разумната, а работещата позиция.“  България не е единствената държава, запазила особен вид неутралитет, предприемайки най-слабата мярка с извикването на посланика ни в Москва за консултации, отбеляза вицепрезидентът и даде примери с реакциите на страни като Малта, Люксембург и Словакия. Според Йотова, Съветът по сигурността към Министерския съвет е проявил мъдрост, а \"единството в Европа не бива да бъде свещена крава\". Имало е много случаи, в които подобно единство не е било проявявано и към нас, припомни тя:  За три месеца от своето председателство България успя да придвижи напред доста от т.нар. брюкселски досиета, които до края на този мандат трябва да бъдат решени, отчита вицепрезидентът:    Според Илияна Йотова срещата ЕС - Турция във Варна е разчупила ледовете и е дала сигнал както към ЕС, така и към страните извън Европа, че диалогът трябва да продължи, защото Европа трябва да излезе от капана, в който сама е попаднала.  През последните години Европа е загубила лидерските си позиции, смята вицепрезидентът:    За мен беше грешка и неуспешен експеримент начинът, по който беше избран последният председател на ЕК, подчерта Йотова:    Как ще изглежда Европа в следващите пет или седем години ще зависи от разпределението на средствата, отбеляза още Илияна Йотова:    Диалогът какво и как трябва да се промени в Европа е закъснял, но България като председателстваща Съвета на ЕС има шанса да го започне на всички нива, защото в обществото той върви, заяви вицепрезидентът:    Необходимо е да бъде променен Лисабонският договор, за да станат координационните действия за борбата с тероризма по-обвързващи между държавите-членки, акцентира върху друга своя позиция Илияна Йотова.  ", "date": "2018.03.31", "title": "Илияна Йотова: Българската позиция по случая „Скрипал“ е правилна, разумна и работеща (обновена)"}
{"url": "http://epicenter.bg/article/Gen--Chavdar-Chervenkov--Reshenieto-na-Balgariya-po-sluchaya--quot-Skripal-quot--e-dobre-balansirano-/150739/2/0", "text": "Канал за връзка с Русия е една от възможните роли на България на полето на дипломатическите спорове по случая „Скрипал“, която може би е била договорена в Брюксел. Това каза за обзорното седмично предаване „Метроном“ на Радио „Фокус“ ген. Чавдар Червенков, ръководител на Военното разузнаване в периода 1991 - 1993 г., като уточни, че поредното делене на русофили и русофоби би било ненужно и непродуктивно.  „Тази роля ни приляга най-много в момента като председател на Съвета на ЕС. Има и други естествени фактори – отношенията България - Русия, спорният въпрос ние на изток или на запад сме, повече русофили или русофоби сме. Крайно време беше България да покаже характер. Има различни начини за изразяване на солидарност. Какво означава да изгониш един дипломат – по-добре да не се излагаш с такава символична подкрепа и солидарност, а да заемеш нашата позиция. Да, ние изразяваме солидарност, но имаме ясна позиция по въпроса. Прав е Бойко Борисов да каже, че доказателствата, които е видял, не са му достатъчни“, обясни ген. Чавдар Червенков.  Той определи решението, взето на Съвета по сигурност, като добре балансирано и се аргументира, че едва ли Великобритания ще може да предостави неопровержими доказателства.  Символичните дипломатически мерки са допустими, но изрязването на срасналите се с икономическата тъкан на Запада руски капитали е невъзможно, коментира ген. Чавдар Червенков. Той обясни, че елиминирайки сериозна част от икономиката си, западните страни биха нанесли непоносими за цялото общество щети, затова и действията по случая „Скрипал“ продължават да са в полето на дипломацията, вместо в това на икономиката.  „Може да се разсъждава в две направления – това, че 14 такива случая не са доведени докрай, е натрупало негативи и съответните власти са решили, че няма да търпят повече това състояние на нещата. И сега ето удобен повод този негативизъм срещу Русия да се стовари с цялата си сила. Вторият вариант е, че в отношенията към Русия и по-точно към руските капитали се стигна толкова далече, че решителни действия са просто невъзможни. Очевидно у Запада са се натрупали негативни настроения, които в допълнение към повишеното напрежение между ЕС и Русия, намират отговор в т.нар. солидарност в дипломатическата област“, коментира ген. Чавдар Червенков.  Той уточни, че на международната политическа сцена наблюдаваме мерки, които изглеждат добре, но ефектът им е незначителен. Ген. Червенков изтъкна обаче, че връщането към правилата на Студена война би било загуба за всички – и на изток, и на запад.  ", "date": "2018.03.31", "title": "Ген. Чавдар Червенков: Решението на България по случая \"Скрипал\" е добре балансирано "}
{"url": "http://epicenter.bg/article/Lyuben-Dilov-razkri-izyavlenie-na-Gorbachov-v--quot-Shouto-na-Slavi-quot--V-Malta-ne-e-stavalo-duma-za-Balgariya/150743/2/0", "text": "Близо половината българи смятат, че светът се управлява от тайно общество. Още повече ние българите вярваме в магии и най-много вярваме в пророческите способности на баба Ванга. Забележителните 73% от нас признават, че чукат на дърво срещу нещастие, а 35% носят червен конец против уроки. Това са само част от данните в проучването на „Тренд”, което шокира едни и потвърди теориите на други.  „Много е просто да живееш в свят на магии, загадки и чудеса – достатъчно е да бягаш редовно от часовете по физика, химия и биология и тогава светът наистина ще е магия за теб”, коментира в студиото на „Тази събота” по бТВ Любен Дилов – син.  Според него все пак у нас хората са по-трезвомислещи, защото сме се формирали като нация на кръстопът. Затова и не сме толкова религиозни.  „При българите чувството за геополитическа изключителност е много високо – пак заради местоположението”, отбеляза той.  Дилов разказа непознат до момента епизод от гостуването на Михаил Горбачов в „Шоуто на Слави” преди години. Водещият го попитал какво са се разбрали по отношение на България лидерите на САЩ и СССР на историческата среща в Малта… при което получил отговор от типа „Абе, извинявай, ама не стана дума за България”. „Ние бяхме абсолютно убедени, че поне 40 минути са говорили за България”, разказа с усмивка той.  Психологът Еленко Ангелов обясни, че от години се занимава с отсяването на процента факти за конспирациите от 99-те процента измислици. „Много е лесно да има навън някой враг, но, за съжаление, конспирацията е вътре в нас, тя се нарича „завист”, „злоба” и всичко подобно”, подчерта той.  Дилов подчерта, че колкото по-силно вярваш в нещо извън теб, толкова по-слаба е вярата ти в собствените възможности.  ", "date": "2018.03.31", "title": "Любен Дилов разкри изявление на Горбачов в \"Шоуто на Слави\": В Малта не е ставало дума за България"}
{"url": "http://epicenter.bg/article/Ahmed-Dogan--Rusiya-mozhe-da-e-vsyakakva--no-e-sila--faktor--s-koyto-nie-tryabva-da-se-saobrazyavame-/150747/2/0", "text": "„Аз не съм привърженик на това, което Русия направи в Крим, но не съм безразличен към това, което прави Западът. Русия може да е всякаква, но е сила, фактор, с който ние трябва да се съобразяваме“.   Това е заявил Ахмед Доган в приветственото си слово към гостите си на рождения ден, който почетният председател на ДПС отбеляза на 29 март, пише 24rodopi.com.   Доган спази традицията и за 64-ия си рожден ден събра в резиденцията на ДПС  близки приятели и активисти на партията. Той подчертал притесненията си, че „светът не отива на добре“.     „Колеги, тези от вас, които четат и следят, ако сте забелязали, най-големият купувач на петрол-Китай, настоява разплащането да става с юани, а не с долари“, посочил Доган, като припомнил, че Китай държи по-голямата част от външния дълг на САЩ.   В акцента си за новото прегрупиране на световните сили, почетният председател отбелязал, че „Европа търси своето място, Европа не е толкова силна“.   Говорил също така за новата роля, която играят Русия, Венецуела, Иран, Китай: „Това нещо, което се случва ме притеснява, светът не отива на добре, на лошо е“.   По темата Турция пък заявил: „Не ми харесват нещата, които се случват в нашата съседка!“.   За ролята на ДПС в България, той подчертал, че партията е гарант за сигурността: „По природа съм миролюбив човек, но ако някой ми посегне, ще отвърна“.   Накрая пожелал на гостите си: „Радвайте се на живота, изживейте си го!“", "date": "2018.03.31", "title": "Ахмед Доган: Русия може да е всякаква, но е сила, фактор, с който ние трябва да се съобразяваме!"}
{"url": "http://epicenter.bg/article/Kiril-Dobrev--Ne-tryabva-da-dopuskame-vloshavane-na-otnosheniyata-s-Rusiya-/150753/2/0", "text": "Не трябва да допускаме влошаване на отношения с Русия и не само заради историята, която ни свързва, а защото принципната позиция е да не вземаш крайни решения, без да имаш достатъчно доказателства. Това заяви заместник-председателят на БСП Кирил Добрев по време на среща с членове и симпатизанти на левицата в Ловеч, съобщиха от пресцентъра на НС на БСП.  Добрев коментира и откриването на строителните работи по 9-километровата отсечка Ябланица - Боаза.  „За 10 години Сърбия, която не е член на ЕС, при далеч по-тежък терен, построи 80 км. магистрала от Ниш до Драгоман, а онзи ден вицепремиер, финансов министър, регионален министър организираха помпозно събитие и молебен за скромните 9 километра от магистрала „Хемус“. Представям си за тези 80 км. Драгоман-Ниш сигурно ГЕРБ щяха да направят 10 първи копки, да отрежат 15 лентички и да направят още толкова молебени“, коментира заместник-председателят на БСП.  Добрев не подмина и партийните въпроси. Той подчерта, че на последните местни избори, в които участва БСП, резултатите са били близо 350 хил. гласа. Зам.-председателят на левицата припомни, че в лявото политическо пространство тогава е имало още две сериозни политически сили, които са взели гласове от БСП.  „Днес никой не говори за тях и никой не мисли, че има друга лява партия извън БСП“, допълни той. „Аз съм сигурен, че подкрепата, която ще получи ръководството от редовите социалисти в битката им срещу ГЕРБ, е много ценна, защото БСП няма да е БСП без своите членове и структури по места“, каза още Кирил Добрев.  „Ловеч е пример как бавно, но сигурно се ликвидира държавната болница в полза на частна с помощта на “услужливи” държавни служители“, коментира Кирил Добрев проблема с общинската болница. Като основна задача за местните избори той постави - БСП да се докаже като опозиция и алтернатива на местно ниво.  „Изпълнителното бюро заявихме категорично, че се противопоставяме на всички тези феодални практики, които задушават общините и убиват честната конкуренция в зародиш. Това е ясен знак и към нашите представители в местните общински съвети, които са лицето на БСП“, коментира Кирил Добрев. Той допълни, че сега на ход са структурите по места и те трябва да покажат, че ГЕРБ има алтернатива на местно ниво.  „Вие сте тези, които могат да покажат на своите приятели, съседи, близки, колеги, че и в най-малкия град, най-малкото село има алтернатива на феодалите от ГЕРБ и тази алтернатива сме ние“, каза още Кирил Добрев.  ", "date": "2018.03.31", "title": "Кирил Добрев: Не трябва да допускаме влошаване на отношенията с Русия "}
{"url": "http://epicenter.bg/article/Rumyana-Kolarova--Pravitelstvoto-tryabva-mnogo-da-vnimava-sas-situatsiyata-s-ruskite-diplomati-/150761/2/0", "text": "„Не мисля, че решението за руските дипломати е нещо, от което могат да се възползват нашите депутати. По-важно е дали това решение е крайно. Ако правителството на Мей приведе нови факти, българското правителството ще трябва да направи категорична стъпка\". Това каза в предаването „Офанзива с Любо Огнянов” по Канал политологът Румяна Коларова по повод решението на правителството да не бъдат гонени руски дипломати във връзка с аферата \"Скрипал\".  „Корнелия Нинова се опита с декларация да излезе с едни гърди напред пред ГЕРБ, но не ѝ се получи. Ако има рязка реакция на България, може да има икономически сътресения. Това е най-лошото, което може да се случи. Подозирам, че когато има държава, в която голяма част от икономиката е свързана с Русия, винаги правителството на тази държава трябва да внимава. Ситуацията е много сложна за Русия, защото има достатъчно държави, които показват солидарност към Великобритания”, категорична беше тя.  Социологът Васил Тончев добави:  \"Мнозинството от хората смята, че остра реакция към Русия не би се харесала и правителството се съобразява с тази гледна точка. Избягват се всички остри удари и това се прави основно от втория в държавата - Цветан Цветанов.\"  ", "date": "2018.03.31", "title": "Румяна Коларова: Правителството трябва много да внимава със ситуацията с руските дипломати "}
{"url": "http://epicenter.bg/article/Valeriya-Veleva--Tvardenieto-za-vazmozhna-prezidentska-partiya-e-varhovna-glupost-/150763/2/0", "text": "„Няма условия и настроения за президентска партия. Това е върховна политическа глупост. Едва ли някой би повторил опита на Георги Първанов където видяхме, че не се получи ясен и силен проект. Създаването на такова нещо означава къртовска работа, а Румен Радев не разполага с такъв екип. Да се създаде партия не е лесно и не е само даване на акъл и фейсбук статуси.” Това каза в предаването „Офанзива с Любо Огнянов” по Канал 3 главният редактор на Епицентър.БГ Валерия Велева.  „Имам усещането, че тази мантра с БСП ще стои до края на неговия мандат. Така или иначе той е издигнат от тази партия. По-важното обаче е да видим каква политика изповядва. Не може един политик да излезе и да набеди държавния глава, че не си върши работата. Това е непростимо”, категорична беше тя.  „Не може влиятелни лидери и партии да са във война с президента. Българската външна политика трябва да бъде единна. Не може Радев да каже, че премиерът е защитил позициите на Турция, когато всички видяхме, че той защити българската. В това отношение срещата беше успешна. Всички трябва да седнат и да се разберат”, каза още Валерия Велева.   По отношение на българската позиция в скандала \"Скрипал\" Велева заяви, че премиерът Борисов е заел страната на националните интереси. Тя припомни, че още по време на заседанието на Европейския съвет българският министър-председател е заявил, че докато Великобритания не предостави неопровержими доказателства за руската намеса в това ужасно деяние, нашата страна няма да гони руски дипломати.   В петък всички с нетърпение очакваха да видят дали той ще препотвърди позицята си, или ще се огъне на натиска, какъвто ЕС и Лондон оказват върху много от страните членки на Съюза. След заседанието на Съвета за сигурност, което никак не е било леко, Борисов зае единствено правилната позиция в този случай. В този смисъл той се оказа предвидим политик, лидер, който отстоява думата си. И Брюксел не трябва да се изненадва от това. Велева изрично подчерта, че това не е проруска политика, а пронационална, тъй като ние не избираме между ЕС и Русия, а като лоялни членове на ЕС заставаме на страната на правото в един публичен световен процес, в който обвинението не предоставя убедителни доказателства за вината на нарочения за обвиняем. И тук не става въпрос дали това е Русия или друга страна - позицията за невинност до доказване на противното трябва да е водеща както в правото, така и в политиката. В този смисъл Борисов е застанал на правото, каквото и това да му костова, подчерта Велева.  ", "date": "2018.03.31", "title": "Валерия Велева: Твърдението за възможна президентска партия е върховна глупост "}
