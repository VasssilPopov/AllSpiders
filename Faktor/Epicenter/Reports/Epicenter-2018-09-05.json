{"url": "http://epicenter.bg/article/GERB-gotvi-dopalnitelna-zdravna-vnoska-po-12-lv--na-mesets--/162902/2/0", "text": "Вдигане на здравната вноска планира ГЕРБ. Обмисля се въвеждането на втори задължителен стълб и в здравното осигуряване по подобие на пенсионното, предава Канал 3.  За целта се предлага всеки гражданин да плаща месечно по 12 лв. допълнителна здравна вноска. Това се предвижда в един от първоначалните варианти на проект за промени в здравноосигурителния модел, научи Канал 3 от запознати в парламента. Информацията е все още неофициална, а идеите - в суров вид.  Сред най-смелите намерения е и предложението пациентите да доплащат всички медицински манипулации и лечение на стойност над 700 лв.  Към момента, по данни на НАП, към края на 2017 г. лицата, които трябва да внасят здравни осигуровки, но не ги плащат, са 719 000 души. Скептично настроени депутати вече коментираха, че ако промените бъдат одобрени от мнозинството, хората масово ще се откажат от здравно осигуряване и броят на неосигурените може да надхвърли 2 милиона души.  В декларацията на управляващата партия за старта на политическия сезон вчера шефът на ПГ на ГЕРБ Цветан Цветанов анонсира, че се планира промяна в здравноосигурителния модел. Каква точно ще бъде тя, по-късно в кулоарите той не разкри с аргумента, че проектът още не е готов и първо ще се проведе широка дискусия по темата.  Промяна в здравноосигурителния модел първи обеща министърът на здравеопазването още в края на юни пред депутатите.  Ще предложа не един, а два алтернативни модела на здравното осигуряване и ще ги поставя на обществено обсъждане, каза тогава Кирил Ананиев в пленарната зала. Имаме необходимост от промяна на модела, категоричен беше в пленарната зала Ананиев, който още тогава издаде, че в здравното министерство вече работят по вариантите.  Народното събрание пък го задължи в срок до 30 септември да представи концепция за развитието на здравното осигуряване.  Дали управляващите ще се решат на твърде непопулярната стъпка за сериозно финансово натоварване на пациентите, които си плащат редовно здравните вноски, предстои да видим в следващите дни.  ", "date": "2018.09.05", "title": "ГЕРБ готви допълнителна здравна вноска по 12 лв. на месец? "}
{"url": "http://epicenter.bg/article/Ministarat-v-ostavka-Nikolay-Nankov--Nyama-da-otteglya-ostavkata-si/162846/2/0", "text": " Това каза министърът на регионалното развитие и благоустройството в оставка Николай Нанков пред журналисти в Народното събрание, предаде агенция „Фокус“.   „Актът, който направихме с двамата ми колеги, относно оставките беше абсолютно правилен. Това е волеизлияние след поискването на оставките от премиера Бойко Борисов. Това беше правилният ход.   Това, което зависеше от мен, съм го направил и като личен акт, и като акт на отговорност. “, обясни министърът.   На въпрос дали допуска, че може да остане на поста си, Нанков отговори: „Не допускам нищо на този етап. Няма да оттегля оставката си – това беше най-правилната постъпка пред нас тримата.“   На въпрос дали ако на коалиционен съвет бъде помолен да остане, той отговори:    .   Той посочи, че всяка година се правят проверка на всички пътища. „През тази само че ще е с конкретни одити, а в последствие ще се направи и паспортизация на всички пътища. Т.е. по абсолютно всички пътища темата, свързана с дефекти, да бъде установена.   в 24-часов режим и пътната обстановка, и състоянието най-вече като инфраструктура“, обясни той.   Министърът в оставка посочи, че много  са говорили досега за пътна инфраструктура. „Всички наричате тези, които говорят най-много и най-шумно, „експерти по пътна безопасност“, а те коментират пътната инфраструктура. Но  . Псевдо – да, но експерти – не“, коментира Нанков.   По думите му са  . „Новата наредба за проектиране ще даде отговор на много от въпросите. Говорим за по-голяма осветеност на пътни възли и на кръстовища, за много повече изисквания за системите за отводняване, за зона за безопасност, в зависимост от вида на пътя – по автомагистралите 16 м., а по първокласните пътища 12 м., за обезопасяване на стълбове и дървета. Но всичко с времето си, предстои това да дава резултати. Новите магистрали – тези, които се финансират от държавен бюджет, ще се строят със средства от фирмите-изпълнители и ще се разплащат съответно от държавния бюджет, след като бъдат въведени в експлоатация. В момента всичко това се подготвя по нормативи“, посочи Нанков.   , изтъкна регионалният министър .   „Мога отговорно да заявя, че през последната година и половина МРРБ полага изключителни усилия в посока високо качество на новоизградените и новоизграждащите се към момента пътни обекти. Трябва да се има предвид, че  , за да се отговори на изискванията на обществото за по-модерни, по-комфортни и по-безопасни пътища. Независимо, че се води добра финансова политика за ремонтиране на пътища и съоръжения от Републиканската пътна мрежа, голяма част от републиканските пътища остават в недобро състояние и причината за това е основно недостиг на финансов ресурс, а не липса на желание. Критично важно е в тази посока да се променят подходът и моделът на финансиране“, коментира Нанков.   По думите му началото на годината се подписват   „Целта е таксуващият модел да бъде заменен с такъв, при който тежкотоварните превозни средства в много по-голяма степен и по един справедлив начин да дават своя финансов принос за поддържането и развитието на пътната мрежа на принципа, който амортизира пътната мрежа повече, да плаща и повече. Този нов подход за финансиране на този сектор е изключително важен за развитието и просперитета на страната като цяло“, обясни Нанков.   Той обясни, че с   ", "date": "2018.09.05", "title": "Министърът в оставка Николай Нанков: Няма да оттегля оставката си!"}
{"url": "http://epicenter.bg/article/Stoynev-kam-Karayancheva--Nesposobna-ste-da-vodite-zasedanie--Molya--napusnete-zalata--/162849/2/0", "text": "„Уважаема г-жо Караянчева, Вие допуснахте безредие в залата, което показва, че сте неспособна да водите заседание. Считам, че вие самата трябва да напуснете!” С тези думи зам.- председателят на ПГ на „БСП за България” Драгомир Стойнев се обърна към председателя на Народното събрание Цвета Караянчева.   „Предизвикахте хаос. Позволихте на един народен представител- Вежди Рашидов да изтъква своите постижения, защото ГЕРБ няма какво друго да покаже”, коментира той. „Нека не забравяме, че всички тези проекти бяха свързани с много комисионни и не случайно вашата гордост- галерията „Квадрат 500” протече скоро след като я открихте”, отбеляза народният представител. Той припомни, че когато няма контрол на начина, по който се слага асфалт и когато „пропадне” Търговският регистър - това е доказателство за липса на контрол.  ", "date": "2018.09.05", "title": "Стойнев към Караянчева: Неспособна сте да водите заседание. Моля, напуснете залата! "}
{"url": "http://epicenter.bg/article/Korneliya-Ninova-kam-upravlyavashtite--Tozi-parlament-ne-reshava-problemite-na-horata-/162853/2/0", "text": "    Лидерът на БСП Корнелия Нинова излезе с остра декларация срещу управляващото мнозинство. Този парламент не решава проблемите на хората, обърна се към управляващите тя. Изказването й бе отговор на декларация от името на ПГ на ГЕРБ, която прочете шефът на комисията по култура Вежди Рашидов. Корнелия Нинова като парламентарна манекенка си прави пиар с мъките на хората, заяви той. Нинова отговори.    ", "date": "2018.09.05", "title": " Нинова към управляващите: Колеги, защо се обиждате, че един от вас ви описа като  \"шайка\" ?"}
{"url": "http://epicenter.bg/article/Rumen-Radev--Sled-15-godishna-pauza-vazstanovyavame-dialoga-s-Indiya-na-nay-visoko-politichesko-nivo/162854/2/0", "text": " Това каза президентът Румен Радев в Гербовата зала на „Дондуков“ 2 след подписване на двустранни договори с президента на Република Индия Рам Натх Ковинд, предаде агенция „Фокус“. По думите му това сътрудничество е изключително важно.   \"  уточни Радев. Според него Република Индия винаги е била приятелски настроена към България, но тя също така е    „ , не само заради обема, но и заради изключително устойчивия ръст на развитие“, обясни Радев. Държавният глава каза, че Индия е страна със сериозна тежест в международните отношения, една шеста от света живее в нея, но най-вече това е така, заради конструктивната външна политика, която води в дух на диалог, мир, добросъседство и борба с глобалния тероризъм.   „С президента Рам Нахт Ковинд направихме среща за двустранните отношения особено в областта на икономиката и търговията, където имаме едно задоволителна правно-нормативна рамка“, заяви още президентът Румен Радев.   Наред с тези много важни споразумения на държавнo равнище, които днес бяха подписани, следобед ние ще направим апел към бизнеса от двете страни, каза още държавният глава.   По думите му това ще бъде един  . „Тези споразумения са значителни, защото те са в областта на науката и технологиите, образованието, туризма, които допринасят за интензифициране на контактите между нашите два народа“, каза той.   Радев заяви, че  . „Това, което коментирахме, го смятам за обещано“, уточни президентът Радев.   Според него  .   „Ще дадем възможност на президента Ковинд, неговата съпруга и тяхната делегация да се запознаят с нашето културно и историческо наследство в Националния исторически музей“, посочи още държавният ни глава Румен Радев. Той каза, че ще направи всичко възможно отношенията между двете държави да се развиват в дух на приятелство.    Обсъдихме всички аспекти на нашите отношения, признахме дългосрочните ни отношения и препотвърдихме ангажимента си да разширим своето партньорство в областите на политиката, икономиката, отбраната, науката, технологиите, образованието, културата и в областта на личните контакти. Това   след подписване на двустранни договори с президента на Република България Румен Радев.   Президентът на Индия каза, че за него е огромно удоволствието да посети България. \"Страна, с която сме имали възможност да изпитаме във времето нашето приятелство“, изтъкна той. Според него взаимоотношенията между България и Индия се коренят далеч назад в историята.  .   Ковинд благодари на президента Радев и на българския народ за изключително сърдечното гостоприемство.   „И двамата сме съгласни, че трябва значително да подобрим икономическото си партньорство, за да може то да отразява задълбочеността на политическите ни решения“, каза още президентът на Индия.    Придружен съм от много солидна 65-членна бизнес делегация и с президента Радев очакваме да направим обръщения пред тях по-късно днес, каза още Рам Нахт Ковинд.   По думите му    „Надявам се, че в области като информационни и комуникационни технологии, фармация, инфраструктура, земеделие, отбрана и туризъм ще бъдат постигнати добри отношения по време на този форум“, посочи още президентът на Индия.   Той изтъкна, че    „Господин президент, аз много ценя   и отчитам отличната работа на Катедрата по Индология в СУ и съвместните институции, които насърчават обмена на езици и култура между нашите страни“, съобщи Ковинд.", "date": "2018.09.05", "title": "Румен Радев: След 15-годишна пауза възстановяваме диалога с Индия на най-високо политическо ниво"}
{"url": "http://epicenter.bg/article/Kamarata-na-avtomobilnite-provozvachi-se-obyavi-protiv-ostavkata-na-Moskovski-/162855/2/0", "text": "Камарата на автомобилните превозвачи в България се обяви против оставката на министър Ивайло Московски. Това се посочва в позиция на Камарата по повод подадената оставка на Московски след тежката катастрофа край Своге, съобщиха от пресцентъра на организацията.  \"Подаването на оставка от господин Ивайло Московски е един достоен акт на един достоен човек. Въпреки проблемите свързани с Министерство на транспорта, информационните технологии и съобщенията по времето, в което господин Московски беше министър на транспорта, информационните технологии и съобщенията, той остава професионалист, който винаги се е стремял да бъде коректен с бранша.  Московски се доказа и като човек, който може да защитава интересите на българските превозвачи в Европа, покрай проблемите с „Пакет за мобилност 1“ и  „Пакет за мобилност 2“, които далеч не са приключили. Смятаме, че неговите контакти и познания в тази област ще липсват на българските превозвачи в предстоящите тежки преговори и „битки“ относно т.н. закон „Макрон“, посочват още от Камарата.  Според тях основен проблем в структурата на Министерство на транспорта, информационните технологии и съобщенията по времето на Московски е липсата на административен капацитет и подготвени кадри за длъжностите към ведомството, нещо което се наблюдава и в други държавни и частни структури.  „С оглед горното се назначават крайно неподходящи хора, които и към днешна дата са на длъжности в Министерството и които наравно с господин Московски могат и следва да поемат политическа и морална отговорност. Отчитайки дори и допуснатите грешки от господин Московски, той ще остане министър, който винаги е бил отворен към превозвачите и се е отнасял с разбиране към проблемите ни“, се посочва още в позицията на Камарата.  ", "date": "2018.09.05", "title": "Камарата на автомобилните провозвачи се обяви против оставката на Московски "}
{"url": "http://epicenter.bg/article/Netanyahu-otnovo-posreshtna-Borisov-s--quot-priyatelyu-moy-quot-/162856/2/0", "text": "Израелският премиер Бенямин Нетаняху посрещна отново сърдечно и с думите „приятелю мой“ българския премиер Бойко Борисов и изрази надеждата си, че откриването на почетно консулство на България в Ерусалим ще бъде първа крачка към откриване на българско посолство в свещения град.  Борисов пък очаква по линия на двустранните отношения до края на годината да се проведе смесено заседание между двете правителства, което ще бъде в България.   Религията е изключително значима за всеки един от нас, но в също време най-важните неща са мирът, толерантността и разбирателството. Това заяви българският министър-председател Бойко Борисов по време на съвместно изявление с израелския му колега Бенямин Нетаняху.  В своето изказване премиерът Бойко Борисов заяви, че е успял да се види с много приятели в Израел и че трябва да се положат много усилия, за да се преборим за мозъка на хората, за това, което мислят.  „Чрез интернет има много повече възможности, няма граници. Технологиите напреднаха, а в същото време виждате, че с едно хвърчило или дрон могат да се направят много и ужасни поразии“, допълни още Борисов. „Това, което правим заедно, е да насърчим едно проспериращо бъдеще, а не минало на насилие. Надявам се да се фокусираме върху темата как да се борим срещу злото“, каза Бенямин Нетаняху.  По отношение на двустранните връзки, министър-председателят Бойко Борисов изрази готовност до края на годината да се проведе смесеното междуправителствено заседание и отправи покана към министър-председателя на Държавата Израел да посети България. От своя страна Бенямин Нетаняху изтъкна, че има много теми за обсъждане между двете приятелски страни Израел и България.  Бойко Борисов сподели пред своя израелски колега, че по-късно през деня ще се срещне с близките на загиналите при атентата в Сарафово. „Този удар беше насочен срещу израелски граждани, но загинаха и българи и ни беше нанесена голяма щета, но тогава видяхме много ясно, че нашите служби за сигурност и вашите работиха като една“, сподели българският премиер.  По думите на Борисов доверието, което има с Бенямин Нетаняху, е от изключително значение, защото Израел играе ключова роля в развързване на сложния възел в Близкия Изток.  „Всеки ден има минимум 5 самолета с туристи за България и така както поех ангажимент, от януари ще заработи генерално почетно консулство на България в Йерусалим, което беше прието с решение на Министерския съвет през месец юни“, каза в заключение министър-председателят Бойко Борисов.    Българският премиер се надява, че по време на днешното откриване на паметника-близнак ще се отчете това, което е направил българският народ за спасяването на българските евреи по времето на Холокоста. Бойко Борисов изтъкна, че е от изключително значение приятелството и доверието с Бенямин Нетаняху, защото Израел играе ключова роля за \"развързване на сложния възел в Близкия изток\". Двамата премиери дадоха съвместен брифинг минути преди да започне втората им среща за последните два месеца.  От вчера Борисов е на двудневна визита  в Израел. На връх рожденния си ден, 13 юни, българският премиер бе отново гост на с Нетаняху, който тогава го посрещна с торта и свещи.   „Най-ценното обаче е отношението на симпатии и почит, което таи нашият израелски народ към българския. Ние сме част от една и съща цивилизация. Тази цивилизация в момента е подложена на атаки. Организации на радикалния ислям атакуват нас, атакуват араби, атакуват европейци, атакува американци, атакуват всички“, каза Нетаняху и поясни, че се надява в рамките на разговорите си с Борисов да се фокусират и върху темата как да се борят за един по-добър свят.   „Трябва да положим големи усилия да се фокусираме върху мозъка на хората, върху това, което мислят, защото вече заради интернет нямаме граници. Технологиите напреднаха – дронове, самолети, ракети, в същото време с едно хвърчило могат да се направят големи поразии. Трябва да обясним, че религията е важна за всеки един от нас и най – важното е мирът и толерантността“, заяви Борисов.     „Ние сме не само добри и лични приятели от дълго време. Между двата ни народа има много специално приятелство“, посочи Нетаняху и допълни, че отражение на това са честите визити и разговори, които България и Израел водят. „Разговаряме на всеки няколко седмици“, коментира Нетаняху. „Много се радвам, че имам възможност да те приветствам тук, за да можеш да почетеш делото за спасяването на българските евреи“, се обърна той към колегата си Бойко Борисов. „На срещата ни днес ще имаме възможност да разговаряме за противодействието на киберпрестъпността, за земеделие и здравеопазване“, каза още Бенямин Нетаняху.  \"За нас, израелците, мемориалът, който ще бъде открит, винаги ще напомня за великото дело на българите за спасяването на евреите. Това има специално място в сърцата на израелците. Най-ценно е отношението на симпатия и почит, което таи нашият народ към българския. Смятам, че за българските евреи е същото“, заяви той.  „Демонстрираният кураж срещу антисемитизма е нещо, което трябва да продължи и в останалите държави“, коментира Нетаняху. „Това, което правим с България заедно, е да насърчим добро и проспериращо бъдеще, а не минало на насилие“, обяви израелският премиер. „В рамките на разговорите се надявам да се фокусираме върху това как да се борим срещу злото“, обяви той.   Класът на почетния ни консул в гр. Йерусалим в Държавата Израел се издига до генерален почетен консул, като консулският му окръг вече ще обхваща не само Южен Израел, а цялата територия на страната, e решило правителството. През последните единадесет години почетен консул на България в Израел е г-н Мони Леон Бар, който активно подпомага с дейността си посолството на Република България. Промяната ще влезе в сила веднага щом Министерството на външните работи уведоми по дипломатически път израелската страна. Следобед Бойко Борисов ще има среща с роднини на загинали при терористичния атентат на летище Сарафово. Ще се състои и тържествена церемония по откриването на паметник - символ за отбелязване на българския принос в спасяването на българските евреи от Холокоста.  ", "date": "2018.09.05", "title": "Нетаняху посрещна Борисов пак с \"приятелю мой\", надява се да открием и посолство в Ерусалим ( ВИДЕО)"}
{"url": "http://epicenter.bg/article/Radev--Nie-si-podadohme-ostavkite--a-kakvo-shte-stane---reshava-kapitanat/162860/2/0", "text": "Ние си подадохме оставките, а какво ще стане – решава капитанът, има си ръководство на футболния отбор в парламента. Това каза министърът на вътрешните работи в оставка пред журналисти в Народното събрание, предаде агенция „Фокус“.   На въпрос дали може да се стигне до невнасяне или неприемане на трите оставки, Радев отговори: „Някаква спекулация очаквате от мен. Моята отговорност и тази на колегите беше да си подадем оставките и ние го направихме. Има кой да решава, има капитани – ако използвам футболна терминология - има си треньори, има си ръководства на футболния отбор в парламента и те да решават. Сещам се, че на Бяла като се обърна автобуса, имаше 19 убити. Да сте чули за някаква оставка? Румен Петков беше министър, Тройна коалиция. Ние правим нещо различно. Каквото решат депутатите, каквото реши капитанът на отбора – ние го правим“.   На въпрос във връзка със следствените действия в офисите на „Винпром Карнобат“, „Сис Индустрийс“ и „Топаз мел“, Радев отговори: „Не мога да кажа нищо повече от това, което каза заместник главния прокурор. Достатъчно активни са. Не ме карайте аз да казвам повече от човек, който знае повече от мен. Най-важното е да бъдат събрани годни доказателства“.   Това, което направихме с подаването на оставките, никога не е правено като ход в политиката, каза още министърът на вътрешните работи в оставка Валентин Радев.   „Няма подобни примери, не са го правили други. А такива трагедии е имало и преди – трагедията в Бяла например, при която загинаха 19 души. Аз специално за МВР нямам повод да се притеснявам – ние сме направили възможното със случая в Своге“, каза още Радев и посочи, че МВР е направило всичко и за намаляване на пътнотранспортните произшествия.   „За първи път от миналата година кривата е надолу – ние намаляваме броя на загиналите, пострадалите, осакатените. Това е голямата цел в този сектор от отговорността ми. И за това благодаря и на колегите. Може би капитанът, или министър-председателят, или колегите от ГЕРБ смятат, че темпото трябва да е по-високо – да, добре. Но ето, въпреки това се случат толкова много жертви. Така се прави“, посочи още министърът в оставка.  ", "date": "2018.09.05", "title": "Валентин Радев: Ние си подадохме оставките, а какво ще стане – решава капитанът"}
{"url": "http://epicenter.bg/article/Prokuraturata-vleze-vav--Vinprom-Karnobat--i-ofisite-na--Sis-Industriys-/162829/3/0", "text": "Специализираната прокуратура извършва следствени действия в офиси, находящи се в във „Винпром Карнобат“ ООД, „Сис Индустрийс“ ООД и „Топаз Мел“ ООД.   Собственикът Миню Стайков бе сват на Маринела и Ветко Арабаджиев. Синът му Стайко бе женен за Александра Арабаджиева.    Процесуално-следствените действия – претърсвания и изземвания, обиски на лица и разпити на свидетели са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари.   Данъчните престъпления са извършвани в периода 2009 г. – 2018 г., като реални търговски дружества са подправяли счетоводните си регистри, като в тях са включвали фактури от дружества от типа „липсващи търговци“, с цел функциониране на създадената схема на данъчна измама. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения в големи размери по смисъла на Закона за ДДС.   Събрани са доказателства и за престъпления пране на пари - в периода 2009г. – 2018 г. са били извършвани финансови операции и е прикриван произход на имущество, придобито чрез тежко умишлено престъпление. Под ръководството на Специализираната прокуратура, на 18.07.2018 г. бе установена незаконната фабрика, ползвана от престъпната група за производство на цигари.   Действията по разследването са възложени на следователи от Следствения отдел към Специализираната прокуратура и се извършват едновременно на територията на гр.София, гр. Карнобат, с. Венец и с. Церковски, община Карнобат.    ", "date": "2018.09.05", "title": "Прокуратурата влезе във „Винпром Карнобат” и офисите на „Сис Индустрийс”"}
{"url": "http://epicenter.bg/article/Vtori-magazin-ZORA-shte-otvori-v-Burgas/162877/4/0", "text": "Зора ви кани на откриването на новия магазин в Бургас, на 8 септември, в 10 часа, на ул. Транспорта.   Уникалната визия  на новия обект ще впечатли  и най-взискателните клиенти.   Ще ви предложим не само техника, а цялостно  преживяване, ще превърнем всяка покупка в истинско удоволствие.   Приготвили сме ви големи отстъпки и специални цени от 8 до 14 септември,  а в деня на откриването първите 60 посетители  ще получат подарък –ваучер на стойност 30 лева.   Заповядайте да открием заедно новия магазин ЗОРА на 8 септември, в 10 часа, на улица Транспортна до МОЛ Плаза.  ", "date": "2018.09.05", "title": "Втори магазин ЗОРА ще отвори в Бургас"}
{"url": "http://epicenter.bg/article/Iskra-Baeva-za-40-godishninata-ot-smartta-na-Georgi-Markov--Svobodniyat-duh-v-edin-nesvoboden-svyat/162852/11/0", "text": "Преди 40 години в Лондонска болница на 49-годишна възраст от органна недостатъчност умира българският писател, драматург и политически коментатор Георги Марков (Джери). Бурният му живот, талантливото му перо, противоречивите му политически послания и неизяснените напълно и до днес обстоятелства около безвременната му смърт пораждат един от най-популярните митове в съвременната българска история. Митът за „българския чадър”. И със съжаление трябва да кажа, че той може да остане по-траен от творчеството на Георги Марков.   Затова използвам годишнината от кончината му, за да припомня за писателя Георги Марков. Животът му е разполовен на две – първата половина е на социалистически писател, а втората – на невъзвращенец, станал един от големите критици на социалистическа България. Как се съчетават тези два толкова различни живота? За да разберем, трябва да проследим пътя на Геоги Марков.  На 9 септември 1944 г. той е на 15 години, сиреч се превръща в съзнателен човек в първите години на социализма, съпроводени с политически репресии, но и с грандиозно строителство. Като много други писатели и Георги Марков не е мислел за това поприще. Съвсем в духа на ускорената индустриализация става инженер-химик. Но съдбата се намесва – заболява от туберкулоза (също като баща си) и в дългото лечение, трудовото всекидневие е изместено от нещо по-трайно – литературния талант.  Започва да пише през 50-те години книги и разкази в духа на времето – диверсантски и научно-фантастични творби, преди да открие истинската си страст на разказвач. В началото на 60-те години пише романа „Мъже” (1962), който му носи незабавна популярност и признание, а и му отваря вратите на елитния Съюз на писателите. Следват емблематичните и твърде отличаващи се от соцреализма книги „Портретът на моя двойник” (1966) и „Жените на Варшава” (1968). Това са неговите най-качествени книги, които трябва да останат в историята на българската литература. Оттук-нататък популярността му носи изкушения, на които с охота се поддава. А те са вечните: близост с властта, довела го до „ловджийската дружинка” на Тодор Живков, участие в т.нар. Априлско поколение, достъп до архивите на Държавна сигурност, където събира материал както за пиесата „Комунисти” (по случай 25-годинината от 9 септември), така и за сценария на „На всеки километър”. Независимо от идеологическия заряд на творчеството му, то винаги е талантливо.  Тук приключва първата половина от живота му, мога да я нарека литературна. Втората – западната, започва с натрупаната горчивина от цензурата и грубата идеологизация в социалистическа България, спирането на пиесите му, включително и на „Комунисти”.  На 15 юни 1969 г. той легално напуска с колата си България, преминава през Югославия и пристига при брат си Никола в Италия (невъзвращенец от 1963 г.). Пребивава там известно време, дори продължава паспорта си в посолството, очевидно колебаейки се какво да прави. Тъй като не знае нито италиански, нито английски, не успява да пробие на Запад, до момента, когато му предлагат сътрудничество в българските секции на радиостанциите ББС, Дойче веле, „Свободна Европа”. Това слага край на двусмисленото му на положение на живеещ на Запад гражданин на НРБ. От началото на 70-те години до трагичния си край Георги Марков е един от най-острите критици на системата, в която е творил преди това. Прави го с най-популярната си и до днес рубрика „Задочни репортажи за България”.  Какво е творчеството на Георги Марков от този втори период?  Първо, то е коренно различно в идеологическите си послания. Второ, в него литературата остава на заден план, изтласкана от политиката. Трето, в края на краищата той се разочарова и от Запада. С други думи, двете части от живота на Георги Марков – в социалистическия Изток и в капиталистическия Запад, са обединени от разочарованието.  От какво? От социалистическа България е по-ясно – от цензурата, от господството на партийните клишета над свободния дух, а и над идеализма от миналото. По-сложно е разочарованието му от свободния Запад. Но се оказва, че причината е подобна – от зависимостта на твореца не толкова от антикомунизма, колкото от консуматорството.  А доказателството откриваме в писмото му от 18-22 февруари 1977 г. до приятеля му Димитър Бочев:  .   Мисля, че много хора в съвременна капиталистическа България биха се съгласили.   А кои са митовете?  Те са навсякъде около Георги Марков. Като се започне с „българския чадър”, защото никой никога не е доказал, че сачмата с рицин идва от чадъра на човека, с когото Марков се сблъсква на поста „Ватерлоо” на 7 септември 1978 г. Мине се през образа му на „дисидент” – всъщност е политически емигрант, критик на системата, а не неин вътрешен противник. И се завърши с фалшивия му образ на последоватален борец против комунизма – неговата еволюция е доста по-сложна.   Всъщност, Георги Марков е талантлив писател, безуспешно опитал се да запази идеализма и критичността си в двете противоборстващи си системи.   ", "date": "2018.09.05", "title": "Искра Баева за 40-годишнината от смъртта на Георги Марков: Свободният дух в един несвободен свят"}
{"url": "http://epicenter.bg/article/Tritomnik-na-prof--Aksiniya-Dzhurova-razkazva-za-vrazkite-na-balgarskata-i-svetovnata-kultura/162843/6/0", "text": "Тритомникът „Изчезваща памет. Срещи по пътя” разказва за връзките на българската и световната култура, за контактите й с творци, учени и държавници   Поредицата „Изчезващата памет. Срещи по пътя” съдържа спомени за срещи и събития, които проф. д-р Аксиния Джурова носи в себе си и патината на времето сякаш не ги докосва. Тя е интересен разказвач, който впечатлява е ярка и точна преценка, с вълнуващите си срещи и приятелства, които прецежда през ситото на годините и помърдяването, условните прегради на времето и политическите метаморфози. Уловила е самооценката и мнението по различни въпроси, не само свързани с изкуството, на световни художници като българите Никола Манев, Лекарски, Ошавков, които не са забравили родния колорит, дъха на земята, неповторимата природа.      „Поредицата „Изчезващата памет” съдържа спомени за срещи и събития, които нося в себе си. Извън тях е имало и много други, но тези са белязали моя път: с неизлечимата романтика на 60-те години; с енергията за индивидуален бунт на 1968г.; с еманципацията и свободата и историческото им поражение днес; с интелектуалните и артистични клубове, загубили в края на 90-те години своя социален престиж и рефлекс за самооценка; с дискусиите за изкуството преди то да се „скара” с красотата, която се пренесе в обектите на реалната предметна среда, т.е. преди да се приспособи с комерсиалността; с недоумението от днешния недискретен живот, даващ възможност да моделираш представата за себе си чрез социалните мрежи до иреалност; с желанието да съм част от вечната битка за паметта - зов да не се разрушават мостовете, през които тя преминава за поколенията. С една дума, тези срещи и портрети са моят личен прочит на времето, извън който съществуват безброй други. Ако съм имала шанса да усетя поне малко с какво „моето” време е белязало бъдещето, рискът да „разтревожа спомените”, не само моите, може би ще е имал смисъл”. пише проф. д-р Аксиния Джурова     С таланта на изследовател, с широтата на знанието и курлтурата си, авторката прекрасно представя погледа на другия, като ни прави свидетели едва ли не, на срещите си с представителите на Ватиканските институции, на православното духовенство, философи, историци на изкуствто от чужди университети като Умберто Еко, Милорад Павич, Дора Валие, Дмитрий Лихачов, Едвард Станкевич, сър Стивън Рънсиман, Роже Бернар, Дайсаку Икеда и много други.   Особен акцент в този мащабен труд е българската културна офанзива по света в годините между 1970 и 1980 г. с организираните зад граница изложби на тракийското, средновековното и съвременно изкуство.   Настоящите 3 тома съдържат материали за  , т.е. впечатления на чужденци, посетили страната ни, както и на български творци, които са се реализирали в чужбина, но не са прекъснали връзката с родината си. Сред тях са представители на Ватиканските институции и на православното духовенство, философи, изкуствоведи.„Да се върнеш назад днес, е като че ли по-оптимистично, отколкото да се опиташ да проникнеш в бъдещето. 60-те години на XX век се оказаха години на просперитет. … Промениха ли се художниците коренно след премахването на идеологическата нормативност?”, пише с тревога проф. д-р Аксиния Джурова и провокира днешния рефлекс за самооценка.   ____ Проф. Аксиния Джурова е завършила специалност „Българска филология” в Софийския университет (1965) и „История и теория на изкуството” в Московския държавен университет „Ломоносов“ (1969). Кандидат на изкуствознанието (днес: доктор по изкуствознание) (1974).  От 1974 г. работи в Института за изкуствознание на БАН, защитава докторска дисертация през 1982, а от 1984 е редовен професор по история на изкуството в Софийския университет (Център по културознание).  От 1986 г. е директор на Центъра за славяно-византийски проучвания „Проф. Иван Дуйчев“ към Софийския университет. Член на ръководството на фондация „Елена и Иван Дуйчеви“ от създаването ѝ. От 1987 до 1995 г. е вицепрезидент на Международната асоциация за изследване на славянските култури към ЮНЕСКО. От 1989 г. е гост-професор в други университети: в Йейл (САЩ), Йерусалим, Сорбоната (Париж), както и в Института за евроазиатски изследвания (Венеция).  Авторка е на стотици публикации и 25 книги върху средновековната култура, славянското и византийското средновековно изкуство, славянската кодикология, както и на публикации за модерното изкуство, между които се отличават 30 монографии-албуми за български художници.", "date": "2018.09.05", "title": "Тритомник на проф. Аксиния Джурова разказва за връзките на българската и световната култура"}
{"url": "http://epicenter.bg/article/Tayfunat--quot-Dzhebi-quot--otne-zhivota-na-nay-malko-9-dushi-v-Yaponiya/162834/7/0", "text": "  До най-малко 9 се увеличи броят на жертвите на най-мощния от четвърт век насам тайфун, който връхлетя Япония. Над 160 са ранените. Властите препоръчват евакуация за повече от 1 милион души.   Най-малко 50 хиляди домакинства са без ток, отменени са 700 полета ,  съобщи  bTV.   Засегнати са и железопътният и фериботният транспорт.   Тайфунът \"Джеби\" бушува със скорост на вятъра до 220 километра в час.   Най-тежко са засегнати югозападните части на страната.   Бурята запрати огромен кораб в мост, свързващ Осака с международното летище в района. Въпреки че танкерът е бил закотвен, той е повлечен от силния вятър. А на самото летище са наводнени пистата и подземният етаж на терминала.   Тайфунът \"Джеби\" е 21-ият за сезона в Азия за тази година. Той е и най-силният, връхлетял Япония през последните 25 години.  ", "date": "2018.09.05", "title": "Тайфунът \"Джеби\" отне живота на най-малко 9 души в Япония"}
{"url": "http://epicenter.bg/article/Grigor-Dimitrov-shte-se-izkachi-v-svetovnata-ranglista-/162872/8/0", "text": "Отпадането на Джон Иснър и Доминик Тийм на четвъртфиналите на Откритото първенство по тенис на САЩ гарантира, че Григор Димитров ще прогресира с едно място в световната ранглиста след края на последния за годината турнир от „Големия шлем“, предаде Агенция \"Фокус\".  Най-добрият български тенисист бе елиминиран още в първия кръг на състезанието в Ню Йорк след загуба от швейцареца Стан Вавринка.  С актив от 3755 точки, през следващата седмица Димитров ще се придвижи на седмата позиция в класацията на АТР.  ", "date": "2018.09.05", "title": "Григор Димитров ще се изкачи в световната ранглиста "}
{"url": "http://epicenter.bg/article/Prokuraturata-nyama-da-povdiga-obvineniya-na-Kevin-Speysi-i-Stivan-Segal-zaradi-iztekla-davnost/162836/10/99", "text": "Прокуратурата на окръг Лос Анджелис обяви, че няма да повдига обвинения в сексуални посегателства срещу актьорите Кевин Спейси и Стивън Сегал.   В делото срещу Спейси пълнолетен мъж твърди, че е бил обект на сексуално посегателство от актьора през 1992 година. То бе заведено през април, но прокуратурата е стигнала до заключението, че давността по случая е изтекла, предадоха Ройтерс и ТАСС.   Подобно решение е взето и по дело, заведено от жена, която обвинява актьора и майстор на бойните изкуства Стивън Сегал в изнасилване през 1993 година.   58-годишният Спейси е двукратен носител на наградата \"Оскар\" - през 1996 г. спечели приза за актьор в поддържаща роля за \"Обичайните заподозрени\", а през 2000 г. - отличието за най-добър актьор за \"Американски прелести\". Той е известен и с участието си в сериала \"Къща от карти\". Скандалът около него избухна, след като актьорът Антъни Рап пръв го обвини в сексуално посегателство през 1986 година, когато бил 14-годишен.   66-годишният Стивън Сегал е популярен холивудски актьор, продуцент, сценарист и майстор на айкидо. Той е роден на 10 април 1952 г. в САЩ и в младостта си учи китайски и японски език и пътува до Япония, където изучава бойни изкуства. От 2016 г. е гражданин на Русия.   Източник: Дир.бг", "date": "2018.09.05", "title": "Прокуратурата няма да повдига обвинения на Кевин Спейси и Стивън Сегал заради изтекла давност"}
{"url": "http://epicenter.bg/article/Mariya-Sapundzhieva-stava-vakhanka/162891/9/0", "text": "Познатата от „Шоуто на Канала” и превъплъщението й като Мама Божка, актриса ще бъде водещ на пищната церемония по избора на Царица на виното в Старосел. Красавицата, коронясана като вестителката на плодородието и добрия урожай ще даде начало на празниците с ритуално мачкане на грозде.   В деня на празника, които  традиционно събира любители и професионалисти в създаването на божествената напитка в първата неделя от месец септември, организаторите са предвидили провеждането на атрактивни съпътстващи събития.   Био-базар, алея на занаятите, конкурс за най-добра обредна питка и представяне на традиционни народни носии от Добруджа, Родопите, Пирински, Тракийски и Шопски региони, са само част от честванията на древния култ към  виното и бог Дионис. Виното – плод на знание и опит, направено с любов и дръзновение, оставено в дар от траките ще бъде на почит в този ден, в който от антични времена дедите ни празнуват плодовете на лозята.   Известни гости, журналисти, светски личности и представители на ресорните министерства ще се потопят в красотата на празника на    Домакините са подготвили впечатляващи изненади, винени дегустации от едноименната винарна, на които посетителите ще се насладят в осъвременения Храм на виното, възроден от управата на комплекса и намиращ се в атрактивния комплекс.   Идеята е вдъхновена от  най-големия Тракийски култов храм, намиращ се в близост до селището. В двора на комплекса се намира, автентична каменна вана за вино. В нея, новоизбраната Царица на виното ритуално ще даде старт на честванията на плодородието.   Вакханките са митичните спътнички на бог Дионис. Култът е свързан с екстатично божество. Най-древните форми на култа към бог Дионис идват от Тракия.   Именно в земята на древните траки с пресъздаване на автентичните народни чествания ще започне гроздобера в Старосел. Жени Калканджиева и Ива Екимова ще са част от  журито, което ще избере Царица на виното в Комплекс за винен и СПА туризъм Старосел.", "date": "2018.09.05", "title": "Мария Сапунджиева става вакханка"}
{"url": "http://epicenter.bg/article/Paparatsi-zasneha-Pipa-Midaltan-v-naprednala-bremennost-na-plazha--Snimki-/162837/10/100", "text": "Бременната сестра на Кейт Мидълтън и съпругът й Джеймс Матюс бяха заснети по време на лятната си почивка в Италия, пише Дир.бг \r\n \r\n Пипа Мидълтън (34) и партньорът й бяха забелязани да мързелуват, плажувайки в Тоскана. Хубавицата сякаш не е качила дори и един излишен килограм по време на бременността си. Тя спокойно е избрала за ваканцията си червени бикини и както винаги демонстрира стегнати бедра и ръце. Дори и наедрелият й корем изглежда като изваян.   Тази топ форма по време на бременност, както знаем, е патент на сестра й Катрин. Сигурно са малко бременните жени по света, които поне за секунда да не са изревнували от кондицията на херцогинята, както и от начина, по който изглежда веднага след ражданията и на трите си деца. Пипа и Джеймс прекараха само три дни в Тоскана, като тя не се лиши от плуването, почивайки си между дължините.   , каза наскоро Пипа.", "date": "2018.09.05", "title": "Папараци заснеха Пипа Мидълтън в напреднала бременност на плажа (Снимки)"}
{"url": "http://epicenter.bg/article/Hertsoginya-Megan-izbra-eleganten-kostyum-s-pantalon-za-nagradite-WellChild--Snimki-/162866/10/84", "text": "и  зарадваха най-смелите деца на специално събитие в Лондон, организирано преди церемонията по връчване на наградите  .   отбелязват куража и силата на много болни деца и техните семейства, които се справят с предизвикателствата на живота въпреки сериозните заболявания, от които страдат. \r\n \r\n \r\n \r\n На церемонията по връчване на наградите  поздрави всички номинирани и заяви: „Всеки един от вас е наистина удивителен. Вие, вашите семейства и общност показвате на всички нас к . Историите, които чух – за вашата воля, кураж, поразителен дух и силата да работите заедно, без съмнение бяха невероятно трогателни и мотивиращи“. е патрон на   - благотворителната организация в подкрепа на сериозно болни деца и техните семейства, от 2007 година.  \r\n \r\n \r\n \r\n Благотворително събитие или не, модните критици отново впериха поглед в облеклото на съпругата на  .  беше избрала елегантен  , съчетан с .   Източник: дарик", "date": "2018.09.05", "title": "Херцогиня Меган избра елегантен костюм с панталон за наградите WellChild (Снимки)"}
{"url": "http://epicenter.bg/article/radeva/162869/10/84", "text": "Индийският президент Рам Натх Ковинд е на първо посещение в България от 15 години насам. Визитата му е от изключителна важност, тъй като чрез нея се възстановява политическият диалог между двете страни.     Президентшата бе подбрала елегатна рокля в цвят екрю. Кройката на модела бе напълно изчистена без каквито и да било орнаменти. Единственият детайл е в областта на яката, завършваща с V-образно деколте.    Несъмнено моделът на г-жа Радева е считан за класика, определян от множество модни експерти като вечен. Освен това дрехата идеално подчертава спортната фигура на първата дама.    Г-жа Ковинд носеше дълго сари (sari - букв. парче плат) в бледорозов нюанс, а по крайщата на дрехата имаше местни орнаменти в червено-кафяво. Тя бе допълнила визията си с перлени обеци и огърлица, а на челото си бе изрисувала традиционната за всяка омъжена индийка червена точка.     Десислава Радева и Савита Ковинд посетиха Института за етнология и фолклористика с етнографски музей в София, както и Детските клиники на Университетска болница за активно лечение и спешна медицина “Пирогов“. Г-жа Ковинд е направила дарение на медицинското заведение от името на страната си.", "date": "2018.09.05", "title": "Десислава Радева посрещна индийския президент и съпругата му в елегантен тоалет (Снимки)"}
{"url": "http://epicenter.bg/article/Drazkite-toaleti-na-Megan-oznachavat-samo-edno---tya-iska-da-rushi-pravilata-kato-Dayana--Snimki-/162882/10/84", "text": "Меган Маркъл показва все повече смелост, откакто официално е част от кралското семейство, също както правеше и майката на Хари - Даяна. Тя бе твърде дръзка и свободолюбива за времето, в което живееше и може би точно това търси синът ѝ в лицето на жената до себе си. Все пак, всяко момче търси дама, която да прилича на майка му, нали?    Като че ли за момента Меган е добре приета от известната британска фамилия, но не може да се отрече, че тя ясно прекрачва протокола със стиловите си решения.   Преди няколко дни бившата актриса се появи на благотворително събитие със скандално къса рокля и смая околните със слабите си крака. А всички знаем, че не е прието кралска особа да бъде с дреха с толкова къса дължина.   Но знаете ли, че това не е единствено правило, което Маркъл прекрачи с тази си визия? Принцеса Даяна и Кейт Мидълтън също неведнъж са се появявали с тоалети над коляното, но никога не са нарушавали други правила, свързани с облеклото.   Една принцеса винаги трябва да носи чорапогащник, но явно Меган не е фен на идеята и предпочита да показва тена си.    Естествено, че не е прието кралицата или някоя от снахите ѝ да носят твърде къси рокли. Интересно как Елизабет II би коментирала това смело решение на Мег.   Обикновено кралските дами носят черно единствено и само, ако са в траур. Забелязали ли сте колко цветни тоалети има кралицата? Меган обаче често залага на мрачното черно, може би просто ѝ е любимо.   Нейно Величество предпочита дамите в семейството да носят поли и рокли по важни събития, но Меган няма намерение да се съобразява с този факт.   Още през юни Меган предизвика недоумение в обществото, тъй като смело показа рамената си, застанала редом до Кейт Мидълтън, която бе заложила на далеч по-строг тоалет.  Източник: woman.bg", "date": "2018.09.05", "title": "Дръзките тоалети на Меган означават само едно - тя иска да руши правилата като Даяна (Снимки)"}
{"url": "http://epicenter.bg/article/Ivayla-Bakalova-e-litseto-na-sedmiya-sezon-na-Sofia-Fashion-Week-AW-2018-/162889/10/0", "text": "Най-мащабното модно събитие Sofia Fashion Week AW 2018 стартира на 17 септември и в рамките на пет вечери в зала EFE в хотел „Маринела“ български и световни марки и гост-дизайнери от чужбина ще представят новите есенно-зимни колекции за 2018-2019 г. Първата вечер,както винаги е отредена за българските дизайнери.   На сцената на Sofia Fashion Week AW 2018 ще видим утвърдени имена в българската модна индустрия,като Жана Жекова, Христо Чучев, Атанас Парушев, Поля Кинова.   За трети път в модното събитие на София ще участват Biliana Yotovska label, Be Queen Fashion House и 29 DESIRES.   Феновете на модата ще видят колекции специално изработени за събтието.   Трикратната носителка на наградата на Академията за мода “Златна игла“, Жана Жекова за пореден път ще докаже своите умения като дизайнер във висшата мода. Новата й колекция е вдъхновена от свежи пролетни нюанси създаващи хармония  и запомняща се красота.   Изцяло нова колекция ще покаже и дизайнерът Христо Чучев. През годините той успя да наложи свой почерк в официалната мода. За неговият стил са характерни ефирност, лекота в обемите, безкомпромисен избор на висококачествени материи, прецизна ръчна изработка и уникални детайли.   Конкуренцията в моделите от висок клас ще бъде голяма,защото на сцената ще видим и изключителните модели на модна къща Paloma Fashion - синоним за стил и изисканост. Това е модната марка, която се отличава с изцяло ръчно изработени сватбени и официални тоалети. Моделите в колекцията на Поля Кинова са създадени от изключително красиви дантели и ефирни платове специално за гала вечерта на модното събитие.   Мъжката част ще бъде заинтригувана от колекцията на Атанас Парушев,който е заложил на платове от изключително висок клас, а за изисканите господа разработва индивидуални поръчкови проекти.   Два български бранда ще покажат елегантна спортна визия на сцената на Sofia Fashion Week AW 2018. Biliana Yotovska label e лимитиран бранд, създаден от фитнес модела и Бикини-фитнес шампион - Биляна Йотовска. Спортните сетове подготвени от нея са очаквано секси, класически и стилно поднесени. Нейното послание към всички спортуващи е „тренирайте, грижете се за здравето си и бъдете смели“.   В спорната колекция на Flair “Feel the Move“ ще видим смели контрасти. За първи път те ще излязат на модната сцена в бяло и черно в категоричен контраст и ще събудят естествената страст за движение.   Най-популярният онлайн бранд за дизайнерска мода в България 29 DESIRES ще насочи фокуса към жената, която стои между модерния Запад и мистичния Изток събрала най-доброто от двете култури в своята визия.   Модните  брандове Queen Fashion House и БАНДЕРОЛ ще бъдат  впечатляващи и провокативни, както винаги с новите си haute couture колекции.   Новият сезон за IMANE обещава да бъде дързък, като залага на градския шик и лежерност. Бранда „Wolf Walley“ ще допълни палитрата с нова доза елегантност за младите дами и децата, представени от най-красивите жени на Европа.   Бременните дами също не са забравени, специална колекция за тях е подготвила модна къща Instinkt.Това е единственият бранд в България, който предлага елегантни, красиви и официални дрехи за бременни жени.   Дизайнерът Гергана Петрова от модна къща Vanitas Fashion House ще изненада публиката със синтез между модерното и екстравагантното със стилното и практичното в една спортно-елегантна визия.     На сцената на Sofia Fashion Week AW 2018 ще има място и за младата дизайнерка Стефи Тодорова, която ще  дебютира с колекцията си “Vivo”, сътворена в комбинация от мода и музика.   Допълнение към елегантната визия на всеки може да бъдат слънчевите или диоптрични очила на българския бранд КWIAT. Новите дизайнерски модели,създадени от българи за българи ще ще предложат повече метал,различни форми и цветове.   Седмото издание на Sofia Fashion Week AW 2018 отново дава шанс на българската мода. Още първата вечер талантливите дизайнери завладяват с блясък,стил и оргиналност и превръщат форума в запомнящо се и значимо събитие.   Билети за Sofia Fashion Week AW 2018, може да намерите в мрежата на Ивентим и при консиерж в хотел Маринела.   Следете всичко за събитието на :  http://www.sofiafashionweek.com/", "date": "2018.09.05", "title": "Ивайла Бакалова е лицето на седмия сезон на Sofia   Fashion Week AW 2018   "}
{"url": "http://epicenter.bg/article/Novo-otlichie-za-13-godishnata-Hristina-Yosifova/162894/10/0", "text": "Преди броени дни малката талантливка с голям глас стъпи на сцената на амфитеатъра в Несебър, за да се представи в \"Поп Рок Фест\" 2018.  Вижте какво споделя Хриси, ученичка на вокалния педагог от Х Фактор Искра Ангелова:   \"Моята най-голяма награда е, когато видя вълнение в очите на хората, тяхната спонтанна реакция, докато пея. Публиката е огледалото на всеки изпълнител. Реагира на мига. Безпристрастна и безкомпромисна. И в това е магията на пеенето. Изпращаш послание чрез песента, чрез гласа си, и ако си бил разбран, публиката ти го показва. Да бъдеш отличен с 1-во място в \"Поп Рок Фест\"-а, това е огромно признание, защото на тази сцена се изявяват едни от най-добрите млади певци!\"   Изпълнителите тази година са оценявани и награждавани от професионалното жури в състав Звездомир Керемидчиев - вокал на група \"Ахат\", Мая Райкова - продуцент на български поп, рок и джаз в БНР, Славчо Николов от Б.Т.Р. и Алекс Нушев - музикален продуцент и аранжор.   \"Изборът на песни е много важен, когато решиш да се състезаваш в конкурс. Имаш максимум 8 минути за две песни, за да се представиш.\"- споделя момичето с божествен глас.    Тази година за участието си във феста Хриси залага на една от най-красивите български песни \"Гълъбо\". Тя получава лично позволение от автора на песента Вида Пиронкова да я изпълни под нов аранжимент. Димитър Еленски, който е учител по китара на Хриси и нейна дуетна половинка, подготвя уникалния акустичен аранжимент на \"Гълъбо\", съобразен с времетраенето на конкурса.   \"Всеки участник полага много усилия и старание, за да се представи по най-добрия начин. Създаваме помежду си добри приятелства. Подкрепяме се взаимно. Вълнуваме се заедно. Поздравяваме се за успехите! По този начин всеки конкурс е едно прекрасно преживяване за всеки от нас. С много от днешните пеещи тийнейджъри израстнахме заедно по сцените на конкурсите. Няма нищо по-хубаво да дадеш и да получиш усмивка, прегръдка и внимание на някой друг, който е избрал да сбъдва мечтите си чрез музика. Ние сме деца и трябва да се учим да се подкрепяме и помагаме\".   Какво ново?   Очаквайте скоро новини за представянето на първия авторски, много емоционален, красив и модерен музикален проект на Хриси, създаден от двама изключителни творци - Мария Димитрова и Боян Ангелов.   Може да последвате Хриси в нейните социални канали чрез артистичния й псевдоним Christina Jordan (@christina.jordan.official), за да следите нейното развитие, предстоящи участия и собствени инициативи, насочени към подрастващите.", "date": "2018.09.05", "title": "Ново отличие за 13-годишната Христина Йосифова"}
{"url": "http://epicenter.bg/article/Ruskoto-vanshno-sravni-kak-tantsuvat-Tereza-Mey-i-Mariya-Zaharova-/162896/10/0", "text": "Министерството на външните работи на Русия предложи на последователите си в Instagram и Facebook да сравнят танците на представителя на ведомството Мария Захарова и министър-председателя на Великобритания Тереза Мей, предава РИА Новости, цитирана от Агенция \"Фокус\".  Дипломатите публикуваха общо видео, на което двете танцуват. Звукът е от изпълнението на Захарова, която танцува по мелодията на популярната песен „Калинка“.  „Чий стил на танцуване в международните отношения ви допада повече?“ – се казва в описанието към видеото.  РИА припомня, че през май Захарова обеща да устрои на приема на срещата на върха Русия – АСЕАН руски народни танци и танцува пред гостите на песента „Калинка“. Министърът на външните работи Сергей Лавров също призна, че е останал доволен от изпълнението на Захарова.  Няколко месеца по-късно социалните мрежи обърнаха внимание на още един танц: Тереза Мей по време на визитата в ЮАР танцува пред учениците от средно училище, което предизвика подигравки от интернет-аудиторията и сравнения на неловките движения на британския премиер с робот.  ", "date": "2018.09.05", "title": "Руското външно сравни как танцуват Тереза Мей и Мария Захарова (ВИДЕО)"}
{"url": "http://epicenter.bg/article/Mladata-dizaynerka-Dilyana-Mateeva-s-premierna-kolektsiya---Fashion-Melody/162897/10/0", "text": "Премиерната колекция Fashion Melody на младата дизайнерка Диляна Матеева е вдъхновена от женствената елегантност в рока и по-конкретно от лирическите героини в рок песните от края 80-те и началото на 90-те години на XX век.   Колекцията есен-зима 2018/2019 съчетава практичност и елегантност с бунтарство и непреклонност. Изчистените силуети и женствената линия на дрехите са съчетани със специфични елементи в кройките и интересни съчетания на цветове.   Акцент са авторските изображения върху аутфитите и дизайнерските шапки. Характерни за колекцията са ръчно направените картини и рисунки в стил поп арт, които кореспондират с художническия талант и опит на дизайнерката. Водещи са изображенията на женски лица, както и на перото като символ на творчество, по-конкретно – писането на музика.   Оргинална е идейната препратка на Диляна Матеева към перцата, с които свирят рок китаристи.   „Когато подготвях дипломната си колекция в Националната художествена академия, моята курсова ръководителка доц. Мариела Гемишева, ме насочи към авторската намеса в платовете. От дълги години обичам да рисувам, а няма нищо по-хубаво от съвместяването на две любими неща. Един от предпочитаните ми стилове е поп арта, а техниките, които най-често използвам, са суха четка и акварелна.“, споделя Диляна Матеева.   Част от вдъхновението на дизайнерката за колекцията Fashion Melody са типичните за последните две декади на миналия век висока талия на панталоните, буфан ръкавите, както и символичният за този период – женствен силует, преплетен с нахакан сексапил.   Диляна Матеева не пропуска да включи и характерното за тази култура показване, но и прикриване на плътта, бунтарския дух на изпепеляващата млада любов. Дори в по-деловите аутфити е внесена нотка несъгласие, излизайки от очертанията на класическата визия посредством бродерии, рисунки и ръчно направена дантела, без да се стига до прекомерно използване на декоративни елементи.   Силуетът на саката и палтата в колекцията е с подчертана талия. Някои от полите и роклите са многослойни, с цепки или с драпировки. Панталоните от своя страна са с висока талия и изчистена права линия, при някои акцент в кройката е скъсената предна част, която елегантно подчертава глезена.   В колекцията присъстват също нестандартна интерпретация на пола-панталон,класическо сако, сако без ръкави и тениски с ръчно рисувани картини в стил поп арт. Силуетите подчертават женствеността и включват: прав, втален, А-силует, тип „балон“ и пелерина.  При палтата дизайнерката съчетава два силуета в един – комбинирани са пелерина и прав силует, както и пелерина с А-силует.   Диляна Матеева залага на материи като коприна, кадифе, еко кожа, вълна, габардин, кашмир – платове, придаващи женственост, класа, но излъчващи леко непокорство и свобода. Силно впечатление прави и деликатната прозрачност на кристалната коприна, която подчертава красотата на женското тяло.   Палтата са изработени от кашмир и вълна, релефна алпака с вълна (плат на „Унгаро“), габардин и студено пресована вълна, а саката от лен и коприна. Доминират цветовете синьо, червено, бледо розово, бяло, черно, златисто бежово, телесен и камилски цвят, както и специфични нюанси на зелено и лилаво с втъкани кафяви нишки.   Рисунките, направени с акварелна техника, са в типичните за поп арта цветове – синьо, червено, жълто и зелено. Изображенията на пера придават елегантност на роклите, а при една от тях присъстват и като детайл върху шал-яката, която ефектно подчертава V-образен гръб. Женските лица са ключови в дизайна на шаловете от креп коприна и на трите тениски в колекцията, изработени от памучно трико „Пунто Милано“ в цвят екрю. Картините върху тях изобразяват бушуващите като цунами женски емоции, разливащите се чувства, любовта, страстта и неспокойните мисли.   Мотиви с женски лица присъстват и като ръчно изработени бродерии с 3D елементи.  Те са акценти в гърба на саката. Интересно решение в дизайна при едно от саката е войнишката яка, подчертана от стилни зелени пагони. Детайли, които се открояват в колекцията, са ръчно изработените копчета, облечени в съответната материя на дрехата, както и закопчалките – създадени с техниката „фриволите дантела“.   Дизайнерката Диляна Матеева обръща специално внимание на шапките като аксесоар. Колекцията включва черно бомбе и шапки с широка периферия в бяло и синьо с акцент – дискретна червена лента в основата. Друга шапка с широка периферия изобразява часовник с червен циферблат и стрелки от червени пера. Черното бомбе е вдъхновено от соло китариста на Guns N' Roses – Слаш. В типичния за него стил, бомбето е високо с вшити елементи в основата. Всички шапки са изработени от заешки филц.  ", "date": "2018.09.05", "title": "Младата дизайнерка Диляна Матеева с премиерна колекция –  Fashion Melody"}
{"url": "http://epicenter.bg/article/Mihail-Konstantinov--Sastavyaneto-na-pravitelstvo-v-syanka-bi-napravilo-BSP-po-efektivna-opozitsiya/162824/2/0", "text": "Съставянето на правителство в сянка би направило БСП по-ефективна опозиция, която да представлява работеща алтернатива на управляващите. Това каза за вечерния блок „Това е България“ на Радио „Фокус“политическият анализатор проф. Михаил Константинов, като уточни, че именно безалтернативността е един от стабилизиращите фактори за управляващите в момента. Той даде предложение по отношение на решението на левицата на първото извънредно заседание в Народното събрание 59 от депутатите им да не ходят на работа в зала, а да са сред гражданите.   Според политическия анализатор, въпреки че това е демократична практика, тези народни представители не бива да получават заплатата си. Една добра кауза – да внасят възнагражденията си във фонд за болни деца – би била високо оценена от цялото българско общество, предложи проф. Константинов.  „Хората с леви убеждения виждат, че евентуални избори сега отново ще бъдат загубени от БСП. Има съмнение и в готовността на левицата да управлява. Така че БСП трябва да подготви екипи по примера на всяка опозиция на Запад и да сформира правителство в сянка – конкретни хора, които да взимат отношение по всеки наболял проблем. Има конкретен казус – правителството действа по един начин, опозицията казва „Не, кабинетът в сянка има други предложения“, за да могат хората да видят и друг начин на действие. Обяви ли се такова правителство в сянка, действащите министри и управляващите ще бъдат просто съсипани, защото ще им се намерят заместници. Така обаче целта ще бъде унищожение на хората, вместо да се дискутират политики“, обясни проф. Михаил Константинов.   Обективни условия за парламентарна и правителствена криза няма, следователно няма и основания за нови избори, уточни анализаторът. Според него евентуални предсрочни избори в началото на 2019 година биха били пълно безумие. Ако се стигне все пак до такъв изход, то избори без пагубни последствия за цялата държава може да се проведат едва след тези за ЕП през месец май, каза още проф. Михаил Константинов.  ", "date": "2018.09.05", "title": "Михаил Константинов: Съставянето на правителство в сянка би направило БСП по-ефективна опозиция"}
{"url": "http://epicenter.bg/article/Pametnik---simvol-na-povdiga-na-balgarite-za-spasyavaneto-na-evreite-shte-bade-otkrit-v-Tel-Aviv/162825/2/0", "text": "Премиерът Бойко Борисов ще участва в тържествената церемония в парк „Чарлз Клор“ в Тел Авив за откриването на паметник за спасяването на българските евреи. Идеята за паметник - символ на повдига на българите за спасяването на евреите през Втората световна война се зароди през 2013 година. Тогава правителството отпусна 150 000 лева, за да се отбележи 70-ата годишнина от спасяването на българските евреи и да се направят два еднакви паметника - за София и за Тел Авив. Пет години след отливането на монумента стана ясно, че той се е повредил заради неправилно съхранение. На 14 март кабинетът отпусна още 36 000 лева за промяна на дизайна му и нова отливка на паметника.   Подготвеният надпис върху плочата бе оспорен от един от оцелелите от депортиране 48 000 български евреи - Самуел Ардити. В студиото на \"Денят на живо\" по Канал 3 в началото на юли той отправи следния призив към премиера: \"Бих казал на бате Бойко: опитаха се в Скопие да Ви вкарат в капан - не успяха. Сега са подготвили нов капан, нова клопка, и ако този паметник ще отиде в Израел с този текст, тогава Бойко ще влезе в една клопка. Защото има евреи от Скопие, те готвят големи искове срещу България. С този надпис България си подписва присъдата, тука България се съгласява, вече дело няма да се води - тя признава своята вина\", каза Ардити за надписа на английски и български. Той показа и спорното второ изречение: \"Ние скърбим за онези повече от 11 000 евреи от Северна Гърция и части от бивша Югославия, намиращи се под българска администрация, които бяха депортирани и убити в лагера на смъртта Треблинка\".   Според Самуел Ардити въпросният \"надпис трябва да бъде демонтиран веднага, защото е незаконен...и може да доведе до огромни финансови искания срещу България\". Преди откриването на монумента Бойко Борисов ще се срещне с израелския си колега Бенямин Нетаняху. След последната им среща на 13 юни т.г. израелският премиер заяви, че страната му никога няма да забрави как българите са легнали върху жп релсите, за да спасят евреите си. Бойко Борисов изтъкна важността на Израел за сигурността и стабилността в Близкия Изток.    ", "date": "2018.09.05", "title": "Борисов открива в Тел Авив паметник - символ на повдига на българите за спасяването на евреите "}
{"url": "http://epicenter.bg/article/Parlamentat-shte-razgleda-promeni-v-Zakona-za-dvizhenieto--chrez-koito-da-se-vavede-tol-sistemata-/162826/2/0", "text": "С обсъждане на промени в Закона за пътищата на второ четене ще започнат работа депутатите днес. Шестима министри ще вземат участие в парламентарния контрол. Промените в Закона за пътищата предвиждат от 1 януари следващата година да бъде въведена смесена ТОЛ-система за таксуване на различните категории пътни превозни средства на база време и на база преминато разстояние. Предвижда се и въвеждане на електронна винетка за леки автомобили от януари 2019 г. и въвеждане на тол такса за тежкотоварни автомобили от 16 август 2019 г. Парите от тези такси няма да отиват за общински пътища.   Преди второ четене депутати от ГЕРБ внесоха предложение за задължително оборудване на автобусите с обезопасителни колани за пътниците. Законовите промени идват след тежката катастрофа край Своге, при която загинаха 17 души. Изискването няма да се прилага при специализиран превоз по маршрути с еднопосочна дължина до 30 км, които не се движат по републиканската пътна мрежа. От БСП възразяват на тази поправка. В законовите разпоредби са залегнали и нови санкции. Глобата за шофьор на автобус без колани ще бъде 500 лева, а за фирмата превозвач - 3000 лева. Предвижда се и текст, с който се задължават автобусите да се оборудват с видеорегистратор. Ако автобусът не е оборудван с видеорегистратор, фирмата ще трябва да заплати глоба от 1500 лв.   По време на парламентарния контрол на въпроси на депутати ще отговарят вицепремиерът Красимир Каракачанов, министърът на финансите Владислав Горанов, министърът на образованието и науката Красимир Вълчев, министърът на околната среда и водите Нено Димов и министрите в оставка Николай Нанков и Валентин Радев.  ", "date": "2018.09.05", "title": "Парламентът обсъжда задължителното оборудване на автобусите с колани"}
{"url": "http://epicenter.bg/article/Andrey-Raychev--/162827/2/0", "text": "Премиерът Бойко Борисов е политикът, който присъства най-дълго на политическата сцена след 10 ноември 1989 г., но остана без акцент и сега търси новото си амплоа. Тази теза разви в предаването \"Тази сутрин\" по БТВ социологът Андрей Райчев. Андрей Райчев и политологът Даниел Смилов коментираха в сутрешния блок на БТВ оставките на тримата министри – Ивайло Московски, Валентин Радев и Николай Нанков, поискани от премиера Борисов след трагедията край Своге.   „Две от оставките щяха да бъдат факт и преди това. Още преди месеци се говореше в кулоарите на Народното събрание, че Радев ще се сменя, а Московски има лична трагедия“, каза Райчев. „Ние виждаме началото на нова драма, нова сцена“, обясни Райчев. Бойко Борисов остана без акцент. Той присъства най-дълго като политик след 10 ноември и досега винаги е имало ясен акцент – беше отмъстител, строител, международник, което беше и най-успешната му роля. Сега няма акцент и търси новото си амплоа”, смята Райчев. Според него премиерът „управлява по телевизора” – не през институции, а с „политическите есета, които чете по телевизията”. Намираме се в увода на неговия опит да направи четвъртата си роля, защото вече не може да управлява постарому, обобщи Андрей Райчев. Той не го търси обаче с някаква предварителна сцена, а пуска- връща, пуска - връща, докато уцели“, коментира Райчев.   Според политолога Даниел Смилов, реакцията на Борисов се дължи на това, че премиерът се чувства в слаба позиция и иска да покаже, че отново си връща контрола. „Ако това е замисълът, акцията не е изпълнена по правилата. Трябваше да бъде предварително уговорено и с коалиционни партньори, и със собствената група – влиза се в сезона със смяна на екипа, слагат се нови акценти и се показва, че премиерът владее ситуацията. Сега ефектът е обратен. Предлагат се някакви неща, но тепърва умуваме кои от тях ще бъде приети. Дори обсъждаме хипотезата, че премиерът може да бъде бламиран от собствената си група по някои от предложенията. Това в никакъв случай не праща послание, че Борисов е в силна позиция и контролира нещата”, заяви Смилов. „Тези промени идват с идеята да се намали напрежението и да се отговори на обществени очаквания”, допълни той.   Във връзка с изказването на лидера на БСП Корнелия Нинова за конфликт Цветанов – Борисов Андрей Райчев коментира, че няма такъв конфликт, това по-скоро е „полицейска сценка - играят на доброто и лошото ченге”. „Не ми се вярва да се стигне до нещо друго. Не е бунт на кораба”, отбеляза социологът. По думите му \"патриотите\" са в „кърпа вързани” на Борисов. „Няма националистическа вълна, избори нищо не могат да им донесат, освен по-лош резултат или равен на този, те не могат да си подобрят положението и при всичките си караници настояват да си удължат мандата”, посочи Андрей Райчев.   Смилов пък сравни ситуацията с партия шах, в която Борисов е изиграл слаб ход с министерските оставки, но опозицията не го видяла и играе още по-слаби ходове. Той определи като половинчата стратегията БСП да останат в парламента само с 20 депутати, а останалите да отидат при хората. Според Смилов ситуацията изглежда като партия шах, при която Борисов изигра слаб ход - опозицията играе още по-слабо, БСП играе без царица.    ", "date": "2018.09.05", "title": "Андрей Райчев: Имаме нова драма! Борисов остана без акцент и търси ново амплоа"}
{"url": "http://epicenter.bg/article/Volen-Siderov--Upravlenieto-e-neprekasnato-sastezanie--neprekasnato-yazdish-tigara-/162828/2/0", "text": "Управлението е непрекъснато състезание, непрекъснато яздиш тигъра. На ГЕРБ няма за какво да се сърдим, ние сме избрали да бъдем с тях. Това заяви в студиото на сутрешния блок на БНТ лидерът на \"Атака\" Волен Сидеров. По думите му ГЕРБ е една системна партия, докато Патриотите са антисистемна партия. „Хората не искат декларации, искат действия. Напоследък чувам доста критични бележки, че нещата се движат бавно, че не се правят достатъчно неща за народа“, обясни Сидеров. Според него въпреки напредъка, който имаме като страна, политиците не трябва да се успокояват и да потъват в една Нирвана.   \"Да, имаме икономическа стабилност, растеж 4% и добър международен статус, постижения дипломатически, успешно европредседателство, но не трябва да се успокояваме\", обясни Сидеров в ефира на БНТ и допълни, че \"управлението е непрекъснато състезание\".   „Да си в голяма партия в прегръдка и да не се задушиш е доста голямо начинание“, обясни той взаимоотношенията в коалицията ГЕРБ - Обединени патриоти. Депутатът коментира и отношенията си с вицепремиера Валери Симеонов. „Аз не нападам пръв, но умея да се защитавам. Аз не се разправям с някой, а изнасям уроци. Който си вземе поука, получава добра бележка, който не – слаба“, категоричен бе Сидеров.    „В момента хората са свидетели на нещо, което го наричат разправия или скандали вътре в патриотичната коалиция. Моите критични бележки бяха отправени към вицепремиера Симеонов - те бяха обосновани, аргументирани и във всички случаи бяха отговор на негови действия или изявления“, каза Сидеров.   „Този, който е в управлението - вицепремиерът Симеонов, вицепремиерът Каракачанов, министрите, които сме посочили и цялостно погледнато правителството да разбере, че не можем да лежим на лаври, не може да се занимаваме с дребнотемия“, смята лидерът на „Атака“.   Има опасност ние да загубим \"физиономия\", смята Сидеров, защото коалиция със силна голяма партия като ГЕРБ винаги носи този риск. Проблеми има, призна Сидеров - \"проблемите са, че се разконцентрираме, проблемите са, че може да загубим доверието, което сме спечелили, както станахме трета политическа сила \"Обединени патриоти\" така да отидем доста назад, ако не се концентритраме и не положим важните теми\".   По думите му не може да се лежи на лаври, защото ОП не са във властта, за да затварят заведения, а партията му си има идеология. „Атака\" има идеология, \"Атака\" е идея, с която аз съм се появил и съм привлякъл вниманието на много българи. Аз съм този, който непресъкнато удря камбанката да се замислим“, обясни политикът. Той разгледа властта като една въртележка. „Трябва всеки ден да си поставяш въпроса за какво съм тук“, посочи още лидерът на \"Атака\". Сидеров продължи с училищните аналогии и обясни, че \"удар с линийката през ръцете е предупреждение\" визирайки искането на оставка на Валери Симеонов. \"Не сме във властта да затваряме заведения. Ние имаме идеология и има опасност да загубим своята идентичност. Защото властта е въртележка, изпадаш в дребнотемие, във вътрешни разправии\", коментира той. \"Ако не се концентрираме, ако не положим важните теми, ще загубим доверие и от трета политическа сила ще слезем надолу\", прогнозира Сидеров. Той нарече БСП и ГЕРБ \"двете страни на една монета, на джендърската философия\", защото са системни партии.   \"Имаше много сериозен, много тежък разговор, критикувах и партньорите ни, и ръководството на ГЕРБ. Министрите на ГЕРБ трябваше да излязат да кажат: \"Господин Симеонов, каква диктатура, какво еднолично управление, нали и вие сте в това правителство\", каза още той.   Той отново повдигна въпросите за концесиите и приватизация, които, според него, подаряват на чужди фирми милиарди. Сидеров нарече Жан Виденов \"честен премиер, свален от съпартийците си\". \"Тези трима министри са поели политическата отговорност. Така се прави. Хората това искат, защото се е случила трагедия, загинали са хора. Очевидно премиерът е преценил това. Не може да излизаме и да казваме: \"Ти защо не сподели с нас\". Няма нищо драматично, ако се наложи да се сменят още\", коментира Сидеров.    ", "date": "2018.09.05", "title": "Волен Сидеров: Всеки, който е в коалиция с ГЕРБ, е застрашен от задушаване!"}
{"url": "http://epicenter.bg/article/Prof--Vladimir-Chukov--800-000-bezhantsi-mozhe-da-tragnat-kam-Turtsiya-sled-udarite-v-Idlib/162830/2/0", "text": "  800 000 бежанци може да тръгнат към Турция от сирийската провинция Идлиб, предупреди анализаторът проф. Владимир Чуков. Той бе гост в сутрешния блок на БНТ. Арабистът коментира ситуацията в размирната зона, след като руската бойна авиация поднови въздушните удари по сирийската провинция Идлиб. Изтребители извършиха 30 нападения срещу 16 зони в западната част на провинцията вчера. Нападенията заплашват живота на 2 900 000 цивилни в Идлиб.   \"Около 3-4 месеца Сирия по-скоро отсъстваше от дневния ред на световните медии, получи се затишие и сега сякаш има потенциал отново да стане тема номер едно. В петък ще бъде свикан Съветът за сигурност на ООН по искане на САЩ, което може би поставя сирийската тема на един нов пиедестал\", коментира проф. Чуков. По думите му, най-неприятното от новите удари в Идлиб е, че има реална опасност за сигурността на цивилните и това трябва да бъде предотвратено, защото в противен случай ще има хуманитарна катастрофа и вълна от около 800 000 нови бежанци. Турция е пред много сериозно изпитание, защото тези 800 000 човека най-вероятно ще се опитат да влязат на нейна територия, допълни проф. Чуков. Провинция Идлиб е в ръцете на терористична организация - фронтът \"Нусра\". Очевидно, че сега е дошъл ред на техния бастион, където се намира най-големият КПП между Турция и Сирия, допълни арабистът. Русия е тази, която натиска, бомбардирайки форнта \"Нусра\" буквално всеки ден. Позицията на САЩ беше заявена от президента Тръмп, както и от други американски представители, които подчертаха, че трябва да бъде избегната нова дипломатическа криза, каза в заключение проф. Чуков.    ", "date": "2018.09.05", "title": "Проф. Владимир Чуков: 800 000 бежанци може да тръгнат към Турция след ударите в Идлиб"}
{"url": "http://epicenter.bg/article/Znakovo-poseshtenie-po-pokana-na-prezidenta-Radev--Indiyskiyat-mu-kolega-idva-u-nas/162831/2/0", "text": "Знаково посещение по покана на президента Румен Радев! На официална визита у нас идва президентът на Индия Рам Нат Ковинд. Той ще бъде на държавно посещение в България до 6 септември. С президента идват и 72-ма бизнесмени. От 15 години в България не е идвал индийски президент. От 10.00 часа на площад \"Св. Александър Невски\" ще се състои церемонията по официалното посрещане на президента Ковинд и водената от него делегация. От 10.25 часа двете президентски двойки ще разговарят на \"Дондуков\" 2, след което президентите Радев и Ковинд ще имат среща \"на четири очи\".   От 10.50 часа ще започнат пленарните разговори между официалните делегации на България и на Индия. В 11.35 часа в присъствието на двамата президенти в Гербовата зала на \"Дондуков\" 2 ще бъдат подписани двустранни документи, след което президентите Радев и Ковинд ще направят съвместни изявления за медиите.   От 15.30 часа индийският държавен глава ще изнесе лекция в СУ \"Св. Климент Охридски\" на тема \"Образованието като инструмент на промяна и общ просперитет\". В 16.30 часа двамата президенти ще закрият Българско-индийския бизнес форум, който ще се състои в столичния \"София хотел Балкан\".  ", "date": "2018.09.05", "title": "Знаково посещение по покана на президента Радев! Индийският му колега Рам Нат Ковинд идва у нас"}
{"url": "http://epicenter.bg/article/Maykite-na-detsa-s-uvrezhdaniya-posreshtat-deputatite-sled-vakantsiyata/162833/2/0", "text": "Преди ваканцията на депутатите майките ги изпратиха с плажни принадлежности на почивка, а днес ще ги посрещнат с акция с \"Код черно\". Една от протестиращите майки Вера Иванова каза пред БНР, какво са подготвили: \"Още от сутринта ще започнем с по-голямо присъствие в самия палатков лагер. Кодът ни е в черно с черни знамена и така ще им напомним, че много малко време остава до 1 октомври, те да се захванат за работа, за да има реформа за хората с увреждания“. Майките настояват до 1 октомври да влязат паралелно за разглеждане 3 законопроекта: за личната помощ, за хората с увреждания, както този за социалните услуги. Първият вече е внесен в НС, а вторият е на етап обществено обсъждане.      ", "date": "2018.09.05", "title": "Майките на деца с увреждания посрещат депутатите след ваканцията"}
{"url": "http://epicenter.bg/article/Ninova-kam-GERB--17-dushi-ubihte--tryabvashe-da-im-reshim-problema--a-slushame-za-prinosa-na-edin-tvorets/162835/2/0", "text": "В остри пререкания влязоха днес лидерът на БСП Корнелия Нинова и председателят на комисията по култура Вежди Рашидов (ГЕРБ) от трибуната на парламента.   \"Убихте 17 души и днес трябваше да им решим проблема, а вместо това слушаме един творец за личностния му принос към България!\" Това каза водачът на опозицията Корнелия Нинова от трибуната на Народното събрание в отговор на декларация от ГЕРБ, прочетена от бившия министър на културата Вежди Рашидов, предаде агенция „Фокус“.   „Тази декларация беше най-силното доказателство защо този парламент е изчерпал своята същност. Каква политика имаше в тази декларация? Какво решение за проблеми на българи? В нея имаше омраза, лични нападки и квалификации към председателя на опозицията. Когато се изправихме не срещу вас, колеги, а срещу олигархчината система от която сте част, сме си дали сметка какво ни чака. Не разбирам защо се обиждате, когато цитираме Антон Тодоров – „Шайка“. Един от вас смята, че вие сте шайка и много хубаво ви описва. Ние сме един  милион българи – аз не съм Корнелия Нинова тук, представлявам 1 милион българи. Това сме ние. Така че спрете с разделението, омразата и противопоставяне на българи срещу българи. Всеки тук представлява наши сънародници“, изригна Нинова.   И попита  Рашидов: „Как ме нарекохте, „парламентарна манекенка“, заради снимките с животните? Извършихте престъпление спрямо българските собственици на животни и вашите нападки за снимките с тях няма да измият вината ви. До последния ден ще седим до тези хора“, заяви гневно лидерът на БСП.   Тя посочи, че културата и образованието са в основата на всяка идентичност. Ако тях не опазим за българския народ, значи нищо не сме свършили.   „Днес трябваше да се гледа Законът за пътищата. Убихте 17 души и днес трябваше да им решим проблема. Вместо това да е мястото, на което се прави политика, днес чухме апогей на един творец за личния му принос към България. Тук не е мястото за това. Тук е мястото за политика. И днес трябваше да решим проблема със Закона за пътищата, за да няма още инциденти като Своге“, подчерта Нинова.   Ситуацията в залата бе взривена от изказването на Вежди Рашидов. \"Корнелия Нинова като парламентарна манекенка си прави пиар с мъките на хората\", каза по-рано от трибуната на Народното събрание депутатът от ГЕРБ и председател на парламентарната комисия по култура и медии Вежди Рашидов, който прочете остра декларация от името на парламентарната група.   \"Радвам се, че представителите на БСП са повече от 20 души. Взимам думата по повод атаките срещу ГЕРБ заради постоянните и нелепи изцепки по време на ваканцията. Не знам с какво право левите депутати си позволяват да отправят критики и публично да заклеймят управляващите от ГЕРБ с думите „шайка,  крадци“.   \"Кои сте вие да ни осъждате всички на гражданска смърт?, обърна се Рашидов към БСП. Това е недопустима клевета. Като два мандата министър на ГЕРБ се чувствам засегнат. Като част от това управление докладвам, че е направена театрална реформа и залите сега са пълни, реконструирани са театърът във Варна, в Бургас, Сатиричния театър, Операта в Бургас и др.“, каза още Рашидов. По думите му по време на управлението на ГЕРБ са осигурени повече от 2 млн. лв. за българските библиотеки и 5 млн. лв. за българското кино.   „А вие, г-жо Нинова, може ли като парламентарна манекенка да си правите пиар с мъките на хората? Аз познавам една друга шайка – шайка, която участваше в бандитската приватизация, шайка, която ограби държавата. Колко струва на българските данъкоплатци снимката с Горан Брегович? Явно досега не сте разбрали една простичка истина, че талант не се създава с пари, а се раждаш с него. Вашата агресия, г-жа Нинова, обижда човешкото достойнство“, каза още Рашидов.   „Лидерката на левицата, тъй като не може да пее и да пише, говори бездарни стихове“, коментира той.   Заради изказването председателят на Народното събрание Цвета Караянчева отправи устна забележка на лидера на БСП Корнелия Нинова, заради това, че нарекла една цяла парламентарна група \"убийци\".   „Г-жо Нинова, вие отправихте обвинение от една цяла парламентарна група и над 1 млн. избиратели, затова съм принудена да ви накажа по член 156 т. 2 със забележка“, каза Каранчева.   Нинова бе освиркана от пленарната зала и изпратена от трибуната с викове \"Уууу!\" от депутатите на ГЕРБ, заради обвинението, че ГЕРБ са убили 17 души в катастрофата край Своге. Депутатите от ГЕРБ затропаха по банките, докато от БСП ръкопляскаха.   Аз не съм крадец и убиец, скочи пак Вежди Рашидов, възмутен от обвинението.    До скандалната реплика \"17 души убихте!\" се стигна заради недоволството на Корнелия Нинова, че планираният в дневния ред проектозакон за пътищата е отпаднал и ще има само парламентарен контрол.   Да защитава лидерката си скочи зам.-председателят на лявата група Драгомир Стойнев, който обвини Караянчева за хаоса в пленарната зала и поиска днес повече да не води заседанието. \"Няма да напусна заседанието, ще продължа да водя\", опъна се председателят на Народното събрание.      ", "date": "2018.09.05", "title": "Нинова към ГЕРБ: Убихте 17 души, трябваше да им решим проблема, а слушаме за приноса на един творец"}
{"url": "http://epicenter.bg/article/Dimitar-Nikolov--Nyama-da-ima-predsrochni-izbori/162838/2/0", "text": "Не е възможно да има предсрочни избори, проблемите в коалицията се случат от самото й начало и винаги се излиза със зрели решения, каза пред bTV кметът на Бургас и зам.-председател на ГЕРБ Димитър Николов.   Той добави, че дали оставките на тримата министри ще бъдат приети в същия вид, в който са подадени, ще стане ясно в понеделник на коалиционния съвет.   „Трагедията в Своге беше повод да прегледаме всички наши договори и да засилим контрола по отношение гаранционното обслужване на тези отсечки”, посочи той и допълни, че вината не е повече персонално в министрите, но и във водача на превозното средство.   Един от проблемите на Бургас е свързан с високото строителство. Хората недоволстват от високите сгради около Морската градина, но по план всичко е изрядно.   \"Със създаването на жилищните комплекси, с техните планове е предвидено високо застрояване, което в голямата си част е 8, 10, 12, 16, 18, до 20 етажа”, посочи Веселина Илиева, главен архитект на община Бургас.   Дори се стигна до протести заради последната строяща се сграда. \"Протестите на гражданите бих казала, че са по-скоро свързани със самия факт на строителството, защото кварталът е интензивно е застроен”, посочи архитектът.   Николай Колев от Гражданско сдружение \"Инициатива Бургас\" посочи, че всички документи са незаконни.   Административният съд също решава на първа инстанция, че строителство е незаконно.   Деница Колева, също представителна сдружението коментира, че отделянето на парцел, като самостоятелен е незаконно.   Въпреки това строителството продължава. \"Не можаха да се преборят с властта, всички знакови сгради в Бургас, хората, които финансират тези строежи, са едни и същи”, обясни бившият омбудсман Таню Атанасов.   „Сградата, която е пред Пантеона, един от участниците в строителството и в манипулациите е Бенчо Бенчев, в тази сграда това име също фигурира и в района „Пиргос”, плюс парче земя, са закупени от въпросния Бенчо Бенчев”, добавят от инициативата.   Те са завели дело и за предстоящия строеж.   Кметът Димитър Николов обясни, че общината се справя перфектно и добави, че проблемът идва от това, че Бургас е ощетен откъм територия. „Когато имаме лимитирана територия сме длъжни да направим симбиоза между жилищата и зелените площи. Това е проблем на всички големи градове”, заяви той и допълни, че това трябва да става без законови нарушения.   Николов посочи, че познава Бенчо Бенчев и той е известен в целия град. „Не съм му гостувал, но знам къде живее, минавам често оттам”. По думите му Бенчев не е финансирал нито ГЕРБ, нито мероприятия в града.   Отпушването на нашия регион ще стане като се развие новата концепция за четирилентовите пътища, каза още Николов.", "date": "2018.09.05", "title": "Димитър Николов: Няма да има предсрочни избори"}
{"url": "http://epicenter.bg/article/Mehmed-Dikme--Atakuvat-Sakskoburggotski--za-da-go-prokudyat-pak/162839/2/0", "text": "Решението, че дворецът „Врана” не е собственост на Симеон Сакскобургготски, а на държавата, е опит той да бъде прокуден отново, посочи Мехмед Дикме, министър в кабинета на НДСВ, пред bTV.   Той посочи, че Сакскобургготски живее постоянно във „Врана” и това е неговият дом.   „Въпросът е не толкова решението на съда. За всеки непредубеден е ясно, че това решение е неправомерно. Важно е кой стои зад завесата и се страхува от Царя и иска да го изгони от страната. Държавата сега няма нито един документ, с който може да докаже, че е собственик на имота, а Сакскобургготски има документите, с които са купени земите”, посочи той.   Дикме показа пълномощно от Фердинанд, с което упълномощава управител на интендантството да управлява частните имоти и да купуват земеделските земи във Врана, както и нотариални актове и договори за покупко-продажба.   На какво основание законът върна на нашите и вашите родители земеделските земи, а на Царя съдът каза, че не може, попита Дикме.   Той добави, че държавата е платила 2,5 млн. за делата срещу Сакскобургготски.", "date": "2018.09.05", "title": "Мехмед Дикме: Атакуват Сакскобургготски, за да го прокудят пак"}
{"url": "http://epicenter.bg/article/Pravoslavnata-tsarkva-pochita-sv--prorok-Zahariya-i-pravedna-Elisaveta/162840/2/0", "text": "На Православната църква почита св. пророк Захария и праведна Елисавета. Те са родители на св. Йоан Кръстител. Захарий бил син на свещеник, а Елисавета сестра на св. Анна, майката на св. Дева Мария. Двамата живели по времето на  . Св. Захарий бил свещеник от Хеброн, нямали деца до дълбока старост. Но веднъж, когато св. Захарий бил на смяна и трябвало да влезе в Йерусалимския храм, за да покади, му се явил архангел Гавриил и му известил, че жена му ще му роди син, който трябва да бъде наречен Йоан. Св. Захарий не повярвал и за това Гавриил му отнел гласа, до момента, в който се сбъдне предреченото. Скоро след като се прибрал у дома си, св. Елисавета заченала. Когато настъпило времето, св. Елисавета родила обещания син. Въпреки че всички смятали, че той трябва да носи името на баща си, св. Елисавета настоявала да го нарекат Йоан. Роднините ѝ се допитали до св. Захарий, а той написал на дъсчица: \"Йоан му е името\" (Лука 1:63), след което проговорил, тъй като се изпълнило това, което му бил казал Гавриил. Захарий бил убит в храма между жертвеника и олтара на Иродовите войници, задето не казал къде е синът му - детето Йоан, за да го погубят по наредбата за избиване на Витлеемските младенци. Света Елисавета, пазена от Бога, заедно със сина си живеела в разтворилата се планина. По Божие повеление за тях там се устроила пещера, избликнал извор с вода, а над пещерата израсла финикова палма, отрупана с обилен плод. Когато майката и синът искали да ядат, дървото се наклонявало, давайки им плодовете си за храна, а след това отново се изправяло. Четиридесет дни след убийството на Захария Света Елисавета, майката на Предтечата, се преставила в тази пещера, а Свети Йоан бил хранен от ангел до достигането на пълнолетие и пазен в пустинята до деня на явяването си пред израилтяните.", "date": "2018.09.05", "title": "Православната църква почита св. пророк Захария и праведна Елисавета"}
{"url": "http://epicenter.bg/article/Karakachanov--Ostavkite-na-ministrite-ne-tryabva-da-se-priemat-predi-rezultatite-ot-razsledvaneto/162841/2/0", "text": "Преди да излязат резултатите от разследването на инцидента край Своге, не трябва да се приемат оставките на министрите. Това каза пред журналисти в Народното събрание вицепремиерът Красимир Каракачанов, предаде агенция „Фокус“.   На въпрос с оглед предстоящото гласуване на оставките дали се притеснява, че отново ще трябва да сложи синята каска, Каракачанов отговори: „Не се притеснявам. Има ли диалог – значи има и разбирателство. Няма ли нормален диалог, ако всеки реагира както и когато намери за нужно, се получават подобни разминавания“.   На въпрос дали ще влязат три оставки в парламента в понеделник, той отговори: „Не знам. Аз изразих своето мнение – преди да излезе разследването и да се види каква е истинската причина, не трябва да се приемат оставките. Ако излезе, че грешката е изцяло на шофьора… Все пак става дума за едни министри, които могат да бъдат защитени, ако погледнем тяхната работа. Ако тези оставки бъдат внесени, би следвало те да бъдат подкрепени“, каза още Каракачанов.   На въпрос дали се опитва да тушира напрежението между Волен Сидеров и Валери Симеонов, той отговори: „Не ми е работа да туширам никакво напрежение. Гледам да внеса повече спокойствие. Трябва да има диалог не само в малката, но и в голямата коалиция. Редно беше да бъдем информирани за оставките, а не да научаваме за тях от медиите“. ", "date": "2018.09.05", "title": "Каракачанов: Оставките на министрите не трябва да се приемат преди резултатите от разследването"}
{"url": "http://epicenter.bg/article/Ilhan-Kyuchyuk-pokaza-v-EP-film-za-preimenuvaneto-na-myusyulmanskoto-naselenie-v-Balgariya-prez-70-te/162842/2/0", "text": "\r\n Евродепутатът от АЛДЕ/ДПС Илхан Кючюк бе домакин на събитие в Европейския парламент, на което бе прожектиран филмът на Рузие Хасанова „Радиограмофон“. Филмът е базиран на истинска история и разказва за Али, който на фона на комунистическия режим отчаяно търси свободата си. \r\n   \r\n „Този филм е ярка историческа ретроспекция за свободата, идентичността и силата на музиката. Важно е да не забравяме грешките на нашето минало. Особено сега, когато популизмът, екстремизмът и езикът на омразата се завръщат във всички краища на Европа. България и нейните малцинства преминаха през насилствен възродителен процес, но днес гордо можем да заявим, че моята родина разполага с уникален етнически модел. Модел, който може да служи като пример за много европейски страни.“, заяви Кючюк в обръщението си към гостите на събитието. \r\n   \r\n Сюжетът на “Радиограмофон” се развива в контекста на преименуването на мюсюлманското население в Родопите през 1971 г. Базиран е на истинска, лична история и няма за цел да генерализира събитията от онова време. Филмът има две основни пресечни точки – силата на музиката, разкрита чрез малкия Ахмет, който слуша забранения рокендрол на старо радио, и свободата като върховна човешка ценност и естествен стремеж на всеки човек, показана чрез изпитанията на местната мюсюлманска общност, потисната от комунистическия режим. \r\n   \r\n Сред гостите на събитието бяха евродепутати, служители на европейските институциите и граждани. \r\n", "date": "2018.09.05", "title": "Илхан Кючюк показа в ЕП филм за преименуването на мюсюлманското население в България през 70-те"}
{"url": "http://epicenter.bg/article/Denyat-na-Saedinenieto-shte-se-otbelezhi-s-uchastieto-na-predstavitelni-voenni-formirovaniya-v-tsyalata-stra/162844/2/0", "text": "133-ата годишнина от Съединението на Княжество България с Източна Румелия ще бъде отбелязана тържествено в цялата страна. Тържествени мероприятия ще се проведат в много населени места с участието на представителни военни подразделения от Сухопътните войски, Военновъздушните сили (ВВС), Военноморските сили (ВМС), 68-ма бригада „Специални сили“, Националната гвардейска част и други. Това съобщиха от пресцентъра на министерство на отбраната.    на площад ”Съединение“ на 6 септември, четвъртък, от 20,30 ч. В нея ще участват представителни блокове от 68-ма бригада „Специални сили“, Сухопътните войски, авиобазите Граф Игнатиево и Крумово, Представителният духов оркестър на ВВС.    Днес,  , в която ще участват представителни роти и военният духов оркестър на 61-ва механизирана бригада.   Също   и региона военнослужещи от военното формирование 24 490 ще поднесат  .    представителни военни подразделения ще участват в събития в цялата страна както следва:  ще бъде отслужен  . Ще бъдат поднесени венци и цветя на паметника на Захари Стоянов и на паметната плоча на майор Райчо Николов. Вечерта всички гости ще присъстват на тържествената проверка (заря) с участието на 5 блока от гарнизон Пловдив.     “;    военнослужещи от военното формирование 52 590 - Ямбол ще вземат участие в   Представителен блок от авиобаза Безмер ще участва в тържествена проверка (заря) в града.    с участието на представителни подразделения от гарнизон Плевен ще се проведе     представителен блок от военното формирование 22 790 ще чества празника пред „Паметния знак на загиналите във войните“.   .    с участието на военнослужещи от военното формирование 52 740 от състава на 2-ра механизирана бригада.     , в който ще участват военнослужещи от военното формирование 24 620 – Свобода.   , с участието на командири на военни формирования от гарнизон Варна, Представителния духов оркестър на ВМС и почетен караул от ВВМУ „Н. Й. Вапцаров”. Следва шествие до паметника на приморци, загинали в Сръбско-българската война през 1885 г., където ще се състои ритуал за отдаване почит към загиналите във войните за Съединението на България и полагане на венци и цветя.   .   с участието на представителна част на ВМС от гарнизон Бургас.   Военнослужещи от ВМС ще вземат участие и на следващия ден   На 7 септември от 10.00 ч Представителният духов оркестър, почетен караул и венценосци от ВМС ще участват във   ", "date": "2018.09.05", "title": "Представителни военни формирования в цялата страна ще отбележат Денят на Съединението"}
{"url": "http://epicenter.bg/article/Inzh--Glosov--Zapochva-odit-po-patna-bezopasnost-na-tseliya-pat-prez-Iskarskoto-defile/162850/2/0", "text": "През следващата седмица започва одит по пътна безопасност на целия над 80-километров път II-16 Мездра - Своге - Нови Искър и той ще бъде направен от лицензирани одитори по пътна безопасност. По разпореждане на министъра на регионалното развитие и благоустройството Николай Нанков в момента се прави инспекция на всички пътища в страната. До средата на септември резултатите ще бъдат обобщени от областните пътни управления и ще се направи анализ на пътната обстановка, съобщи председателят на Управителния съвет на Агенция „Пътна инфраструктура“ инж. Светослав Глосов в сутрешния блок на Нова телевизия, съобщиха от пресцентъра на Агенция \"Пътна инфраструктура\".   Инж. Глосов заяви, че констатациите от организацията Институт по пътна безопасност, свързани с тежкия пътен инцидент край Своге, са направени без в нея да е участва нито един лицензиран експерт по пътна безопасност.   По отношение на ограничителната система в участъка инж. Глосов подчерта, че следствието е направило предписание на община Своге да възстанови мантинелата на пътя и това изяснява въпроса, чия собственост е тя. Той отново обясни, че Законът за пътищата и правилникът за неговото прилагане са ясни и в тях точно са описани отговорностите на АПИ и общината по отношение на пътя в урбанизирана територия.   Председателят на УС на АПИ посочи още, че трафик камерите в участъка на пътния инцидент показват, че ограничението на скоростта от 40 км/ч масово не се спазва от превозните средства и превишава с над 30%.   Относно срутилата се къща при с. Василовци в близост до третокласния път III-114 Ружинци-Лом, инж. Глосов подчерта, че пътят е затворен за движение на тежкотоварни превозни средства над 12 т, но забраната не се спазва и никой не контролира трафика.   Същият е и случат с пътя Русе - Бяла - пътят е сигнализиран че е в ремонт, има пътни знаци, но шофьорите карат с висока скорост. Искаме да има хубави пътища, но не може това да стане без да се ремонтират. Голяма част от тях се ремонтират без да се спира движението, защото няма алтернативен маршрут, каза инж. Глосов.   Във връзка с промените в Закона за пътищата инж. Глосов обясни, че се предвижда създаването на специализирано звено „Национално ТОЛ управление“, което ще се занимава със събирането на електронните пътни такси. Неговата работа ще е свързана с въвеждането на тол системата през следващата година. Постопенно над 900 служители ще бъдат назначени в новата структура и това ще бъдат служителите, осъществяващи контрола, инженерен персонал, технически изпълнители, поддръжка на електронната система и т. н.   Около 3 хил. души обслужват тол управлението на Австрия, която е съпоставима по размери с България, съобщи председателят на УС на АПИ. По отношение на въвеждането на електронната система, инж. Глосов препоръча, тези шофьори, които имат действащи винетки след 1 януари 2019 г. да ги регистрират в пунктовете, в които ще бъде таксувана електронна винетка. Ще има преходен период за преминаване от действаща книжна към електронна винетка, но това няма да бъде повече от няколко месеца, счита председателят на УС на АПИ.  ", "date": "2018.09.05", "title": "Инж. Глосов: Започва одит по пътна безопасност на целия път през Искърското дефиле"}
{"url": "http://epicenter.bg/article/Yens-Stoltenberg-otiva-na-poseshtenie-Makedoniya/162848/7/0", "text": "Генералният секретар на НАТО Йенс Столтенберг пристига на двудневно посещение в Македония. В Скопие той ще се срещне с президента Георге Иванов, премиера Зоран Заев и други официални лица, предаде БНР.   Столтебнерг ще посети село Стайковци, където преди 4 години войници от мисията на НАТО КейФОР помогнаха за разчистване на пътища след опустошителните наводнения.   Македония започна предприсъединителни преговори за членство в НАТО, след като на срещата на върха на алианса в Брюксел на 12 юли страната официално получи покана за членство.   В края на миналия месец македонското правителство прие препоръките на Алианса, които Скопие трябва да изпълни за период от 18 месеца.", "date": "2018.09.05", "title": "Йенс Столтенберг отива на посещение Македония"}
{"url": "http://epicenter.bg/article/Britanskata-prokuratura-povdigna-obvineniya-na-dvama-rusnatsi-zaradi-otravyaneto-na-Skripal/162859/7/0", "text": "Британската прокуратура е повдигнала обвинения на двама руснаци заради отравянето с нервнопаралитично вещество на бившия шпионин Сергей Скрипал и дъщеря му Юлия в английския град Солсбъри, предадоха Асошиейтед прес и БТА.   Издадена е заповед за арест, предаде Франс прес. Издирваните лица се казват Александър Петров и Руслан Боширов.   Те са на по около 40 години и са пътували с руски паспорти под фалшива самоличност, добави началникът на полицията за борба с тероризма, цитиран от Ройтерс.  ", "date": "2018.09.05", "title": "Британската прокуратура повдигна обвинения на двама руснаци заради отравянето на Скрипал"}
{"url": "http://epicenter.bg/article/Shefove-na-Twitter-i-Facebook-se-izpravyat-pred-Senata-v-SASht/162861/7/0", "text": "Висши представители на Twitter и Facebook ще се изправят днес пред американския сенат. Те ще трябва да обяснят по какъв начин Русия е успяла да манипулира платформите им по време на президентската кампания през 2016 г., съобщава Нова телевизия.   Изпълнителните директори на Google и на Alphabet също бяха поканени, но отказаха да се явят.   Представителите на онлайн гигантите ще трябва да кажат и какво ще направят, за да предотвратят подобни действия на предстоящите през ноември частични избори.  ", "date": "2018.09.05", "title": "Шефове на Twitter и Facebook се изправят пред Сената в САЩ"}
{"url": "http://epicenter.bg/article/Tursko-izdanie--Rusiya-i-Turtsiya-v-obsht-front-sreshtu-poslednata-krepost-na-dzhihadistite-v-Siriya-/162862/7/0", "text": "Турското издание Sabah съобщава за нови подробности около военната операция, която се подготвя в Идлиб. По данни на редакцията турски и руски военни ще действат съвместно, а тяхна първа цел ще бъде групировката „Джабхат ан-Нусра“. Според анализатори н Анкара, ако всичко мине успешно, в Идлиб ще се състои последният голям сблъсък в гражданската война в Сирия.  Определен е пътят, по който Турция, която се стреми да възпрепятства масовите убийства от страна на режима на (Башар) Асад в сирийската провинция Идлиб, ще следва заедно с Русия. Стана ясно, че изтича срокът, определен за предаването на оръжията от страна на терористичните групировки. При това първата цел в Идлиб е стартирането на съвместна операция в районите, в които гнездят членовете на терористичната организация „Джабхат ан-Нусра“. По този начин се планира предотвратяването на нова хуманитарна криза в Идлиб. Терористичните организации, които са в Идлиб, твърдят, че в случай на нова атака срещу тях ще започнат да се придвижват към Алепо и Хама, а също и към Латакия, която дава възможност за изтелгяне по море.  В Идлиб, където живеят 3,5 милиона души, са в ход преговори за създаването на хуманитарни коридори за изтеглянето на цивилното население. Стана ясно, че се обсъжда откриването на такива коридори в направление Африка и районите, в които бе проведена операцията „Щита на Ефрат“, т.е. териториите, контролирани от Турция.    Отбелязва се, че режимът в Дамаск няма да позовли перспективата от нов поток от хора в защитените от терористите райони. Преди броени дни специалният посланик на ООН за Сирия Стафан де Мистура заяви: „Необходимо е да бъде създаден хуманитарен коридор, за да бъде гарантирано безопасното завръщане на хората в домовете им след края на войната“.    Специалният представител на САЩ за Сирия Джеймс Джефри започна визита в Израел, Йордания и Турция, която приключва на 4 септември. Джефри, който е бивш посланик на САЩ в Анкара, е съпровождан от специалния представител на Държавния департамент за Сирия – Джоел Рейбърн. Подчертава се, че в рамките на обиколката Джефри е обърнал внимание на това, че „военните действия в Идливб ще доведат до ескалация на напрежението в Сирия и региона, и ще изложат на риск живота на цивилното население“.  Според редица анализатори, именно в Идлиб ще бъде последното голямо сражение в сирийската гражданска война.  Ето защо Идлиб ще бъде повратна точка не само с оглед на възможността да се разплете възелът на вътрешните конфликти в Сирия, но и на това да се осигури ред в бъдеще. Турция гледа на наближаващия конфликт в Идлиб главно от две перспективи: първо, рисковете, които една операция може да създаде за сигурността на Турция в краткосрочен план; второ, създаването на такъв ред в Сирия, който няма да представлява заплаха за сигурността на Турция в дългосрочен план.  Съобщено бе, че вечерта на 1 септември в сирийската столица Дамаск е извършена въздушна атака срещу силите на сирийския режим. Близки до режима на Башар Асад източници съобщиха, че експлозиите на авиобазата край столицата са в резултат от ракетни удари. Наш източник съобщи, че базата не е обстреляна, но заради ракетните удари в района е имало взривове в намиращи се там складове с боеприпаси. Освен това, според източника, ударите са били отразени от сирийските средства за ПВО.   ", "date": "2018.09.05", "title": "Турско издание: Русия и Турция в общ фронт срещу последната крепост на джихадистите в Сирия "}
{"url": "http://epicenter.bg/article/Mariya-Zaharova--Imenata-na-zapodozrenite-za-Solsbari-i-Eymsbari-ne-sa-ni-izvestni-/162867/7/97", "text": "Обявените от британските власти имена на заподозрени за инцидентите в Солсбъри и Еймсбъри не са познати на руските власти. Това заяви говорителят на Министерство на външните работи на Руската федерация Мария Захарова пред журналисти, предава TACC, цитирана от Агенция \"Фокус\".  \"В средствата за масова информация се появиха изявления на британски официални лица относно заподозрените за случаите в Солсбъри и Еймсбъри. Прави се връзка с Русия. Публикуваните в медиите имена и снимки не ни говорят нищо“, подчерта Захарова.  \"Отново призоваваме Великобритания да премине от публични обвинения и информационни манипулации към реално сътрудничество по линия на правоохранителните органи“, допълни руският дипломат.  По-рано днес британските власти обявиха, че са получили европейска заповед за арест на двама руснаци, обвинени за предполагаемата атака с „Новичок“ срещу бившия офицер от руското Главно разузнавателно управление (ГРУ) Сергей Скрипал и дъщеря му Юлия. Прокуратурата на Обединеното кралство издирва Александър Петров и Руслан Боширов, заподозрени в опит за убийство на Скрипал с нервнопаралитичен газ, стана ясно от официално съобщение.   ", "date": "2018.09.05", "title": "Мария Захарова: Имената на заподозрените за Солсбъри и Еймсбъри не са ни известни "}
{"url": "http://epicenter.bg/article/Ofitsialno--Manfred-Veber-shte-se-sastezava-da-oglavi-EK-dogodina/162870/7/0", "text": "Председателят на групата на Европейската народна партия (ЕНП) в Европейския парламент Манфред Вебер обяви днес официално готовността си да се състезава за ръководител на Европейската комисия, съобщи БТА, цитирана от \"БТВ Новините\".  Вебер написа в „Туитър”, че иска да бъде водещ кандидат на ЕНП и следващият председател на ЕК. Европа има нужда от ново начало и повече демокрация, добави той. Вебер обещава \"да върне Европа на хората\" и да възстанови връзката между гражданите и ЕС. По неговите думи днес оцеляването на ЕС е под въпрос, защото Общността е изправена пред вътрешни и външни изпитания.  ЕНП открива от утре процедурата за избор на водещия си кандидат за следващ председател на ЕК. Председателят на комисията се избира от Европейския съвет и от ЕП на основата на резултатите от изборите за евродепутати догодина.  Водещи кандидати бяха излъчени за пръв път на изборите за ЕП през 2015 г. и тогава най-голяма подкрепа събра Жан-Клод Юнкер (ЕНП). На 17 октомври изтича срокът за писмените заявки до ЕНП с други излъчени за вътрешнопартийната надпревара. На 8 ноември ЕНП с гласуване ще определи окончателния си състезател в съревнованието.  В следващите седмици се очаква останалите политически групи в ЕП да започнат процеса по излъчването на водещи кандидати за председател на ЕК. Юнкер вече обяви, че не желае да води Комисията за втори мандат.", "date": "2018.09.05", "title": "Официално: Манфред Вебер ще се състезава да оглави ЕК догодина"}
{"url": "http://epicenter.bg/article/Zapochna-se--Ruskata-boyna-aviatsiya-nanese-udari-sreshtu-islyamistite-v-Idlib-/162876/7/0", "text": "Самолети на Въздушно-космическите сили на Руската федерация са нанесли удари по позиции на терористичната групировка „Джабхат ан-Нусра“ в сирийската провинция Идлиб. Това съобщи пред журналисти говорителят на Министерството на отбраната в Москва Игор Конашенков, предава TACC, цитирана от Агенция \"Фокус\".  Два руски Су-34 са унищожили цех на „Джабхат ан-Нусра“ в Идлиб, където са били базирани дронове и склад с експлозиви. Друг Су-35С е унищожил склад с преносими зенитно-ракетни системи.  По думите на Конашенков, на 4 септември в тъмната част на денонощието средствата за противовъздушна отбрана на базата \"Хмеймим\" са унищожили два безпилотни летателни апарата (UAV) на групировката.  Като цяло, в района на руската военновъздушна база през последния месец са унищожени и обезвредени 47 бойни дрона.  По-рано бе съобщено, че Русия и Турция готвят съвместни бойни действия срещу последната опора на ислямистите в Сирия - провинция Идлиб.  ", "date": "2018.09.05", "title": "Започна се! Руската бойна авиация нанесе удари срещу ислямистите в Идлиб "}
{"url": "http://epicenter.bg/article/Dve-godini-sled-referenduma-za-Brekzit--59--ot-britantsite-iskat-da-ostanat-v-ES-/162881/7/0", "text": "59% от британците биха гласували за оставане на Кралството в Европейския съюз, ако референдумът беше днес. Това показва проучване на \"НейтСен\" и \"Обединеното кралство в променяща се Европа\", съобщава Ройтерс, цитирана от бТВ.  Според експерти промяната в процентите идва от хора, които не са гласували в референдума за брекзит през 2016 година. Тогава своя глас дадоха 17,4 милиона британци, като 51,9% бяха за напускане на ЕС. Това е петото проучване на нагласите в Обединеното кралство и е с рекорден резултат за оставане в Съюза.  Правителството е против провеждане на втори референдум за Брекзит. Междувременно днес пред британския парламент се събраха стотици граждани, които бяха разделени на два лагера – „за” и „против” оставането на Кралството в ЕС.  Великобритания трябва да напусне ЕС на 29 март 2019 година, но все още не е подписан договорът, който ще регламентира бъдещите ѝ взаимоотношения с Брюксел. ", "date": "2018.09.05", "title": "Две години след референдума за Брекзит: 59% от британците искат да останат в ЕС "}
{"url": "http://epicenter.bg/article/Tramp-reagira-na-kniga-s-iskane-za-promeni-v-zakonite-za-kleveta/162884/7/0", "text": "Президентът на САЩ Доналд Тръмп реагира днес на книгата за управлението му на журналиста Боб Удуърд, като предположи, че Конгресът трябва да промени законите за клевета, предаде АФП, цитирана от БНР.   „Не е ли срамно, че някой може да напише статия или книга с напълно измислени истории и да създаде образ на човек, който буквално е точно противоположен на истинския, като се измъкне без да бъде наказан или да плати“, написа Тръмп в Туитър.   „Не зная защо политиците във Вашингтон не променят законите за клевета“, добави той.   Това е поредната реакция на Тръмп за книгата, която описва Белия дом като „град на лудост“ в хватката на гневен, неуравновесен президент, чиито помощници се суетят, за да го предпазят от започване на война или от други катаклизми.   Във вторник Тръмп нарече книгата „Страх: Тръмп в Белия дом“, която се очаква на пазара на 11 септември, „измама за публиката“ и предположи, че тя цели да повлияе на междинните избори през ноември.   Авторът Боб Удуърд, помогнал за разкриването на скандала „Уотъргейт“, довел до оставката на президента Ричард Никсън през 1974 г., говори в книгата си за „административен държавен преврат“ и „нервен срив“ на изпълнителната власт, при който висши сътрудници се наговаряли да махат документи от бюрото на Тръмп, така че той да не може да ги види или подпише.   Журналистът описва как Тръмп настоял пред министъра на отбраната Джим Матис за убийството на сирийския президент Башар Асад и „всички“ от режима в Дамаск след химическото нападение срещу цивилни миналата година. Матис казал на Тръмп, че ще се „заеме с това“, но след телефонния разговор заявил на един от сътрудниците: „Няма да направим нищо подобно. Ще бъдем много по-премерени“.   Удуърд подробно разказва как екипът по национална сигурност на Тръмп е разтърсван от неговата липса на любознателност и познания за световните въпроси и презрението му към преобладаващите възгледи на висшите военни и ръководителите на разузнаването.   Според книгата Тръмп толкова разтревожил Матис по време на обсъждания във връзка със севернокорейския ядрен въпрос, че министърът на отбраната казал на колеги, че „президентът действал и мислел като петокласник или шестокласник“, отбелязва американският в. „Ню Йорк таймс“.   Удуърд пише, че шефът на президентската канцелария Джон Кели бил толкова вбесен от поведението на Тръмп, че го нарекъл „идиот“ в неофициално изказване пред други сътрудници и се оплакал, че се намират в „града на лудите“, посочва британският в. „Гардиън“. Според книгата Тръмп бил обзет от такава параноя заради разследването във връзка с Русия, че бил почти неспособен да работи.", "date": "2018.09.05", "title": "Тръмп реагира на книга с искане за промени в законите за клевета"}
{"url": "http://epicenter.bg/article/Kremal--V-momenta-nyama-planove-za-badeshta-sreshta-Putin---Tramp-/162887/7/0", "text": "Помощникът на руския президент Юрий Ушаков заяви в сряда, че в момента не се подготвя бъдеща среща между президентите на Русия и САЩ Владимир Путин и Доналд Тръмп, предават Reuters и Агенция \"Фокус\".  „Нямаме информация за подготовката на такава среща“, заяви Ушаков пред журналисти.  В Кремъл все още разглеждат поканата към президента Владимир Путин да посети Париж на 11 ноември по повод 100 години от края на Първата световна война, добави Ушаков.  ", "date": "2018.09.05", "title": "Кремъл: В момента няма планове за бъдеща среща Путин – Тръмп "}
{"url": "http://epicenter.bg/article/Moskva--London-otkaza-da-predostavi-otpechatatsi-ot-prastite-na-zapodozrenite-po-sluchaya--Skripal--/162893/7/0", "text": "Посланикът на Великобритания в Москва Лори Бристоу в сряда на среща в Министерството на външните работи на Русия е заявил, че Лондон няма да предостави отпечатъци от пръстите на двамата мъже, заподозрени по случая „Скрипал“. Това заяви пред ТАСС официалният представител на руското външно ведомство Мария Захарова, предава Агенция \"Фокус\".  „МВнР на Русия поиска от британския посланик в Москва да предостави отпечатъци от пръстите на двамата мъже, които Лондон определи като заподозрени по случая в Солсбъри и свърза с Русия“, информира Захарова. „Британският посланик заяви, че британската страна няма да предостави тези материали“.  В ефира на радиостанция „Ехо Москвы“ представителят на руското дипломатическо ведомство заяви, че британската страна е отказала да отговаря на руските искания за информация по отношение на заподозрените.  „На опитите на нашите дипломати да зададат въпроси относно информацията, която бе публикувана, британската страна не даде никакви отговори“, отбеляза дипломатът.  По нейните думи, Москва в момента знае само „имената и фамилиите на заподозрените, има и фотографии, но нищо повече: нито номера на паспорти, нито номера на визи, нито каквито и да е други данни“.  „Защо тази информация не беше отразена по никакъв начин днес, нито публично, нито в хода на контактите, които се състояха в нашето посолство с британската страна. Това остава голяма загадка“, подчерта официалният представител на руското външно министерство, която по-рано заяви, че имената на заподозрените „не говорят нищо“ на Русия.  ТАСС припомня, че в сряда британският премиер Тереза Мей информира парламента на своята страна за изводите от разследването на инцидента в Солсбъри, като заяви, че за покушението срещу Скрипалите са заподозрени двама руснаци, които британските спецслужби, смятат за агенти на ГРУ. По нейните думи, това не е била несанкционирана операция и предполагаемите агенти на руското разузнаване са действали по заповед, одобрен „на най-високо в Русия държавно ниво“.  На свой ред Скотланд Ярд публикува серия от снимки, както се предполага, на двамата руснаци, заподозрени за отравянето на Скрипал. По данните на следствието, те са пътешествали в страната с руски паспорти под имената Александър Петров и Руслан Боширов.  Не е изключено за разпознаването и засичането на двамата нови заподозрени основна роля да са изиграли агентите „супер разпознавачи“ на Скотланд Ярд.  „Двама детективи от уникалния екип от „супер разпознавачи“ на Скотланд Ярд оглавиха усилията по издирване на заподозрените за отравянето на бившия полковник от руското военно разузнаване (ГРУ) Сергей Скрипал и неговата дъщеря Юлия, разкри британският телевизионен канал Sky News.  Според данните на медията, полицаите, които имат рядката способност да запомнят лица, са имали основна роля за идентифицирането на двама заподозрени руснаци, които британските власти искат да бъдат екстрадирани от Русия.  Детективите, твърди „Скай нюз“, са изпратени в Солсбъри в началото на разследването по случая „Скрипал“.  Те са част от екип, изгледал пет хиляди часа записи от охранителни камери, в опит да издирят следите на заподозрените, заснети в Солсбъри, преглеждайки записите от летищата около Лондон преди и след предполагаемото отравяне през март, отбелязва медията.  Бившият детектив главен инспектор Мик Невил, който е основал екипа, заяви: „Двамата супер разпознавачи са изпратени веднага заради техните специални способности и продължават да работят по случая. Нямам съмнение, че те са изиграли ключова роля“.  \"Те имат вродено умение, не можете да го купите и не можете да го научите. Те имат изключително необичайна способност да запомнят лица, независимо дали е от снимка, част от видеоклип, или някого, с когото са се запознали.  Те не се концентрират върху очевидното, посивялата коса или мустаците или очилата, гледат очите, устата, ушите - нещата, които не се променят. Те могат да разпознаят лице от най-малкия поглед на част от него. \"  Невил смята, че е възможно на „супер разпознавачите“ да са показали и снимки на известни руски агенти, заподозрени, че оперират в Обединеното кралство и те да са проучили видеозаписите от Солсбъри за наличието им в града по време на деянието.  Той обясни, че „разузнавателните служби имат снимки на чуждестранни агенти, които идват тук и след като бъдат показани на супер разпознаващите, те ще бъдат отпечатани в паметта им.\"  ", "date": "2018.09.05", "title": "Москва: Лондон отказа да предостави отпечатъци от пръстите на заподозрените по случая „Скрипал“ "}
{"url": "http://epicenter.bg/article/Tereza-Mey-obvini-Kremal-za-pokushenieto-sreshtu-Skripal-/162899/7/0", "text": "Британският премиер Тереза Мей заяви, че двамата мъже, обвинени в опита за убийство на бившия шпионин Сергей Скрипал и дъщеря му Юлия са офицери от руското военно разузнаване (ГРУ), които \"почти със сигурност\" са действали с одобрение на високо ниво в руската държава, предадоха световните агенции, цитирани от БТА.  \"На базата на събраната при разследването информация правителството стигна до заключението, че двамата мъже, посочени от полицията и прокуратурата - Александър Петров и Руслан Боширов - са офицери от руското военно разузнаване\", каза Мей пред британския парламент.  \"Операцията почти със сигурност е била одобрена и извън ГРУ на високо равнище в руската държава\".  Русия трябва да обуздае дейността на офицерите от военното си разузнаване и да поеме отговорност за извършеното от тях, подчерта Тереза Мей.  \"Искаме Русия да е отговорен член на международната общност. Това означава, че тя трябва да поеме отговорност за безразсъдните и възмутителни действия на ГРУ, което е част от руската държава,\" категорична бе тя.  Мей заяви също, че атаката срещу бившия руски шпионин Сергей Скрипал и дъщеря му Юлия през март в град Солсбъри вероятно е послание и към други руснаци, които живеят в чужбина.  \"Подозирам, че те искаха да отправят послание към живеещите в чужбина руснаци, които са замесени в свързани с руската държава въпроси\", каза Мей пред парламента, отбелязва Ройтерс.  ", "date": "2018.09.05", "title": "Тереза Мей обвини Кремъл за покушението срещу Скрипал "}
{"url": "http://epicenter.bg/article/Netanyahu--Balgarite-preprechiha-s-telata-si-izbivaneto-na-evreite-po-vreme-na-Holokosta-/162900/7/0", "text": "Българите препречиха с телата си избиването на евреите по време на Холокоста, ние помним нашите приятели. Това каза премиерът на Израел Бенямин Нетаняху по време на откриването на паметник - символ на повдига на българите за спасяването на евреите в Тел Авив.  Премиерът Нетаняху определи откриването на паметника като вълнуващ момент и уточни, че Израел не само си спомня за своите приятели, но и ги обича.  „Има причина ние да помним нашите приятели, защото нямаше много такива. Ние тук се справихме в тази земя, на това място. Тук през цялото време ние се борихме за нашата свобода и независимост, за нашата държава. Някой път побеждавахме, някой път губехме“, заяви Нетаняху и уточни, че еврейският дух е останал и се е предавал от поколение на поколение и от век на век.  „Докато положението до такава степен се влоши по време на Холокоста“, допълни още премиерът на Израел.  „Никъде в Европа никой не легна на релсите“, каза той и подчерта, че в България свещеници, учители, общественици са препречили с телата си избиването на евреите.  „Няма и не може да има по-голяма почит към българите, не може да има. Знаем, помним, нашите приятели, добре ги помним“, допълни още Нетаняху.  ", "date": "2018.09.05", "title": "Нетаняху: Българите препречиха с телата си избиването на евреите по време на Холокоста "}
{"url": "http://epicenter.bg/article/Vezhdi-Rashidov-se-sreshtna-s-poslanika-na-Braziliya-v-Sofiya-Ana-Mariya-Sampayo-Fernandes/162847/6/0", "text": "Председателят на Комисията по културата и медиите Вежди Рашидов се срещна днес в Народното събрание с посланика на Бразилия в София  Н. Пр. Ана Мария Сампайо Фернандес. Срещата е във връзка с опустошителния пожар, унищожил преди два дни  на Националния музей в Рио де Жанейро.   Вежди Рашидов заяви, че като човек на изкуството е изключително чувствителен към случилото се, което безспорно е непоправим  удар върху историята и културата. Той изрази готовност да инициира срещи в  Европа за подпомагане на възстановяването на Националния  музей на Бразилия, в случай че бразилското правителство пожелае това.    „Би било добре да подадем ръка, защото ще е добър знак на съпричастност,  готов съм в името на изкуството и културата да помогнем“, заяви Вежди Рашидов.            Посланик Ана Мария Сампайо Фернандес изрази огромната си благодарност и допълни че бразилският народ е чувствителен към всички прояви на подкрепа.   „Вашите идеи ще бъдат предадени на властите в Бразилия. Разчитайте на пълното ни сътрудничество, правителството на страната ще оцени тази съпричастност“, каза г-жа Фернандес.  ", "date": "2018.09.05", "title": "Вежди Рашидов се срещна с посланика на Бразилия в София Ана Мария Сампайо Фернандес"}
{"url": "http://epicenter.bg/article/Koy-e-Minyo-Staykov--Priyatel-na-polititsi-ili-uspyal-chovek--izlyazal-ot-nizinite/162858/11/0", "text": "Крупният бизнесмен Миню Стайков бе задържан по разследване за пране на пари. Сутринта гръмна новината, че специализираната прокуратура извършва следствени действия в офиси, намиращи се в \"СИС Индустрийс\" ООД , \"Винпром Карнобат\" ООД и \"Топаз МЕЛ\" ООД, а действията й са в рамките на досъдебно производство за организирана престъпна група, извършила данъчни престъпления през периода 2009 - 2018 г.  Зад трите посочени фирми стои името на бизнесмена Миню Стайков.  Новината обиколи ефира и е повод за припомняне кой е той, защо е интересен на прокуратурата и откога.   През годините името на Миню Стайков се е появявало, както в политическите и светски хроники, така и в криминалните. В родния му Карнобат в неговите предприятия работи поне по един представител на семейство, смятат го за успял човек. Марките, произвеждани от Винпром \"Пещера\", са известни на всеки българин, дори и да е въздържател - често се \"въртят\" в рекламата. А почти всеки, тръгнал към морето, минава край лозовите масиви на винпрома, според публикации в пресата те са над 10 000 дка.   Заводите на фирмата са модерни, а на откриването им често присъстват политици. Фамилията Стайкова влезе и в светските хроники, особено през 2011 г., когато се сроди с друга известна фамилия - Арабаджиеви, в момента, също интересна на прокуратурата. Но според клюкарските издания Стайко Минев и Александра Арабаджиева вече не са заедно. Името на „СИС Индустрийс“, фирмата, смятана за втория по големина играч в алкохолния бизнес у нас, обаче неведнъж е забърквано в скандали. И обикновено става дума за контрабанда, пране на пари, укриване на данъци.   Първият път, когато редовите граждани чуха за „СИС Индустрис“ бе по времето на премиера Иван Костов през 2000 г., когато спецорганите проведоха операция „Градус“. Целта на акцията тогава бе да се пресече контрабандната търговия със спирт.   По същото време обаче гръмна и новината, че „СИС Индустрис“ е един от основните дарители на вече позабравената фондация „Бъдеще за България“ на съпругата на премиера Иван Костов - Елена Костова.   „Дарил съм само 15 000 лв. на фондацията и то на няколко пъти. Парите са превеждани по банков път“, обяснява по онова време Миню Стайков. Фондацията обаче дава информация за проява на по-голяма щедрост от страна на бизнесмена - той дарил е 41 000 лв. и тонове брашно и захар.  Според публикация във в. „Сега“ \"СИС Индъстрис\" е регистрирана още през 1992 г. от Ели Филип Медлеж, Стефан Иванов Горинов, Иванчо Петков Иванов, Десислава Крумова Пешева и Стайко Минев Стайков. Няколко години по-късно Стайко Стайков е сменен от Миню Стайков Стайков. Фирмата е производител на всички високоалкохолни напитки с марките \"Савой клуб\", \"Венец\", \"Карнобат\", \"МакКой\".  През 2003 г. Миню Стайков получава юбилеен медал „100 години Илинденско-Преображенско въстание“ като радетел за тракийската кауза и спонсор. Наградата му е връчена лично от президента (2002 – 2012 г.) Георги Първанов. Година по-късно държавният глава посещава лично винпрома в Карнобат за откриване на нови технологични линии и получава като официален подарък ловна пушка с колекционерска стойност, напомня Дир.бг. Според публикации във „Капитал“ пък на откриването на нов завод и административна сграда на \"Винпром Пещера\" през септември 2005 присъствал тогавашният премиер Сергей Станишев.  Фирмата е главно действащо лице и в скандал, гръмнал в навечерието на парламентарните избори през 2005 г.  При нова спецакция от складове на \"СИС Индъстрис\" са иззети над 11 000 бутилки алкохол с фалшив бандерол. Тогава антимафиоти влизат в офиси на фирмата на столичния булевард \"Джеймс Баучер\" 77-78. Образувани са шест следствени дела - в София, Бургас и Пловдив. Но приключват без присъди.   В класацията на \"Капитал\" Топ 30 за сектора \"Храни и напитки\" (част от по-голямата класация ТОП 100) \"СИС индустрийс\" е на 19 място за 2017 г. с две места по-високо от предходната. Приходите на компанията се повишават за година с 4.05% до 99.5 млн. лв., макар печалбата да пада на 1.6 млн. лв. при 3.5 млн. през предходната.   В последните години дружеството инвестира в лозя. Компанията обработва десетки хиляди декари лозови насаждения - собствени и под аренда в общините Карнобат, Сунгурларе и Стралджа. Нейни брандове вина са \"Сайкъл\", \"Дежа вю\", \"Братя Минкови\" и други.   Компанията има 680 служители, с 11% повече спрямо година по-рано. Съдружници в \"СИС ИНдустрис\" са \"Нет Акуизишън\" АД с 48.24%, \"Екуити Файнанс\" АД - 47.8%, Стефан Горинов с 2.2%, Десислава Крумова Николова - с 1.2% и Рени Стайкова с 0.6%, сочи справка в Търговския регистър. \r\n \r\n \r\n \r\n В по-ново време синът на Стайков - Стайко, беше заподозрян за източване на ДДС в операция \"Захарно петле\" по времето, когато вътрешен министър беше Цветан Цветанов (ГЕРБ). През 2012 г. се разследваше внос на захарни продукти, предназначени за големите производители на захарни изделия и на алкохолни напитки. Стайков - младши беше издирван и сам се предаде в полицията, но по-късно разследването срещу него беше прекратено.Този път в акцията „Захарно петле“, насочена към пресичането на източване на ДДС. Тогава по случая беше арестуван синът на Стайков. По това дело също няма присъди, напомнят медиите. ", "date": "2018.09.05", "title": "Кой е Миню Стайков?"}
{"url": "http://epicenter.bg/article/Frans-pres--Tri-godini-po-kasno-Evropa-e-destabilizirana-ot-krizata-s-migrantite/162871/11/0", "text": "Преди три години Ангела Меркел бе хвалена и сравнявана с \"Майка Тереза\" затова, че на 4 септември 2015 г. остави границите на Германия отворени за десетки хиляди бежанци, пристигащи от Близкия Изток през Балканите.   Днес на първа страница на вестниците са снимките на десни екстремисти, които преследват чужденци по улиците на Кемниц и отправят хитлеристкия поздрав.   Изумителен контраст, който илюстрира земетръсната промяна на ситуацията не само в Германия, но и в цяла Европа вследствие на \"кризата с бежанците\" и пристигането от 2015 г. на над три милиона от тях в Европейския съюз.  От всички кризи, с които се е сблъсквала Европа, от еврото до Украйна, \"тази е най-сериозната\" и \"нерешена\", казва неотдавна българският политолог Иван Кръстев в интервю за всекидневника \"Велт\".   Тя \"провокира огромен конфликт между западноевропейските и източноевропейските държави\", като \"Европа завива в консервативна посока\" и навсякъде се наблюдава завръщане към национализма в атмосфера на \"демографска паника\", обяснява експертът.   Брекзит   Великобритания се готви да напусне ЕС след вота в подкрепа на Брекзит, белязан сериозно от въпроса с мигрантите. Италия избра първото полулистко правителство в Западна Европа. Във всички страни антимигрантските движения набират сила, а Ангела Меркел изглежда доста отслабена.   В същото време американският президент Доналд Тръмп раздухва жаравата.   \"Цяла Европа направи огромна грешка, че допусна да влязат милиони хора, които толкова значително и насилствено промениха културата им!\", написа той в Туитър през юни и обвини на първо място Германия.   Въпросът с мигрантите \"отблъсна голяма част от германците от Меркел и едва не й коства поста\", пише всекидневникът \"Зюддойче цайтунг\".   Меркел продължава да твърди, че не съжалява за взетото на 4 септември 2015 г. по хуманитарни причини решение да остави границите на Германия отворени за бежанците, много от които бягаха от войната в Сирия.   \"Ще се справим\", уверяваше тя тогава германците. Едно изказване, от което после се дистанцира.   Подобно на много други страни впоследствие Меркел затегна миграционната си политика. След като през 2015 и 2016 г. в Германия пристигнаха един милион кандидати за убежище, броят им за тази година се очаква да е под 200 000.   Същата е тенденция и в Европейския съюз като цяло, където през миналата година общият брой спадна до близо 650 000, а интеграцията на кандидатите за убежище чрез трудова заетост бележи явни успехи в Германия, благодарение на процъфтяващата икономика.   Най-голямото предизвикателство   Част от общественото мнение смята, че кандидатите за убежище са виновни за увеличаването на несигурността. След убийството преди седмица на 35-годишен германец в Кемниц, за което правосъдието подозира, че е извършено от иракски кандидат за убежище, крайната десница излезе да преследва чужденците по улиците.   \"Въпросът с имиграцията си остава най-голямото предизвикателство\" за Европа, пише анализаторът Щефен Лене от фондация \"Карнеги Европа\".   \"Въпреки че броят на пристигналите намалява, истерията се увеличава и популистките движения, а също така и растящ брой по-традиционалистки правителства се възползват от настроенията срещу мигрантите\". Една тенденция, която най-вероятно ще се прояви при вота за Европейски парламент догодина.  Британският историк Нейл Фъргюсън е още по-песимистично настроен. \"Вместо да доведе до сплотяване, кризата с мигрантите води до разединение\" и всяка държава действа самостоятелно, пише той.   \"Все повече си мисля, че въпросът с мигрантите ще бъде разглеждан от бъдещите историци като причината за разпадането на Европейския съюз\", а \"Брекзитът - като първи симптом за това\".   Това мнение не се споделя от Щефен Лене от \"Карнеги Европа\". Според него текущият дебат \"може да послужи за катализатор на промяна в позитивна посока\" и да позволи \"изясняване\" на ситуацията и по-добрата подготовка на бъдещето.    ", "date": "2018.09.05", "title": "Франс прес: Три години по-късно Европа е дестабилизирана от кризата с мигрантите"}
{"url": "http://epicenter.bg/article/Zapochna-polaganeto-na-trabite-na--Severen-potok-2--vav-Finlandiya/162883/4/0", "text": "Във Финландия започна полагането на тръбите на газопровода „Северен поток 2“, се казва в съобщение от компанията Nord Stream 2 AG, предават РИА Новости и Агенция \"Фокус\".  „Днес (сряда, 5 септември), в 13,25 (14,25 българско време) корабът Solitaire започна работа по полагането на газопровода „Северен поток 2“ във Финландския залив“, уточняват от компанията.  Планира се да се работи денонощно и без почивни дни.  „До и след поставянето на тръбите изследователски съд ще изследва морското дъно за проверка на точното положение на газопровода“, добавят от Nord Stream 2 AG.  ", "date": "2018.09.05", "title": "Започна полагането на тръбите на „Северен поток 2“ във Финландия"}
{"url": "http://epicenter.bg/article/15-godishna-zagina--sled-kato-beshe-blasnata-na-peshehodna-pateka-v-Gorna-Oryahovitsa/162832/3/0", "text": "15-годишно момиче загина, след като беше блъснато на пешеходна пътека, потвърдиха от пресцентъра на МВР, съобщи bTV. Инцидентът е станал в индустриалната зона на Горна Оряховица малко преди 21 ч. снощи.   Момичето е слизало от автобус на градския транспорт, когато е било ударено от автомобил на частна охранителна фирма. Детето е загинало на място.   Шофьорът не е употребил алкохол или наркотици. Причините за инцидента все още се изясняват.", "date": "2018.09.05", "title": "15-годишна загина, след като беше блъсната на пешеходна пътека в Горна Оряховица"}
{"url": "http://epicenter.bg/article/Ivan-Geshev--Zavodat-za-nelegalni-tsigari-v-Karnobat-e-s-rabotnitsi-ot-Armeniya--zadarzhani-sa-nad-10-ima/162845/3/0", "text": "Собственикът на „Винпром Карнобат“ ООД Миню Стайков е задържан и разследван след случай с разбиването на фабрика за незаконно производство на цигари. Това стана ясно от изказване на шефа на спецпрокуратурата Иван Гешев, който даде подробности около акцията в офиси на дружествата „Винпром Карнобат“ ООД, „СИС Индустрийс“ ООД и „Топаз Мел“ ООД.   Името на Миню Стайков се свързва с фамилията Арабаджиеви, които също отскоро са обект на прицел от страна на прокуратурата - той е бивш сват на Ветко Арабаджиев.   Иван Гешев обясни, че делото, по което са задържани 10 души, е образувано преди 2 месеца. Тогава ГДБОП и прокуратурата влезли във фабрика за незаконно производство на цигари в Карнобат. Фабриката била \"с най-модерното оборудване в България\" и работила с капацитет 1000 мастероска цигари за пет работни дни. Печалбата по цени \"на черно\" била около 1.5 млн. лв. По \"държавни цени\" фабриката прибирала 6 млн. лв. на месец.   \"Ще видите преди 2 месеца в медиите публикации за открита фабрика за незаконно производство на цигари в Карнобат с изключително модерно оборудване\", обясни Иван Гешев, цитиран от \"Канал 3\". \"Капацитетът им е 1000 мастърбокса в един цикъл, който е от 5 дни. Това означава, че печалбата е била по 1,5 млн. на черно на седмица, по цени държавни е по-голяма - 6 млн. на месец\", разясни още Гешев.  \"Работниците са довеждани от Армения, не са излизали от фабриката докато работят, имало е спални помещения, кухня, фитнес. Сградата е собственост на сина на кмета на Карнобат, дадена е под наем на фирма - традиционно в такива случаи той е или чужденец или социално слаб, който не знае нищо\", продължи шефът на спецпрокуратурата.   Преди два месеца не били повдигнати обвинения, тъй като тогава прокурорите задържали шофьор и портиер. \"Т.нар. \"отцепка\", които за нас към този момент не представляваха сериозен интерес, като се постарахме през тези няколко месеца да развием информацията, за да стигнем до реалните собственици на фабриката\", обясни Гешев. Той изрази надежда утре да бъдат оповестени имената на задържаните и каза, че вероятно Миню Стайков е сред тях.   Oбразувано e досъдебно производство за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари. Извършват се претърсвания, изземвания, обиски на лица и разпити на свидетели. Към този момент обвиняеми няма.  Данъчните престъпления са извършвани в периода 2009 г. – 2018 г. Според спецпрокуратурата реални търговски дружества са подправяли счетоводните си регистри, като в тях са включвали фактури от дружества от типа „липсващи търговци”.  Тези фактури са осчетоводявани под контрола на организираната престъпна група и по този начин се е избягвало плащането на данъчни задължения в големи размери по смисъла на Закона за ДДС.  Събрани са доказателства и за престъпления пране на пари - в периода 2009 г. – 2018 г. са били извършвани финансови операции и е прикриван произход на имущество, придобито чрез тежко умишлено престъпление.    Под ръководството на Специализираната прокуратура на 18.07.2018 г. бе установена незаконната фабрика, ползвана от престъпната група за производство на цигари.  Действията по разследването са възложени на следователи от Следствения отдел към Специализираната прокуратура и се извършват едновременно на територията на гр.София, гр. Карнобат, с. Венец и с. Церковски, община Карнобат. Синът на кмета на Карнобат е сред задържаните лица при акцията във фабриката за нелегално производство на цигари, каза още Иван Гешев, цитиран от Агенция \"Фокус\".  „Той е собственик на помещенията, в които се намира фабриката и за които той твърди, че тогава не е знаел какво се случва там“, допълни Гешев.  „На място в Карнобат и околните населени места е зам.-главният прокурор г-н Сарафов, който оказва методическа помощ на колегите на място от следствието. Известно ни е къде е пласирана продукцията от нелегалната фабрика за цигари, но в момента няма да коментирам“, допълни той.  „Аз не казвам, че са извършвани данъчни престъпления за периода 2009-2018 г., а казвам, че извършваме проверка и събираме доказателства за този период. Към момента няма повдигнати обвинения. Производствата не са забавени. Преди 2 месеца е образувано това дело“, каза още той. Попитан защо чак сега се задържат лица, при положение, че периодът на разследване е от 2009 година, Гешев заяви, че Специализираната прокуратура е млада структура и работи от 2 години.  „Към момента, когато аз съм административен ръководител, компромиси не се правят. Ако имате въпроси за 2009 година, може да ги зададете на конкретните длъжностни лица, които са били към този момент\", допълни той.  „Има наблюдаващ прокурор, който ще прецени в рамките на 24 часа дали ще привлече конкретни лица към наказателна отговорност ако има доказателства. В цял свят определен тип хора, с определен тип бизнес, при положение, че развиват престъпна дейност и генерират 60, 70, 80 млн. печалба, логично е предприемат конкретни действия, за да си гарантират сигурност, да разполагат с изпреварваща информация, или да имат връзки в определени служби на всякакви нива. Това се случва във всички страни. Факт е, че до момента от тази акция не е изтекла никаква информация към лицата, спрямо които работим. Това означава само едно – че хората, които работят са правилните хора и тези, с които работим от Спецпрокуратурата също са правилните хора от службите“, заяви още той. „Сред 10-те задържани са човек, който е пълномощник на фирмата наемател на фабриката, шофьор на камиона, хора, които отговарят за пласмента на продукцията. В момента се претърсват над 60 адреса. Обемът от информация е огромен“, каза още заместникът на главния прокурор.   Иван Гешев разясни още, че няма връзка между акцията в двата хотела на Ветко Арабаджиев и фабриката за цигари. Целта на разследващите е да види как се изпитат тези пари. „Малко вероятно е тези пари да се държат в касети, в цял свят се изпират през определени фирми. Имаме данни, че фабриката функционира от 2015 година, да видим по какъв начин са изпрани печалбите, имаме доказателства и работим в тази насока. Дали ще се появи връзка между двата разследвани случая, ще стане ясно едва когато се повдигнат обвинения“, съобщи Гешев. Засега обвиняеми няма.", "date": "2018.09.05", "title": "Задържан е и Миню Стайков, разследва се престъпна група за пране на пари и укриване на данъци"}
{"url": "http://epicenter.bg/article/Svlachishte-zatvori-patyat-za--Kabakum--vav-Varna/162851/3/0", "text": "Пътят от спирка \"Генерал Заимов\" до хотел \"Ной\" във Варна е затворен заради свлечена земна маса в района на \"Кабакум\", където от години има такива процеси.   Достъпът до курорта \"Златни пясъци \" е през Аладжа манастир, съобщи БНР.   Свлачището е предизвикано от ВиК авария, информираха от полицията. Няма къщи и хотели без вода. Екип на ВиК работи по отстраняване на аварията, днес ще бъде извършен оглед на щетите в района.", "date": "2018.09.05", "title": "Свлачище затвори пътят за „Кабакум“ във Варна"}
{"url": "http://epicenter.bg/article/Karvava-razprava-v-Samokov--Mayka-e-zastrelyana--12-godishniyat---sin-bere-dusha-v-bolnitsa-/162865/3/0", "text": "33-годишна жена и две деца са простреляни в Самоков, майката е починала, а синът ѝ е в критично състояние. Това съобщиха от пресцентъра на МВР.  Около 13.45 часа днес в полицията постъпил сигнал за простреляни жена и дете в Самоков. На адреса незабавно са изпратени служители на РУ - Самоков и Спешна помощ, които установили смъртта на 33-годишната жена и 15-годишно момче.     По информация на БНР тялото на стрелеца, който се е прострелял след престъплението, е намерено минути след 15 часа в местността \"Щъркелово гнездо\".  По първоначална информация, мъжът и жената са живеели заедно от няколко години, но във вторник са се скарали, а днес той е отишъл с оръжие в дома им и е застрелял и тримата, които са били там, преди да избяга.  Районът около мястото на инцидента, който се е случил в ромската махала на Самоков, е отцепен от полицията.    Междувременно от пресцентъра на МВР съобщиха, че 52-годишен мъж е открит мъртъв в местността Щъркелово гнездо. В хода на предприетите издирвателни действия след тежкия криминален инцидент в Самоков, бе установена самоличността на извършителя - мъж на 52 години. Той незабавно бе обявен за издирване, както и автомобилът, с който, според първоначалните данни, се е оттеглил.   В рамките на предприетите съвместни действия на служители на ГД \"Национална полиция\", ОДМВР-София, СДВР и РУ-Самоков, мъжът е локализиран в местността Щъркелово гнездо и скоро след това открит самопрострелял се. Медицински екип е установил смъртта му.   ", "date": "2018.09.05", "title": "Кървава разправа в Самоков! Застреляха майка и две деца, убиецът открит мъртъв (ОБНОВЕНА)"}
{"url": "http://epicenter.bg/article/Borislav-Sarafov--Shtetata-za-byudzheta-ot-nelegalnata-fabrika-za-tsigari-e-nad-70-mln--leva-/162868/3/0", "text": "Щетата, която е нанесла на държавния бюджет откритата край Карнобат нелегална фабрика за цигари, възлиза над 70 млн. лева. Това каза пред журналисти директорът на Националната следствена служба Борислав Сарафов по време на следствените действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци, предаде репортер на Радио „Фокус“ – Бургас. По думите му както в района на Карнобат, така и в София се провеждат претърсвания и изземания на документи и други веществени доказателства.  „Към момента тук са обезпечени и се провеждат претърсвания и изземвания в 12 обекта. Това са както фабриката, така и няколко други предприятия, а също така и свързани с тях дъщерни търговски дружества. Към момента е задържано за 24 часа лицето Миню Стайков“, каза още Сарафов.  Той добави, че досъдебното производство е образувано за пране на пари, данъчни престъпления и незаконно притежание на акцизни стоки без бандерол, а основният предмет на делото е свързан с разкритата от Специализираната прокуратура нелегална фабрика за производство на цигари.  „Мерки досега не бяха предприети, тъй като нуждите на разследването и на Държавата предполагат да бъдат хванати „едрите риби“ – организаторите и ръководителите на това нелегално производство“, посочи още Сарафов.  ", "date": "2018.09.05", "title": "Борислав Сарафов: Щетата за бюджета от нелегалната фабрика за цигари е над 70 млн. лева "}
{"url": "http://epicenter.bg/article/-quot-Payak-quot--spasi-bedstvashti-politsai-v-podzemna-ulitsa-v-Burgas-/162874/3/0", "text": "Патрулна полицейска кола аварира неочаквано в най-ниската точка от подземната улица на Бургас, между булевардите \"Хр. Ботев\" и \"Ст. Стамболов\", предава Флагман.бг.  Репортер на \"Флагман\" видя как на втората минута на мястото пристигна общинският \"паяк\", но тъй като улицата е само от две ленти, се наложи да се блокира цялото движение в двете посоки.  Наложи се да се притекат на помощ и други полицаи, за да завардят входа и изхода на подземното съоръжение.  Спасяването на полицейската кола приключи успешно.  ", "date": "2018.09.05", "title": "\"Паяк\" спаси бедстващи полицаи в подземна улица в Бургас "}
{"url": "http://epicenter.bg/article/30-godishen-mazh-e-ubit-pri-masovo-sbivane-v-romskiya-kvartal-v-Dupnitsa/162875/3/0", "text": "30-годишен мъж е бил убит при масово сбиване в ромския квартал \"Гиздова махала\" в Дупница, съобщи директорът на полицията в Кюстендил Елиан Стамболийски, предаде БНР.   Разправията станала днес по обед. Две родниниски семейства се скарали заради спречкване на деца. При сбиването един от участвалите в побоя е бил прободен с нож и починал на място.   По случая има трима задържани, разпитани са над 10 души. Кварталът е под полициейско наблюдение и охрана.", "date": "2018.09.05", "title": "30-годишен мъж е убит при масово сбиване в ромския квартал в Дупница"}
{"url": "http://epicenter.bg/article/MVR-s-podrobnosti-za-zhestokoto-troyno-ubiystvo-v-Samokov/162886/3/0", "text": "Директорът на ОДМВР-София ст. комисар Николай Спасов разкри подробности за жестокото тройно убийство в Самоков, което разтърси страната, съобщава Новини.бг.  По думите му в 13:45 часа в полицията постъпил сигнал за простреляни жена и дете в Самоков. На адреса незабавно са изпратени служители на РУ - Самоков и Спешна помощ, които установили смъртта на 33-годишната жена и едно дете. Друго дете е с тежка рана в главата и е откарано в болницата, където също е починало.  Започнати са оперативно - издирвателни мероприятия за установяване на извършителя на деянието. Получава се сигнал в местността Щъркелово гнездо за простреляло се смъртотосно лице в автомобил.  От думите на служителите на МВР става ясно, че до момента е установено, че лицето се е самоубило със законно притежаван пистолет Макаров. „Започваме множество експертизи, за да докажем деянието. Никой от тях не е имал криминални регистрации“.  Нещата са под контрол и не бива да има притеснения за ескалиране на напрежение в Самоков заради убийството, увериха по време на брифинга на МВР, след като множество местни жители започнаха да се събират около къщата, в която бе извършено убийството, в опит да разберат подробности.  Извършителят на престъплението е работел в градския транспорт в София, но е бил пенсиониран служител на МВР.  Мотивът е битов семеен скандал. Двамата с жертвата са живеели заедно от шест години, но са се разделили.  От МВР разпространиха снимка на убиеца и жертвата му.", "date": "2018.09.05", "title": "МВР с подробности за жестокото тройно убийство в Самоков"}
{"url": "http://epicenter.bg/article/Vetko-Arabadzhiev---ot-shofyor-v-zaharen-zavod-do-hotelier-milioner-/162892/3/0", "text": "Бизнесменът Ветко Арабаджиев има досие в бившите тайни служби, което по-късно е унищожено в нарушение на закона. За бившите служби Арабаджиев е известен като „агент Стефан”. Днес от Комисията по досиетата отказаха да коментират документите, които уличават роденият в Асеновград под името Вълчо, предава бТВ.  Интересното при него е ясната тенденция на т.нар. „стълба на ДС” – приел да сътрудничи преди промените, той само за няколко години се издига от шофьор в завод до бизнесмен в сферата на хотелиерството и туризма.  Първите му хотели датират от 1996 г. По това време той получава огромен банков заем, а две години преди това досието му е унищожено.  Законът забранява унищожението на досиетата на сътрудниците на ДС. Регистрацията му там е преди да смени името си от Вълчо на Ветко.  Арабаджиев е огласен от Комисията през 2014 г., защото присъства в списъка с кредитните милионери, които подлежат на проверка за принадлежност. Той е бил кредитен милионер към банка „Хеброс” и се сочи като първият български бизнесмен, който притежава два частни самолета.  Известен е и със страстта си към луксозни коли.  В момента на акцията в хотел „Маринела”, при която бяха иззети големи количества пари, семейство Арабаджиеви се намираше зад граница.  ", "date": "2018.09.05", "title": "Ветко Арабаджиев – от шофьор в захарен завод до хотелиер милионер "}
{"url": "http://epicenter.bg/article/Eksperti-ne-vizhdat-smisal-ot-nov-organ-za-patna-bezopasnost-/162898/3/0", "text": "Монтирането на колани в автобусите, които не са оборудвани с такива, е невъзможно и дори опасно. Това заяви Христо Радков от Българското обединение на шофьорите в предаването „Кой говори“ на „Дарик “, в което четирима експерти дискутираха проблемите на пътната безопасност, попаднали в обществения фокус след катастрофата в Своге.  Любка Маринова от Асоциацията на пострадалите при катастрофи посочи обаче, че коланите намаляват травмите и жертвите при пътни инциденти.  Създаването на ново звено за пътна безопасност, обявено в деня след инцидента, е лишено от смисъл, изтъкна експертът Алекси Стратиев. По думите му твърдението, че отговорността е размита не отговаря на истината. Задълженията на институциите са регламентирани в законите, въпросът е, дали се спазват, добави той.  Крайно време е институциите в България да поемат отговорност за пътните инциденти, смята председателят на Съюза по автомотоподготовка Йонко Иванов. Според него акцентът трябва да се постави върху задължението на държавата да се изграждат безопасни пътища.  Законът за движение по пътищата е най-неспазваният закон в България, подчерта Алекси Стратиев, който е бивш директор на КАТ-Пътна полиция. \"Тотално пренебрегване на всички правила. От там вървят нещата, тъй като в закона има задължения както за институциите, така и за всички участници в движението. Нито една от страните не ги спазва\", каза той.  Законът не се познава добре, заяви и Любка Маринова от Асоциацията на пострадалите при катастрофи. \"Тези, които работят с тези закони, се оказа, че не ги познават. Защото не може да твърдиш, че коланите в автобусите не са задължителни, когато в член 137 ясно е казано, че в автобусите, които имат фабрични колани, те трябва да се използват\", обясни тя.  Що се отнася до законовите поправки за задължително оборудване на всички автобуси и микробуси с колани, Христо Радков от Българското обединение на шофьорите заяви, че преоборудването е невъзможно. \"Искаме да попитаме тези, които искат да бъдат въведени задължително, дали някога са монтирали или демонтирали седалка на автобус, защото когато извършите това, ще разберете, че когато той фабрично не е оборудван с колани, начинът да го сложат е, че може да го сложи само фирмата производител и никой друг. Никой след това не може да го сертифицира\", каза той.  Любка Маринова напомни, че ефективността на коланите за намаляване на жертвите и травмите при пътни произшествия е доказана. \"В последните 25 години коланите са спасили 300 000 живота в високомоторизираните страни\", каза тя.  Акцентът трябва да се постави върху задължението на държавата да се изграждат безопасни пътища, смята председателят на Съюза по автомото подготовка Йонко Иванов. \"В днешния ден, когато новите технологии навлизат навсякъде, най-голямото задължение на хората, които конструират пътищата, е да бъдат безопасни пътищата. И не се разчита толкова на възможностите на шофьора, а се разчита на възможностите на безопасния път и на безопасните автомобили\", каза той.  След катастрофата на 25 август, при която загинаха 17 души, правителството обяви, че създава нов орган за пътна безопасност - идея, лансирана от Института за пътна безопасност. Експертите участници в дискусията в предаването \"Кой говори\", са на мнение, че създаването на нов орган е излишно и няма да реши проблемите. \"За размиването на отговорностите не е точно така. В закона много точно са определени задълженията на МВР, на МРРБ, на Министерството на транспорта и така нататък, въпросът е дали ги спазват\", заяви Алекси Стратиев.  Експертите по пътна безопасност посочиха, че държавните органи трябва да си свършат работата и да приключат разследването на катастрофата в Своге, а извършването на паралелни разследвания не е коректно и част от изнесените данни са неточни и заблуждаващи.  ", "date": "2018.09.05", "title": "Експерти не виждат смисъл от нов орган за пътна безопасност "}
{"url": "http://epicenter.bg/article/Rumen-Radev-i-Ram-Nath-Kovind--Balgariya-i-Indiya-shte-zatvardyat-traditsionnoto-si-priyatelstvo/162863/2/0", "text": "България и Индия ще насърчат контактите между бизнеса в сфери с висока добавена стойност за удвояване на двустранния икономически обмен през следващите години. За това се договориха президентите Румен Радев и Рам Натх Ковинд, които проведоха среща днес в София. По покана на българския държавен глава, президентът на Република Индия е на държавно посещение у нас заедно със съпругата си Савита Ковинд. Това е първото посещение на индийски президент в България за изминалите 15 години, с което се възстановява и политическият диалог на най-високо равнище между България и Индия. Във водената от Рам Натх Ковинд делегация са включени представители на десетки индийски компании.  Информационните технологии, ядрените изследвания, проучването на космоса, отбраната, фармацията, земеделието и туризма бяха откроени от Румен Радев и Рам Натх Ковинд като особено перспективни сфери за насърчаване на икономическия обмен. Индия бележи устойчив ръст на БВП от 7-10% през последните 10 години и България ще работи за засилване на инвестиционното сътрудничество в сфери от взаимен интерес, подчерта на срещата българският президент.  По думите на Румен Радев свързването на България и Индия от пряка въздушна линия ще стимулира допълнително контактите между бизнеса, двустранните търговски отношения, както и реализацията на общи проекти. „Трябва значително да засилим икономическото си партньорство, за да може то да отразява дълбочината на политическите ни отношения“, подчерта от своя страна Рам Натх Ковинд.  България подкрепя позициите на Индия за заемане на съответстващо място в системата на ООН и Съвета за сигурност, при бъдеща реформа на Организацията и цени високо провежданата от страната външна политика в дух на конструктивен диалог, укрепване на мира, добросъседство и борба с глобалния тероризъм, заяви на срещата президентът Радев. Двамата държавни оглави оцениха високо партньорството на България и Индия в международните организации и многостранната дипломация. Тероризмът представлява огромна заплаха за човечеството и е необходим солиден международен отговор, за справянето с тази заплаха, посочи индийският президент, който благодари за заявената от страната ни подкрепа за кандидатурата на Индия да стане постоянен член в Съвета за сигурност на ООН.  Сътрудничеството в сферата на отбраната, съвместните изследвания и обмен на отбранителни технологии, както и военното обучение, също бяха откроени като перспективни сфери от взаимен интерес. По покана на президента Радев експертна делегация от Индия ще посети България за проучване на възможностите и програмите, които предоставят българските висши военни училища.  Обща бе оценката, че двустранното партньорство в сферата на образованието, културата и науката има своя значим принос за развитието на приятелските връзки между двата народа. В България традиционно се обучават студенти по медицина от Индия, а в университети в Делхи се изучава активно български език. Взаимоотношенията между България и Индия се градят върху истинско приятелство и то е солидна основа за изграждането на едно съвременно партньорство, основано на споделени демократични ценности и ангажимент към глобалния мир и сигурност, беше позицията на Румен Радев и Рам Натх Ковинд.  В присъствието на двамата президенти в Гербовата зала на „Дондуков“ 2 бяха подписани редица двустранни документи - Програма за сътрудничество в областта на науката и технологиите за периода 2018-2021 г.“, Меморандум за сътрудничество в областта на туризма, Меморандум за разбирателство между Индийския съвет за културни отношения и СУ „Св. Климент Охридски“ за гост-преподавател по хинди, както и Меморандум за сътрудничество между Институт за ядрени изследвания и ядрена енергия и Глобален център за сътрудничество по ядрена енергия.  По-късно днес президентът Рам Натх Ковинд ще изнесе лекция в Аулата на СУ „Св. Климент Охридски“ на тема „Образованието като инструмент на промяна и общ просперитет“.  Двамата президенти ще закрият Българо-индийския бизнес-форум, в който участват представители на над 300 компании от двете страни.  Утре президентите на България и Индия ще открият в София паметник на легендарния водач на индийското движение за независимост Махатма Ганди.  По-рано през деня съпругите на двамата държавни глави - Десислава Радева и Савита Ковинд посетиха Института за етнология и фолклористика с етнографски музей в София и Детски клиники на Университетска болница за активно лечение и спешна медицина “Пирогов“. Г-жа Ковинд направи дарение на Детските клиники на болница „Пирогов“.  ", "date": "2018.09.05", "title": " Радев и  Ковинд: България и Индия трябва да засилят икономическото си сътрудничество (СНИМКИ)"}
{"url": "http://epicenter.bg/article/Zhelyo-Boychev-kam-Goranov--Kakvi-kolichestva-goriva-i-ot-kade-se-vnesoha-v-Balgariya-bezkontrolno--/162864/2/0", "text": "„Какви количества горива и от къде се внесоха в България безконтролно?”. Този въпрос отправи народният представител Жельо Бойчев от ПГ на \"БСП за България\" към министъра на финансите Владислав Горанов. Той припомни скандала с информационната система на Агенция „Митници”, дългото обсъждане на закона за горивата и поредицата журналистически разследвания за контрола на търговията с горива.  По думите му в края на 2017 г. НС приема промени в Закона за акцизите и данъчните складове, с които се въвежда едно ново изискване към всички лица, които приемат, разтоварват, съхраняват или извеждат горива и енергийни продукти от пристанища и митнически складове да използват средства за измерване. „За изпълнението на тези цели бе необходимо да се измени наредбата, която да определи - как и къде да се монтират измервателните уреди на входа и изхода в митническите складове и пристанища”, обясни народният представител. Той подчерта, че вместо това, министър Горанов на 29 декември 2017 г. прави изменения в наредбата, с които дава гратисен период до 01.06.2018 г. на засегнатите лица за въвеждането на тези измервателни уреди .   „Считам, че суспендирате самия закон. Защо имаше необходимост от гратисен период за отлагане на прилагането на закона? Какви количества горива и от кои митнически складове и пристанища, без измервателни уреди, се внасят за този период?\", попита още Жельо Бойчев.   Контролът на вноса на течни горива на пристанищата в Русе, Варна и Бургас се определя от независима инспектираща организация в присъствието на митнически и полицейски служители, отговори министърът на финансите Владислав Горанов.  Горанов съобщи, че от 1 януари до 28 август тази година на територията на митници „Варна“ на пристанище „ПЧМВ“ са внесени 57 040 тона газьол, 10 200 базово масло; на пристанище Варна – Запад са разтоварени 26 858 моноалкилни естери на мастни киселини, на фериботен комплекс „Варна“ са разтоварени 1877 тона базово масло; на територията на пристанище Бургас – 41 334 тона втечнен нефтен газ и 167 604 тона газьол, на пристанище Порт Булмаркет – Русе са разтоварени 12 598 втечнен нефтен газ и 2009 тона газьол.    ", "date": "2018.09.05", "title": "Жельо Бойчев към Горанов: Какви количества горива и от къде се внесоха в България безконтролно? "}
{"url": "http://epicenter.bg/article/Balgarite-v-Norvegiya-s-protestna-deklaratsiya-otnosno-otnetite-detsa/162873/2/0", "text": "Българската общност в Норвегия разпространи протестна декларация, с която призова за незабавно връщане на децата на 11 български семейства, отнети от норвежката служба за закрила на детето \"Барневерн\", съобщи БНР. Председателят на българската общност Валентин Желев поиска от държавните ни институции оказване на дипломатически натиск към Норвегия и ресктрикции спрямо норвежките фирми у нас:  \"Ще организираме протестни акции, митинги, демонстрации, пресконференции, интервюта, разследване и ще използваме всякакви форми на гражданско неподчинение. Ще започнем акция по обединяване на всички етноси, които имат отнети деца в Норвегия за общ фронт срещу \"Барневерн\". Ще свидетелстваме навсякъде, където има организиран съдебен процес срещу \"Барневерн\".  ", "date": "2018.09.05", "title": "Българите в Норвегия с протестна декларация относно отнетите деца"}
{"url": "http://epicenter.bg/article/Maya-Manolova--Ministerstvoto-na-zdraveopazvaneto-e-otgovorno-za-sastoyanieto-na-bolnitsata-vav-Vratsa/162878/2/0", "text": "Министерството на здравеопазването е отговорно за състоянието на болницата във Враца. В това бе категорична омбудсманът Мая Манолова, която посети лечебното заведение. Манолова дойде в града в отговор на подписка, изпратена до нея от 294 лекари и медицински сестри от Многопрофилната болница за активно лечение в града. Болницата продължава е с дълг от над 14 милиона лева, а медиците постоянно излизат на протести, заради забавяне при изплащането на възнагражденията им.   „Ще настоявам Министерството на здравеопазването да предприеме необходимите действия за спасяването на болницата. За всички е очевидно, че има един отговорен за кризата и това е държавата, защото тя е собственик, тя определя ръководствата, тя трябва да контролира как се харчат парите в здравеопазването. Убедена съм, че никой от лекарите и медицинските сестри, нито пък от жителите на Враца, не са участвали в определянето на управителните органи и на директорите на болницата. Трябва ли лекарите, медицинските сестри и гражданите да носят отговорност за това, че някой не е управлявал ефективно, че е вземал решения, които не са в интерес на болницата, че е участвал в схеми, отклонявал е пари или каквото и да е друго? Отговорността изцяло и на 100% е на министерството на здравеопазването и моето настояване ще бъде то да си оправи бакиите, които е натворило тук“, заяви Манолова. Омбудсманът се срещна с ръководството на здравното заведение, лекарите, които са завеждащи на отделенията и главните медицински сестри. Манолова се ангажира да се срещне с министъра на здравеопазването още в този петък.   Три са основните въпроси, станали ясни след разговорите във Враца, които Мая Манолова ще постави пред министъра. Пред медиите тя ги изрази така: “Първо - че хората очакват и той, през контролните органи на министерството, - да потърси отговорност от тези, които са отклонявали средства и са довели болницата за това състояние. И които са назначавани от неговите предшественици, други министри на здравеопазването.  Второ - да дойде на място и да ви информира за ясния план и начина, по който ще осигури финансиране за болницата. Да е ясен планът, стъпките и начинът, по който ще осигури финансиране. И трето - че от него се очаква да представи дългообещавания модел за реформа в системата, в който модел държавните структури в здравеопазването, тези, които извършват най-тежката работа, най-социалната работа - многопрофилните болници плюс болници от ранга на “Пирогов”, “ВМА”, “Правителствена болница”, “ИСУЛ” - да бъдат извадени пред скоби. За тях да има друг статут, друго финансиране и пълна отговорност за държавата, тъй като реално те осъществяват държавните функции.”      ", "date": "2018.09.05", "title": "Мая Манолова: Министерството на здравеопазването е отговорно за състоянието на болницата във Враца"}
{"url": "http://epicenter.bg/article/Karakachanov--Vazdarzhame-se-ot-uchastie-v-initsiativata-za-avtonomna-evropeyska-otbrana-/162879/2/0", "text": "България се въздържа да участва в инициативата за автономна европейска отбрана. Това обяви военният министър Красимир Каракачанов, цтиран от БНР.  Идеята е на френския президент Емануел Макрон, а целта е да се осигури бързото разполагане на войски в кризисни точки близо до европейските граници.  \"Основен приоритет се дава на управлението на кризи и борбата с тероризма в страните в Северна и Северозападна Африка. Споделяйки отговорността за общата сигурност в рамките на мисия \"Подкрепа на международния мир и сигурност\", въоръжените ни сили през 2017-та година участваха в 8 мисии и операции зад граница - приблизително 20% увеличение. Всичко това коства на страната ни сериозни усилия и ресурси\", заяви министър Каракачанов.  \"Поемането на допълнителни конкретни ангажименти би застрашило изпълнението на приоритетни за страната ни стратегически цели поради необходимостта от преразпределяне на и без това ограничените ни финансови ресурси за отбрана,\" аргументира се той.  ", "date": "2018.09.05", "title": "Каракачанов: Въздържаме се от участие в инициативата за автономна европейска отбрана "}
{"url": "http://epicenter.bg/article/Borisov-se-sreshta-sas-semeystvata-na-zaginalite-v-Sarafovo/162880/2/0", "text": "Започна срещата на премиера Бойко Борисов със семействата на загиналите при атентата в Сарафово на 18 юли 2012 г. Министър-председателят е на официална визита в Израел.   Роднините на жертвите благодариха на България и на министър-председателя за бързото разследване. Според тях българското правителство е доказало, че е партньор на Израел в борбата с тероризма, а терорът и смъртта са сближили двете държави.   Според роднините България и Израел са работили по този варварски атентат като едно цяло. Терорът и смъртта са сближили двете държави, категорични са близките на жертвите. Те споделят с премиера Борисов на какъв етап е делото, връщат се в спомените си към южасния юлски ден преди шест години. Трудна и тежка среща!   Близките настояват за справедливост, те искат да бъдат открити поръчителите на терористичния акт.    ", "date": "2018.09.05", "title": "Тежка среща на Борисов със семействата на загиналите в Сарафово. Искат наказания за виновните"}
{"url": "http://epicenter.bg/article/Prezidentat-na-Indiya-Ram-Nath-Kovind-iznese-lektsiya-v-Sofiyskiya-universitet/162885/2/0", "text": "21 век е време на драматична технологична промяна, заяви президентът на Индия Рам Нат Ковинд в лекцията си „Образованието като инструмент на промяна и общ просперитет“ днес в Аулата на СУ „Св. Климент Охридски“, цитиран от БТА.  Четвъртата индустриална революция, изкуственият интелект, развитието на роботиката и 3Д променят начина, по който живеем и работим, отбеляза държавният глава и посочи, че цифровите технологии ни позволяват да правим скокове, каквито досега са били невъзможни.  Той каза, че между българската и индийската култури съществува силен взаимен интерес и припомни, че в СУ е основана катедра „Индология“. Български студенти пътуват до Индия като стипендианти и са част от растящата международна студентска общност в Индия, отбеляза Рам Нат Ковинд и допълни, че му се ще да вярва, че младите българи, които са част от тази общност, ще се завърнат в България като приятели и посланици на Индия.  И много индийски студенти учат в България, най-вече в медицинските университети в София, Варна, Плевен, посочи индийският президент и каза, че българо-индийската програма за сътрудничество в областта на науката, образованието и културата, стартирала през 1994 г., се е оказала изключително полезна. Той припомни, че сред споразуменията, подписани по време на посещението му, е и това за сътрудничество в областта на науката и технологиите. Уверен съм, че то ще даде тласък на партньорството на нашите академични и изследователски общности, коментира Рам Нат Ковинд.  Той декларира, че Индия с радост ще сподели своя опит и ноу хау с България в съответствие с приоритетите на нашата с страна. Индия разполага с мрежа от 903 университета и 39 050 колежа, като близо 40 процента от университетите и 80 на сто от колежите са частни. Правителството насърчава учредяването на все повече учебни заведения, особено в областта на медицината, технологиите и фундаменталните и приложни науки, информира президентът на Индия. Той каза, че се очаква тази година инвестициите, които Индия прави в научно-изследователска и развойна дейност, да достигнат 83 милиарда долара. Това е една вълнуваща екосистема и приканваме нашите талантливи, млади приятели от България да станат част от нея, каза индийският президент.  Той отбеляза, че 21 век ни засипва с много въпроси и образователната система и университетите ни ще трябва да намерят отговорите, които обществото очаква. В исторически план България и Индия винаги са били средища и на традициите, и на промяната, нашите общества имат здрави устои и дълга памет, коментира Рам Нат Ковинд. Нека този изследователски дух и тази жажда за знание да сплотява българските и индийските студенти и нека сплотява народите ни все по-крепко, пожела той.    Днес - когато Индия отбелязва деня на учителя - над 800 милиона имаха възможността да гледат на живо по телевизията лекцията на президента Рам Натх Ковинд в аулата на Софийския университет.  Твърди се, че още от дълбока древност Индия се управлява от хора на знанието и води битка с невежеството.  ,,Фокусът на нашата образователна система, нашето създаване на знания и на по-широки социални и икономически постижения е да осигурим сигурно бъдеще за младите'', обърна се към студентите индийският държавен глава.  Индийският президент получи и юбилейния 20-и брой на списание \"Светилник\" издадено специално за посещението му от клуб \"Приятели на Индия\", както и превод на древни санскритски текстове на наши индолози, информира БНТ.   Президентът на Индия е на държавно посещение у нас от 4 до 6 септември по покана на българския държавен глава Румен Радев.  ", "date": "2018.09.05", "title": "Президентът на Индия Рам Натх Ковинд в Софийския университет: 21 век е време на драматична промяна!"}
{"url": "http://epicenter.bg/article/Radev--Balgariya-i-Indiya-zagovoriha-v-edin-glas-na-nay-visoko-politichesko-nivo-i-na-biznes-ravnishte/162888/2/0", "text": "Не е важно България и Индия просто да търгуват заедно, по-важно е да работим заедно. Това заяви президентът Румен Радев, който заедно с президента на Индия Рам Натх Ковинд поздрави участниците в Българо-индийски бизнес форум, който се състоя в София. Това съобщиха от прессекретариата на държавния глава.  \"Днес е ден, в който България и Индия заговориха заедно, в един глас и на най-високо политическо равнище, и с гласа на бизнеса\", заяви Румен Радев по време на форума, който събра в София представители на около 300 български и индийски компании от различни сектори на икономиката. В рамките на събитието се проведоха редица двустранни бизнес срещи.  Румен Радев посочи, че същността на икономическата синергия се състои в съвместните дейности и призова България и Индия да работят заедно в сферата на образованието, при подготовката на свои кадри, с провеждането на научни изследвания, без които е невъзможна конкурентоспособността, съвместното развитие на производства. Българският държавен глава подчерта, че директна авиолиния между двете страни ще насърчи контактите между България и Индия.  Двамата президенти откроиха редица сфери с огромен потенциал за сътрудничество между България и Индия, сред които информационните и комуникационните технологии, фармацията, отбранителната индустрия, изследването на космоса, научни изследвания, търговията, образованието, хранителната индустрия.  Президентът Радев подчерта и предимствата на страната ни като туристическа дестинация, огромния потенциал в сферата на информационните технологии, благоприятните условия за филмовата индустрия.  \"Геополитическото положение на България позиционира страната ни като транзитен център и незаобиколим елемент от комуникацията между Европа и Азия, каза още президентът Румен Радев. Българският държавен глава открои редица предимства на страната ни за инвестиции – най-ниските оперативни разходи и данъци в ЕС за развитие на бизнес, висококвалифицирана работна ръка. България се възползва от всички възможности, които предоставят регулациите на ЕС, за да облекчи издаването на визи за индийски граждани\", посочи Румен Радев и добави, че това се доказва от увеличения брой на индийските студенти и на специалисти в областта на информационните технологии у нас.  \"С президента Радев поехме ангажимент да отворим нова глава в нашите икономически отношения\", заяви пред участниците във форума президентът на Индия Рам Натх Ковинд и призова за подкрепа от страна на бизнеса в тази насока. Индийският държавен глава коментира, че приятелството между България и Индия е доказано във времето, а политическите взаимоотношения винаги са били много задълбочени и силни.  \"Българските компании могат да се възползват от бързия ръст на индийската икономика, а индийските компании могат да сформират партньорства в България както за целите на българския, така и на европейския пазар\", посочи Рам Натх Ковинд.  ", "date": "2018.09.05", "title": "Радев: България и Индия заговориха в един глас на най-високо политическо ниво и на бизнес равнище"}
{"url": "http://epicenter.bg/article/Borisov--Popravihme-edna-nespravedlivost---che-ne-sme-uspeli-da-spasim-evreite-ot-Makedoniya--NA-ZhIVO-/162890/2/0", "text": "Премиерът Бойко Борисов и израелският му колега Бенямин Нетаняху участваха в тържествената церемония за откриването на паметник-символ на подвига на българите за спасяването на евреите в парк \"Чарлз Клор“ в Тел Авив. Той отбеляза, че народите ни имат сходни съдби - преживявали сме несправедливости и тежки периоди в историята си.   „Този паметник има своя брат-близнак в София. Днес беше възстановена една историческа справедливост. Това не е резултат на ексцентрична идея. В поставянето на два идентични паметника в столиците на България и Държавата Израел има дълбок смисъл. Той е в това, че двете ни страни, двата ни народа, заедно признават историческия факт на спасяването на всички 48 000 български евреи и почитат паметта на техните спасители“, каза българският министър-председател при откриването на монумента.   \"Една историческа справедливост беше възстановена. И българският, и еврейският народ сме минали през какви ли не потисници и накрая сме оцелели. С откриването на този паметник оборихме една несправедливост, според която не сме спасили евреите в Македония. Ние скърбим за евреите в Македония, но скърбим и за евреите в Унгария, Полша, Чехия, Словакия и в много други държави. Но тези, които са били в България, сме ги спасили. Паметникът символизира признанието на историческия факт на спасяването на всички 48 000 български евреи и отдава почит към паметта на техните спасители\", заяви Борисов.   \"Когато слушах българския и израелския химн, изпитах удоволствие и удовлетворение. Благодаря на всички, че сте тук\", каза министър-председателят.    \"Може да се окаже, че много други, хиляди, евреи са спасени от българската държава. Хиляди евреи са получили възможност да избягат. Оставих една голяма дебела папка с документи, която вашият премиер да разгледа\", разкри Борисов.  \"И двата народа сме малки, минали сме през какво ли не, но накрая сме оцелели. Така стана, че се сприятелихме - и като правителства, и като държави и работим за добруването на двата народа\", отсече той.  Той посочи, че актът на спасението е бил невъзможен във времената на най-ожесточените нацистки опити за унищожаване на еврейското население, но благодарение на Българската православна църква, съвестта и смелостта на видни български политици и общественици, и на българските граждани, които открито и категорично са се противопоставили на депортирането на 48 000 български евреи, спасението се е случило.  „Днес второ и трето поколение български евреи, граждани на Израел, а и на България, са онзи мост на приятелство и подкрепа, които правят междудържавните ни отношения уникални и сърдечни“, каза министър-председателя Бойко Борисов и допълни, че днес в Държавата Израел живеят повече от 100 000 евреи, потомци на онези 48 000 български евреи.  Бойко Борисов завърши своето изказване с убеденост, че трябва да се работи за добруването на двата народа и призова българските евреи, живеещи в Израел когато се скарат или спорят за нещо, защото имаме тази черта в българския характер - да идват на паметника, да се сдобрят. По-добри от нас за себе си, като братя няма, каза в заключение българския министър-председател.  В своето изказване израелският министър-председател Бенямин Нетаняху изтъкна, че евреите никога не забравят истинските си приятели. Той посочи, че в онези мрачни времена единствено българският и датският народ са се застъпили за тях. Затова той бе категоричен, че евреите никога няма да забравят смелата постъпка на българите, които са лягали на релсите и по този начин са попречили на влаковете да потеглят към лагерите.  Паметникът, посветен на спасяването на българските евреи през 1943 година, е дело на архитект Момчил Цветков. Той е идентичен с монумента, издигнат през 2016 г. до Народното събрание на Република България и символизира признанието на историческия факт на спасяването на всички 48 000 български евреи и отдава почит към паметта на техните спасители.     По време на церемонията хор изпълни химните на двете страни. Деца от българското училище в Тел Авив казаха стихотворение на български език. На събитието присъстваха десетки български евреи, които живеят в Израел, както и кмета на Тел Авив.  Депортирането на българските евреи в нацистки концлагери е спряно след силната реакция на обществеността. От вероятна гибел са спасени около 50 хил. евреи. През март 1943 година обаче са депортирани над 11 хил. евреи от Вардарска Македония, Беломорска Тракия и Пиротско. От лагерите оцеляват само около 300 души.  Идеята за поставяне на паметник за спасяването на евреите се зароди през 2013 година, по повод отбелязването на 70-годишнината от спасяването на българските евреи от Холокоста. Тогава правителството отпусна 150 хил. лева, за да се отбележи годишнината и да се направят два еднакви паметника- за София и за Тел Авив. 5 години след отливането на монумента стана ясно, че той се е повредил заради неправилно съхранение. На 14 март кабинетът отпусна 36 хил. лева за промяна на дизайна му и нова отливка на паметника.  ", "date": "2018.09.05", "title": "Борисов: Оборихме една несправедливост - че не сме успели да спасим евреите от Македония (ВИДЕО)"}
{"url": "http://epicenter.bg/article/Zhelyo-Boychev--Nuzhna-e-radikalna-promyana--koyato-da-izvede-stranata-ot-bezpatitsata/162901/2/48", "text": "Нужна е подкрепата на българските граждани, за радикална промяна в България, която да изведе страната от безпътицата. Това каза в предаването „Това е България“ на Радио „Фокус“ зам.-председателят на ПГ на „БСП за България“ Жельо Бойчев за обсъждането на документа „Визия България“.  \"В страната има няколко добре развиващи се градски центрове, от там нататък региони с липса на всякакъв вид перспектива\", каза той и обясни, че БСП иска да проведе дискусия с гражданите, а обобщените мнения и решения да бъдат поместени в документа, за да бъде той максимално полезен.  \"Ясно е, че този социално-икономически модел за развитие на страната се изчерпа. Ясно е, че случващото се в момента подлага основни принципи на демокрация под съмнение. Все по-голямото неравенство в българското общество води до нестабилност, социални конфликти и кризи. Трябва да гарантираме бъдещето и перспективата на страната и на българските граждани. Считаме, че това което предлагаме е част от необходимите мерки. Много труд, срещи и разговори ще бъдат необходими, за да се завърши този материал. Най-важното е той да ангажира енергията на мнозинството български граждани. Само по този начин можем да излезем от тежката ситуация, в която се намира страната“, каза Бойчев и обясни, че ако левицата вземе властта, ще предприеме радикални мерки в управлението на България.  ", "date": "2018.09.05", "title": "Жельо Бойчев: Нужна е радикална промяна, която да изведе страната от безпътицата"}
