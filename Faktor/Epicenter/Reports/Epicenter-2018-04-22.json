{"url": "http://epicenter.bg/article/Bozhana-Apostolova--Ekranat-poveche-ni-uchi-da-tlasteem-i-debeleem--otkolkoto-da-hrani-duha-ni--video-/152509/2/0", "text": "Ужасявам се, че екранът повече ни учи да готвим, тлъстеем и дебелеем, отколкото да храни духа ни. Това коментира писателката и издателка Божана Апостолова в студиото на предаването „120 минути” на БТВ.   „Почти не виждам някой да говори за книги. И сега в доклада на департамента на Америка първото обвинение към журналистите е подкупна журналистика, второто - корупция и третото е, че нямаме независим съд. От всичко това мен ме боли”, сподели тя.   Според нея по всяка тема от ежедневието ни си заслужава да се напише книга, стига в нея да се каже истината. По повод зрелищното задържане на кметицата на „Младост” и заместничката й Биляна Петрова, Апостолова посочи, че по този начин цял род се прави на „кепазе”.   Тя добави, че детето на Петрова се срамува да иде на училище. „Кога нашата полиция е почне да раздава правосъдие когато има факти”, коментира тя.   Вижте цялото интервю   ", "date": "2018.04.22", "title": "Божана Апостолова: Екранът повече ни учи да тлъстеем и дебелеем, отколкото да храни духа ни (видео)"}
{"url": "http://epicenter.bg/article/Maykite-na-detsa-s-uvrezhdaniya-ne-vyarvat-na-salzite-na-Borisov/152479/2/0", "text": "Дали една държава е наистина държава си личи по нейното отношение към по-слабите, по-беззащитните, по-ранимите. Каква е България? Социална държава или държава на сбърканите правила? Шестият национален протест на родители на хора с увреждания за пореден път постави този въпрос.   Майките настояват за радикални промени, а депутатите люто се скараха по въпроса кой е по-съпричастен към проблемите им. Премиерът Бойко Борисов не откликна на поканата на протестиращите да слезе при тях, но пред министрите каза, че е плакал на телевизионен репортаж за майка с дете с увреждане и разпореди проверка.   „Чист популизъм, ако той се опитва да си вдигне акциите образно казано на гърба на хората с увреждания, може и да е успял, надявам се да не е успял”, казва Валентина Христова пред БТВ. Тя е майка на 17-годишната Бояна, която е с множество увреждания.   Миналата година майка й е била неин личен асистент по европрограма. В дневник описвала час по час грижите, които полага. А чиновник проверявал: „Мен лично са ме връщали за краснопис, т.е. според тях не го бях написала достатъчно четливо и вероятно са прави , защото съм го писла посред нощ когато вкъщи е тихо и ме върнаха и ми казаха, че трябва да го напиша по-четливо. Писах и плаках, повярвайте ми”.   „Системата не ни дава никакъв шанс, това, което в момента е законодателството на тази държава, обича децата и възрастните с увреждания на бавна смърт. Ние виждаме родители, които са затворени в домовете си, за да се грижат за децата си – деца, които порастват, получават социална пенсия, и нямат шанс за работа, ако имат някаква възможност да работят”, обясни в студиото на „Тази неделя” друга майка на дете с увреждане – Мая Стоицева.   Със същата съдба се бори и Юлия Старчева. Тя обясни, че майките искат Законза личната помощ, който да гарантира достоен живот на хората с увреждания и техните семейства и в който да е ясно кой на какво има право – за да отпадне сегашното непосилно обикаляне по институции.   Нейният син вече е пълнолетен и получава социална пенсия от 135 лв., която не се актуализира, но пък с нея трябва да живеят двамата – Юлия от 18 години не е работила, защото Георги е 100% увреден и се нуждае от чужда помощ.   „Системата ни убива”, пише на тениските на майките. Именно заради посланието, което можело да се възприеме като агитация, зам.-председателят на парламента Емил Христов (ГЕРБ) не ги пусна да се срещнат с депутати. После се извини. „Надявам се да са се изплашили, ние не искаме да сме страшни за тях, искаме просто да започнем да работим заедно за промяната”, каза Мая.   Тя също остро разкритикува сюжета с разплакания от ТВ репортаж премиер: „Това дете го е виждал многократно, но той не може да ги (всички хора с увреждания) види по улицата, защото, първо, той не ходи там и другото – достъпната среда, която я няма в България”.   Майката се обърна към премиера със следните думи: „Г-н Бойко Борисов, искаме не просто да плачете, защото ние можем да Ви кажем много лични истории, които да Ви разреват. Искаме да дойдете тук, да говорим и не просто да говорим, а да започнем реални стъпки за промяна в тази държава, искаме да останем тук, да работим тук, децата ни да работят тук и да живеят щастливо тези, които не могат да работят. Защото това са хора част от тази държава, искаме да бъдем част от тази държава, а не да бъдем невидими, не да бъдем затваряни в домовете си и не да бъдем тези, които само да Ви разплакват!”.  ", "date": "2018.04.22", "title": "Майките на деца с увреждания не вярват на сълзите на Борисов"}
{"url": "http://epicenter.bg/article/Politolozi-/152480/2/0", "text": "Важно е да има ефект и резултат. Вярвам, че трябва да се действа и мисля, че всички трябва да подкрепим тази акция срещу корупцията. Това заяви в ефира на \"Събуди се\" политологът Татяна Буруджиева относно ареста на кметицата на район \"Младост\" Десислава Иванчева.   \"Естетично ли е една жена да стои в центъра на София 5 часа - не. Трябва ли обаче, като е извършила престъпление, да се направи всичко нужно, дори и това - да. Не трябва да се смесва правното с естетическото, а в случая с ареста на кметицата на „Младост” някои хора направиха точно това. Вярното усещане в случая е, че има длъжностно лице, хванато с голяма сума от предприемач\", заяви другият гост в студиото - Георги Харизанов от Института за дясна политика.   Той допусна, че е имало правни основания Десислава Иванчева да бъде държана дълго време с белезници на централно кръстовище в София след залавянето й с рекорден подкуп.   Политологът Татяна Бурджиева призова всички да подкрепяме действията на властите, насочени срещу корупцията.   \"Движа се много с таксита, срещам се с много хора, преди да се появят по медиите пиарът и протестиращите, вече медиите коментираха какво е това нещо да стои там една жена. Това усещане ще съществува, но това е просто заради лошия опит, който имаме като общество\", смята Буруджиева.   \"Едно от знаковите дела за подкуп падна в съда, защото от плика с парите всяка банкнота не е била описаната една по една. Дано сега всичко процесуално да е наред\", каза Харизанов.   Буруджиева и Харизанов коментираха и мерките, които се планира да се вземат в борбата срещу хулиганството по стадионите след инцидента с ранени полицаи на мача ЦСКА – „Левски”. На срещата за дискутиране на новия закон, който трябва да бъде внесен до два месеца, членовете на ръководството на МВР се появиха с черни превръзки на очите. Това бе в знак на съпричастност с ранената служителка на реда Гергана Зашева, на която се наложи тежка очна операция.   „Съпричастност един министър трябва да показва като налага такива мерки, че това повече да не се повтаря. А акцията с черните превръзки беше маскарад”, коментира Буруджиева. Според Харизанов пък, ако не бил необичайният външен вид на вътрешния министър и компания, това щяла да бъде „поредната протоколна среща”.", "date": "2018.04.22", "title": "Буруджиева: Акцията с черните превръзки беше маскарад "}
{"url": "http://epicenter.bg/article/Deset-stroitelni-predpriemachi-sa-dali-pokazaniya-sreshtu-Desislava-Ivancheva-/152483/2/0", "text": "\r\n \r\n \r\n \r\n       Пред бТВ Александър Ваклин разказа, че не е имал никакво намерение да даде на Иванчева подкупа от 70 000 евро, но го направил, защото не искал изнудването да продължава.   В петък се появи информация, че парите вече са му върнати. Бизнесменът заяви обаче, че това не е така. След като е осигурил сумата, парите са взети, за да се маркират със специално химическо вещество. Върнати са му, обясниха от прокуратурата, но само за да ги предаде на посредника в деня на акцията. В момента белязаните 70 хиляди евро са доказателство по делото.   За адвокатите по делото доказателствата за рекордния подкуп са спорни. В новата комисия за борба с корупцията обаче нямат съмнения.  „Аз съм сигурен, че тези доказателства са в пълна степен достатъчни за една осъдителна присъда”, коментира председателят на комисията Пламен Георгиев.   Защитниците недоумяват как точната сума пари е осигурена, преди още да се разбере размерът на подкупа.   „Парите, които Ваклин е предал на следователите за въпросния подкуп, са предадени на 2 април. В постановлението за привличане като обвиняема на Десислава Иванчева пише, че подкупът е поискан на 13 април. Как така едни пари вървят изпреварващо по-бързо, преди да са поискани”, попита Ирен Савова, защитник на зам.-кмета на района Биляна Петрова. От прокуратурата уточниха, че Иванчева е поискала подкупа не през април, а в края на март. Предаването му обаче се забавило.   „Единственото, от което се притеснявах, е да не изтече информация, при която да се покрие. Бях шокиран от невероятната наглост. Това, което тя поиска, премина нормалните морални граници на всеки”, категоричен е Ваклин.   За забавени от Иванчева преписки и за натиск да заменят имотите си разказват и други потърпевши. „След като видях, че няма резултат със законови средства да си приключа проекта, трябва да направя това, което искат от мен – да си подам заявление за дарение на имота”, каза Светлана Дементиенко. „Давани са други подкупи. Хората са ми споделяли как Иванчева, под благовидния претекст да се направи реконструкция на градинка, е искала 20 хиляди лева. Но не инвеститорът да я направи той, а тези пари да бъдат преведени по определена от нея сметка. Това на вас на какво ви прилича? Това дали е рекет? Рекет е”, категорична беше Елена Николова.  Жалбите на потърпевшите в общината обаче не са довели до никакъв резултат. Ден след като съдът остави Иванчева, заместничката ѝ и посредника в ареста, адвокатите обявиха, че прокуратурата не може да докаже подкупа. От обвинението обаче контрираха, че доказателствата са достатъчни за осъдителна присъда.    \r\n", "date": "2018.04.22", "title": "Десет строителни предприемачи са дали показания срещу Десислава Иванчева."}
{"url": "http://epicenter.bg/article/Kalfin--ES-zasilva-vazmozhnostta-si-da-razsledva-i-nakazva-prestapleniya/152485/2/48", "text": "Най-късно в началото на май ще знаем кой ще оглави Европейската служба за борба с измамите с евросредства ОЛАФ. В престижното състезание за нов генерален директор на институцията, започнало със 70 кандидати за поста, на финалната права остават четирима, сред които е Ивайло Калфин, бивш вицепремиер, социален министър, както и бивш външен министър.    До момента са минали осем кръга от процедурата. Двама от кандидатите – френският и германският, са експерти, а Калфин и финландският кандидат са с политически бекграунд в биографията си. Досегашните двама директори на ОЛАФ са били прокурори.    Процедурата е сложна, защото постът е важен и чувствителен, коментира  пред БНР  Ивайло Калфин. Той обясни мотивацията си да се кандидатира за поста с натрупания многостранен опит и детайлните си познания за европейския бюджет.   „Аз съм работил много активно по него като министър, като евродепутат, когато бях докладчик и един от главните преговарящи за този седемгодишен бюджет, който е в момента. Управлявал съм европейски средства – Европейския социален фонд в МТСП. Имам поглед от много различни страни, което дава моя уникален опит, свързан с европейския бюджет. Това, което нямам, е опит в разследванията“, каза той.   Калфин акцентира върху темата как ОЛАФ ще се съчетае с новата позиция на европейската прокуратура. По думите му, ЕС засилва възможността си да разследва и наказва престъпления. „България подкрепя създаването на такава позиция на европейски прокурор. Той ще има много повече сила от ОЛАФ, ще може да внася обвинения за злоупотреби директно в съда. В момента ОЛАФ когато констатира проблеми прави националните законодателства отказват да се занимават, други 20 отпадат в хода на разследването. Сега вече европейският прокурор ще може да влезе директно в съда с доказателствата. Така че ЕС засилва възможността си да разследва и наказва престъпления. Тук ролята на ОЛАФ трябва да се промени. Тази институция трябва да работи заедно с европейския прокурор“, подчерта той.   Според Ивайло Калфин е проблем, че 20 от страните-членки са подкрепили европейския прокурор, което значи, че той няма да работи във всички страни-членки, което пък значи, че ОЛАФ в тези страни ще продължи да упражнява сегашните си функции. Той определи като много важно и е част от бюджетния процес преструктурирането на управлението на контрола върху европейските пари и посочи, че трябва да се даде увереност, че тези средства ще се харчат както трябва.   \"Европейските данъкоплатци особено от страните, които са нетни платци в евробюджета са доста скептични, нервни. Има страни, които отсега казват, че не искат да се компенсира с допълнителни вноски излизането на Великобритания. Бюджетът на Европа винаги е недостатъчен за политическите й амбиции. В този смисъл контролът върху използването на средствата – не заради Брекзит, а заради необходимостта да се използват ефективно тези средства, които не са много – те са 1% от икономиката, те са 45-50 пъти по-малки от националните бюджети, това е основание да се даде увереност на данъкоплатците, че тези пари поне отиват в политиките, в които са заложени, а не изтичат по пътя на различни схеми“,подчерта той. В отговор на въпрос за тежестта на географския признак при избора на следващия генерален директор на ОЛАФ Ивайло Калфин посочи: „На българските представители остава да покажат, че страната ни не е пълна с разбойници, които се чудят кого и как да измамят, а в България има достатъчно компетентни грамотни хора, които могат да вършат всякаква експертна и политическа работа в ЕС.“   Партийната принадлежност сигурно ще има някакво значение, но не толкова голямо, допълни Калфин, коментирайки на каква държавна и правителствена подкрепа може да разчита: \"Получих уверение, че ще получа подкрепа. Става дума не само за подкрепа, но и грубо казано за лобиране, защото само българската подкрепа не е достатъчна.\" Оттук нататък според Калфин въпросът е дали държавите ще могат да постигнат съгласие измежду четирите силни кандидатури.", "date": "2018.04.22", "title": "Калфин: ЕС засилва възможността си да разследва и наказва престъпления"}
{"url": "http://epicenter.bg/article/-Doncheva--Smyatat-li-zhitelite-na--Mladost--che-edna-frizyorka-mozhe-da-gi-upravlyava-/152487/2/48", "text": "\"Наказателният процес в никакъв случай не е предпоставка за извършване на простотии по време на акция. Това са норми и регламенти, които са необходимо формални, за да сме сигурни, че се събират доказателства, а не се правят уйдурми, и че съдът ще се произнася, спазвайки принципа на непосредственост и ще му се представят доказателства, а не разкази на оперативни работници.\" Това заяви пред БНР лидерът на \"Движение 21\" Татяна Дончева. Базирайки се на богатия си юридически опит тя анализира акцията по задържането на кмета на \"Младост\" Десислава Иванчева в центъра на София в акция, блокирала движението на ключов булевард за няколко часа.   Самата акция като действия, продължителност и посегателство върху права може да бъде извършена по друг начин и за това няма никакви пречки в закона, категорична бе Дончева:: Къде ще се броят парите и как ще вържем обстоятелството, че са броени тези пари, които са намерени в колата. Имате поемни лица, възможности за снимане на всичко, което се случва. До вас е Министерството на младежта и спорта – държавна сграда с широко фоайе. Има начин, по който да се върже, че точно тези пари се броят във фоайето. Госпожа Иванчева, Петрова, Петкова да се премести там, да направите процесуално-следственото действие в непосредствена близост и да не спирате движението за шест часа, да не се разправяте по този начин.“ В малко вътрешно-кухненски план би трябвало да се набележат няколко начина за извършването на такива акции, без да се стига до крайности. Общественият отзвук е отрицателен, коментира Дончева. Според Татяна Дончева жителите на „Младост“ са гласували на Десислава Иванчева доверие да упражнява дейност, за която тя няма никаква квалификация: „Освен добрият протестиращ, Иванчева е фризьорка. Смятат ли жителите на \"Младост\", които са учители, лекари, университетски преподаватели, военни, служители на полицията и каквото искате още като професии – смятат ли, че могат да възложат на една фризьорка управлението на тяхната община? Тоест няма нито едно работно място в тази община, което тя би могла да упражнява, но вие й дадохте властта тя да „управлява“ общината.\"  Освен акцията срещу Иванчева и нейните технически характеристики трябва да е ясно, че има други причини, които като общество са ни вкарали в безконечни корупционни схеми, отбеляза още Дончева: \"Когато ние рекрутираме на различни властови позиции хора, които нямат никакъв хабер от работата, за която ще отговарят, те освен да организират получаване на подкупи друго няма да направят.\"   Относно предложението на БСП за намаляване на депутатските заплати и ваканции Татяна Дончева посочи, че възнаграждението на народните представители не е голямо, а проблемът е, че в парламента влизат хора без качества за тази дейност: „Корнелия Нинова и всяка „опозиция“ може да си позволи такива плоски популистки ходове, когато няма грам фантазия да измисли реални решения на реално съществуващи проблеми. Само че всеки от нейната парламентарна група ще я попита: „Когато доходите ви в парламента са ви джобни пари, защо си позволявате да смятате, че тези доходи са джобни пари за всичките ви парламентаристи?“", "date": "2018.04.22", "title": " Дончева: Смятат ли жителите на „Младост“, че една фризьорка може да ги управлява?"}
{"url": "http://epicenter.bg/article/Petar-Moskov-zapochva-da-raboti-za-dyasno-konservativno-obedinenie/152490/2/48", "text": "Следващите месеци ще работя за създаването на силна дясна консервативна формация. Това обяви пред БТВ бившият член на ДСБ и ексминистър на здравеопазването Петър Москов. Според него към тази формация трябва да се присъедини и проевропейската част от Патриотичния фронт.   В новото обединение няма да кани Радан Кънев и Христо Иванов. Те направиха своя избор – „Демократична България”, която е либерална формация с ляв уклон, коментира Москов.   Относно отделянето на ДБГ от Реформаторския блок с мотива, че той не се бори с диктатурата по време на сегашното управление Петър Москов каза, че диктатура не вижда. Той се притеснява повече от нов фронт около проруското крило на Патриотичния фронт, президента Румен Радев и БСП.   Относно ареста на кметицата на „Младост” Десислава Иванчева Москов обяви, че това е румънският модел на действия на прокуратурата.", "date": "2018.04.22", "title": "Петър Москов започва да работи за дясно консервативно обединение"}
{"url": "http://epicenter.bg/article/-quot-Afis-quot--Replikite-mezhdu-Tsvetanov-i-Radev-kato-prepirnya-mezhdu-David-i-Goliat--grafiki-/152492/2/48", "text": "Кризата в Сирия, която противопостави двете световни суперсили – САЩ и Русия, увеличава страховете на българите, че новата студена война може да прерасне в гореща. Над половината (55%) от хората смятат, че напрежението между Запада и Русия през идните месеци ще продължи да нараства, показват данните от последното национално представително изследване на социологическата агенция „АФИС“.   Само 17% вярват, че напрежението ще спадне, други 30% смятат, че ще се запази на сегашното ниво. Проучването е осъществено между 13-17 април 2018 г. Интервюирани пряко „лице в лице“ в техните домове са 1021 пълнолетни български граждани. Изводите са представителни за мнението на населението с избирателни права, уточняват социолозите.   На въпроса „Кой, според Вас, се стреми към подобен конфликт?“, 44% отговарят - „главно Западът“ желае влошаване на обстановката. Само 5% дават противоположния отговор – „главно Русия“.    В медиите тече политически дебат за това, трябва ли България да вземе страна в противоборството на световните сили и ако да, чия страна и колко решително да го направи. Какво мислят гражданите на България? Картината е: на въпроса, „Ако подобно напрежение се запази или нарасне, каква трябва да бъде позицията на България?“, категорично преобладаващият отговор на 64% от хората е – „Възможно най-неутрална“. Общо 11% смятат, че България трябва да застане на страната на Запада, а общо 25% – на страната на Русия.    България не прави изключение във възприемането на Запада или част от Запада като източник на заплаха за мира. От години насам реномирани агенции, например американската Pew Research, показват следното: 38% от анкетираните в 30 страни смятат „силата и влиянието на САЩ“ за „водеща заплаха“ за собствената си държава, а 24% – за „малка заплаха“. Сред 21 страни, в които това усещане расте, попадат европейски държави като Испания, Германия, Франция и Великобритания. Последните две са преки участници в настоящия военен конфликт.   Що се отнася до България, тук спецификата е следната: политическият и медийният дебат протичат в отсечката между отговорите единствено на въпроса – трябва ли България да вземе страна в противоборството на световните сили? Този дебат е затворен в тревогите на едва 11% от българските граждани и не се доближава дори и на половин крачка до доминиращите обществени страхове и настроения.   Влияе ли случващото на международната арена на вътрешнополитическите нагласи? Промяна в електоралните нагласи няма. Готовността за гласуване за отделните партии и коалиции се запазва на досегашните нива.   Ако сега се стигне до избори за Народно събрание в новия парламент ще попаднат в низходящ ред ГЕРБ, БСП, ДПС и Обединените патриоти. Всички останали политически сили засега остават извън сметките на евентуалното бъдещо разпределение на депутатските мандати. За сметка на това рязко е скочил делът на гражданите, които не възнамеряват да подкрепят нито една партия или коалиция – от 29% на 36%.    Геополитическата криза обаче оказва силно влияние на доверието в някои основни институции и водещи политически лидери. Рязък спад на доверието регистрираме спрямо Европейския съюз и Българската армия – съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция. От тази гледна точка разгорещената размяна на реплики между държавния глава и лидера на парламентарното мнозинство прилича на препирня между Давид и Голиат.  От друга страна, като най-адекватна и близка до позицията на мнозинството от хората се възприема позицията на трима от политическите лидери – Бойко Борисов, Корнелия Нинова и..., колкото неочаквано да е, на Волен Сидеров. Доверието в тях е нараснало съответно с 3, 5 и 5 пункта. Доверието във всички останали политически лидери спада.   Всичко това едва ли може да се тълкува като изненада. Борисов, наред с няколко страни в ЕС, се въздържа да даде безрезервна подкрепа за акцията на трите западни страни в Сирия, преди това и по казуса „Скрипал“. С това се доближи до доминиращото обществено мнение по въпроса и получи подкрепа дори от страна на лидера на БСП. На свой ред реакциите на Нинова й привлякоха по-висока обществена подкрепа, без това на този етап да се отразява на подкрепата за ръководената от нея партия. Сидеров пък е известен с откритите си проруски позиции, което го прави по-адекватен спрямо мнението на преобладаващото мнозинство в страната, коментират от АФИС.    Руските симпатии нито намаляват, нито се увеличават, но за сметка на това бележат съществен ръст антизападните настроения. Това е обяснимо предвид на обстоятелството, че в периоди на големи изпитания и смутове партиите и другите структури на гражданското общество отстъпват на заден план, а напред излиза лидерството. Уместно е да припомним, че през далечната 1998-99 година, когато избухна войната в бивша Югославия, в първия момент реакцията на народа бе сплотяване около правителството на Иван Костов, доверието в когото нарасна и продължи да расте до момента, в който той разреши въздушен коридор за американските бомбандоровки. Тогава доверието в него рязко се срина и получи израз в съкрушителната загуба на СДС на кметските избори в края на 1999 г.    Критичните ситуации често катализират отдавна назрял прелом в политическите нагласи между елит и народ. Очевидно с нарастването на международното напрежение подобни ситуации ще зачестяват. С други думи влиянието на подобни кризи е толкова изразително, че при едно или друго развитие на ситуацията и най-вече на промяна в позицията на българската държава, това може да доведе до съществено пренареждане на сегашните съотношения между политическите сили.    ", "date": "2018.04.22", "title": "\"Афис\": Репликите между Цветанов и Радев са като препирня между Давид и Голиат (графики)"}
{"url": "http://epicenter.bg/article/Ivancheva-opredeli-Vladimir-Klisurov-za-vremenen-kmet-na--Mladost-/152493/2/48", "text": "Кметът на столичния район \"Младост\" Десислава Иванчева, която специализираният съд остави в ареста за взимане на подкуп, е подала заявление за платен отпуск, останал й от 2017 г. В него тя е посочила за изпълняващ длъжността кмет заместника си Владимир Клисуров, съобщи OFFNews.   След ареста на Иванчева и заместничката й Биляна Петрова Клисуров ги защити във \"Фейсбук\".  Документът е подаден в петък в \"Човешки ресурси\" на Столичната община, донесен е от кантората на адвокат Марин Марковски, който е защитник на Иванчева. Тя заяви в съдебната зала, че целта на корупционния скандал е да бъде отстранена, за да бъде поставен на мястото й другият й заместник Румен Русев. Русев отрече да има нещо общо със скандала.   Владимир Клисуров е бивш журналист. Преди години е работил при предишния собственик на в. \"Телеграф\" и във фалирал безплатен вестник.", "date": "2018.04.22", "title": "Иванчева определи бивш журналист за и.д. кмет на „Младост“"}
{"url": "http://epicenter.bg/article/Zadarzhaha-zapodozryan-za-sluchaya-s-ranenata-politsayka/152481/3/0", "text": "Полицията е арестувала снощи заподозрян за случая с ранената полицайка от бомбичка.   Жената пострада на мача Левски – ЦСКА по-рано тази седмица, като при инцидента бе ранен и друг униформен служител, съобщи БНР.   Предполагаемият извършител е задържан по време на операция на СДВР. От МВР засега не дават подробности за самоличността на лицето. Близки до разследването обаче твърдят, че арестуваният е от феновете на „Левски“.", "date": "2018.04.22", "title": "Задържаха заподозрян за случая с ранената полицайка"}
{"url": "http://epicenter.bg/article/Proveryavame-po-elektronen-pat-dvizhenieto-na-dokumenti-v-kadastara/152486/4/0", "text": "Статусът на заявлението за издаване на документи от Агенцията по геодезия, картография и кадастър и това готови ли са могат да бъдат проследявани на страницата на Агенцията, без да се налага гражданите да ходят на място в офисите на службата. Такава възможност дава кадастрално - административната информационна система \"КАИС\" на Агенцията по геодезия, картография и кадастър с интернет адрес  .   В системата могат да се подават по електронен път заявления за нанасяне на настъпили промени в кадастралния регистър на недвижимите имоти, издаване на скица за имот или сграда в урбанизирана или неурбанизирана територия, предоставяне на копие от кадастрална карта в графичен вид и други.   В онлайн портала могат да се заявят и различни видове справки - за граници и кадастрална информация за имоти, справки по кадастрална карта, за собствениците и носителите на други вещни права за един имот от кадастралния регистър на недвижимите имоти, копия от кадастрални карти в графичен вид, извадки от кадастралната карта с данни от кадастралния регистър на недвижимите имоти за един имот, копие на кадастрална карта в цифров вид без данни за собствеността и други.   За използването на услугите, предоставяни чрез КАИС, е необходимо да се направи електронна регистрация на клиента, чрез която той получава потребителско име и парола за идентификация в портала. Всеки регистриран потребител получава уникален клиентски номер в системата.   От всички услуги, предоставяни от Агенцията, гражданите могат да се възползват по електронен път, при това с 30% по-евтино, в сравнение с тези на гише. Облекчението цели улесняване на хората и бизнеса и е част от мерките, предприети от Министерството на регионалното развитие и благоустройството и неговите структури, в посока намаляване на административната тежест и подобряване на условията за инвестиции в страната.   С общините и ведомствата АГКК има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица, които са им необходими за провежданите от дадена община или ведомство административни процедури. Сключените споразумения с общините дават възможност на гражданите и юридическите лица за достъп до услугите, предоставяни от Агенцията на общинско ниво.   Чрез отдалечен достъп до информационната система на кадастъра нотариусите също могат да заявяват и да получават от АГКК електронни скици и схеми, които да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител. За цялата страна от началото на годината досега подадените заявления за услуги от АГКК са близо 70 хиляди, като само 10% от предоставяните от агенцията услуги са заявени електронно.   Само в София месечно се подават над 7 хиляди заявления, средно дневно това са по около 450 човека, преминали през офисите на АГКК, а в цялата страна – средно на ден са около 2 000 човека. Също за улеснение на гражданите и бизнеса, в столицата, освен в централната сграда на Агенцията, работят още 8 изнесени офиса. Всеки гражданин може да посочи изрично в кой офис би желал да получи издадените документи.", "date": "2018.04.22", "title": "Проверяваме по електронен път движението на документи в кадастъра"}
{"url": "http://epicenter.bg/article/Propusnatite-v-debata-problemi-v-otbranata-i-politicheskata-slepota/152477/11/33", "text": "  В една нормална европейска държава обсъждането и решенията по всички големи въпроси, касаещи националната сигурност се посрещат с голяма доза единодушие и висока отговорност от упълномощените за това фактори в съответствие с приетите стратегии и поети ангажименти към международни съюзи. Ако това не е факт, то би било сигнал за голяма степен на незрялост на държавността и разбирането за нея и на дефицит на съюзническа солидарност и коректност за изпълнение на определени задължения.   След последното заседание на Консултативния съвет за национална сигурност при президента /КСНС/ с малки изключения   и причините са не само в успешната провокация за отклоняване на вниманието от тях, така както и хвърлената „бомбичка” на стадиона не промени резултата от мача. По–скоро военните и експертите може би се умориха да посочват необходимостта от изграждане на адекватни на времето и заплахите отбранителни способности. Разочарованията се смекчават, когато се повтарят. Постоянното омаловажаване от някои политици на труда и целесъобразността от поддържане и развитие на отбраната, предизвикват бумерангов ефект, който се стоварва върху армията. А както разсъждава обществото след внушения отвън, така го управляват.    Напук на политическия популизъм и твърдения на интернет–тролове обаче, че едва ли не нямаме вече такава,  . Все още успяваме да участваме в общи инициативи и проекти, запазваме нивото на ученията в рамките на НАТО, предоставяме сили и средства в многонационаланата бригада, поддържаме мисии в Кабул и Кандахар, а военната ни индустрия има някои продукти без аналог в света, с което бихме могли да се гордеем. Въпреки това обаче, е вярно, че  .    В такива условия няма значение колко стратегии са написани и приети, но все пак е някакъв успех, че в актуализираната Стратегия за национална сигурност някой от „богопомазаните” автори включи най–после повтаряното от 7–8 години изречение за  , чиято липса е в основата на положението, до което бяха доведени двата сектора.    Следващата причина, която обаче не намери място в стратегията е  което доведе до спиране на редица проекти и намаляване на финансирането. Достатъчни примери са дългогодишната сага с проекта за многоцелеви изтребител, който бе почти готов през 2008 г и съкращаването с 40% на военния бюджет през 2010 г.    Ако към това прибавим и  за трудни, но крайно необходими решения и политизирането на въпросите, нещата постепенно се изясняват. С втората група от причини са запознати по–добре военните и политиците:  , парализиране свободата на министъра на отбраната с политически натиск и финансови бариери, действия на лобисти по определени сделки и т.н.    Консултативният съвет за национална сигурност при президента, създаден на основание на член 100, алинея 3 от Конституцията, обсъжда и изготвя становища и предложения, но отговорността и възможностите на тяхното изпълнение са в прерогативите на правителството.   да насрочи последното заседание очевидно се базираха на потвърдилите се опасения за влошаване на средата за сигурност и неизпълнението на препоръките от заседанието през май 2017 г. Съветът обаче,  , касаещи определените от Закона три области, една от която е отбраната, но не и да се занимава с несвършената работа на правителството и технически въпроси по разпределяне на проценти от финансови средства и срокове за изпълнение.    Освен това, от заключителния документ и споделената в интервюта на участвалите в заседанието информация, се създава впечатлението, че  .  и в няколкото появили се коментара се плъзна по повърхността на разглежданите въпроси.    , очаквано беше ябълката на раздора да бъде дългосрочната финансова рамка и постигането на разходи за отбраната от 2% от БВП. Но нито този задължителен ръст сам по себе си решава проблемите на армията ни, нито такъв подход отговаря на въведените от НАТО нови критерий за реалното измерване на военните способности на страните–членки. След срещата в Уелс бяха въведени  , от които освен двата процента от БВП бяха заложени 20% за закупуване на основно въоръжение; от ч итане на процент изпълнени национални цели; процент на личния състав на сухопътни войски, самолети и кораби, отговарящи на всички изисквания за участие в операциите, например за СВ– 50%, ВВС– 40%, ВМС–80%, процент на личния състав, самолети и кораби поддържани в операции, например за СВ– 10%, ВВС–8%, ВМС –28% и т.н. Тези критерий и неизпълнените цели на способности отразяват истинската картина. А двата процента бюджет в реално изражение са несравними с разходите на нашите партньори и недостатъчни да изведат армията от критичното състояние, в което се намира. /Португалия с приблизително близка по численост армия от 26 700 души има 7 пъти по–висок бюджет – 3,7 млрд щ. д. / На сектора са нужни поне 3,5% /при сегашни 1,3%/, от които до 2024 г. да слезем до нормата от 2%.    Политиците така и не разбраха през тези години на срив, за който носят вина всички правителства, че  . Затова на последния КСНС при президента по–скоро трябваше да се дискутира въпроса, какви мерки трябва да се вземат, за да могат част тези 8 до 10 милиарда лева, които не влизат в държавния бюджет /от сив сектор, акзици, неизгодни концесии, източвани финансови средства от чужди фирми и т.н./ да бъдат вкарани в социалния сектор, образованието, здравеопазването и отбраната.    В основата на оспорваната по време на заседанието на КСНС „Средносрочна бюджетна прогноза”, която не позволява да се изпълни дори изискуемия ръст на военния бюджет от 2% от БВП, стои министърът на финансите. Това бе препъни камъкът и на миналогодишното заседание на Съвета. Отговорността обаче е и на премиера, защото не може един министър да спъва стратегически решения. Това обезмисля „постигнатото съгласие” в КСНС.    сериозна грешка е фокусирането само върху заплащането на военнослужащите като вълшебна мярка за преодоляване на проблемите в армията. Сякаш липсва разбирането, че  ▪  Професията на военния трябва да стане   на пазара на труда. Всички приказки за кибер–сигурност и кибер–отбрана са безпредметни, когато не можеш да задържиш един специалист в тази област; ▪   на кандидата и на професионалния военен е от изключителна важност, а тя се създава с отношението към тази професия на държавата и обществото, със законови рамки и постоянство през годините, а не с несигурност, критики и подценяване; ▪  , с което действат военните на съвместните учения с партньорите от НАТО и условнията на труд в страната са важен елемент за всеки млад човек и неговото професионално достойнство и развитие.  ▪   на офицера трябва да гарантира стабилност, израстване в кариерата, предсказуемост в развитието и изоплзването му. ▪  , с който разполага страната. Не става дума само за скъпото обучение на летците например, а за социалната програма, която при професионална армия става още по–необходима, но бе фактически закрита. Когато държавата ограничава правата на заетите в една професионална сфера, трябва да предостави сериозни компенсации на служителите и несъобразяването с това е учудваща политическа слепота.    , проблемът с некомплектът на личния състав от 25% /в някои поделения стигащ до 40%/ е резултат на цял комплекс от причини, в чиято основа е нехайното отношение на управляващите и той не може да бъде решен от днес за утре. КСНС трябваше да посочи как да стане това. А според нормите в НАТО допустимият некомплект е само 5%. Но подобно е състоянието и в някои разузнавателни служби – до 35% незаети щатни бройки и недофинансиране на най– важните органи, които са радарите за установяване на задаващите се заплахи за сигурността на страната.    Страните от НАТО ревизират не само стратегиите си с акцент повече върху териториална отбрана и защита от нови заплахи и нови ефективни въоръжения /например Германия, Гърция и др./, но и с увеличаване на личния състав на ВС /например някои балкански страни/, връщане на наборната служба или смесената система, която съществуваше в Германия например, подготовката на населението и възстановяване на гражданската защита.   Когато на фона на нарастващите заплахи и нерадостното състояние на нашата отбранителна система, е  . Сигурноста и отбраната изискват единен отбор, а неговата сила е в колективното мислене.  Когато президентът полага усилия за укрепване на сигурността и постигане на по–голяма съвместимост с партньорите ни, включването ни в програмата ПЕСКО на ЕС и подпомагане на българската отбранителна индустрия, е недопустимо да дестабилизираш държавата с измислени и нелогични обвинения, да я дискредитираш в европейското ни семейство, да внасяш разделение в обществото и подхранваш конспиративни теории.   защото хората разбират и знаят как да оценят и подкрепят отговорния държавник и накажат безотговорния и некомпетентния.   ", "date": "2018.04.22", "title": "Пропуснатите в дебата проблеми в отбраната и политическата слепота"}
{"url": "http://epicenter.bg/article/Anton-Kutev--Tsvetanov-prekaleno-mnogo-svikna-s-vlastta/152478/11/34", "text": "  - Не, тук не става дума за надцакване със скандали. Въпросът е, че имаме неефективно, а на моменти и нелепо управление. И въпросът не е в скандалите, а в това, че нищо не се придвижва във вярната посока. Идеалният пример за това е европредседателството. Цветанов днес (сряда, 18 април) отчете, че били направили хиляда срещи. Аз искам да знам какво се случи за българския гражданин? Ще влизаме ли в Шенген, или не? Ще имаме ли ход към Европа, или ще бъдем пак някаква прикачена отстрани диафрагма?   Аз имам един отговор и той е, че нищо не се е променило с председателството. Какво ще стане с трудовия пазар? Ние, реално погледнато, ще имаме ли достъп до трудовия пазар на Европа така, както всички други европейци, или пак ще бъдем прикачени отстрани? За мен отговорът е отрицателен.   Кохезионната политика, която все повече се ограничава в ЕС. Тя е насочена главно към това какви пари ще получи България и какви възможности. Каква част от проблемите на българите са решени с това председателство? Никаква. А те били направили хиляда срещи! Ми, той, Бойко, може да направи и 10 000 срещи и какво от това, щом нищо не следва. Ето там е проблемът - че няма полезно действие поради пълната несъстоятелност на правителството. Правителство, в което Бойко Борисов е министър-председател, а капацитетът на външната министърка е под огромно съмнение поне за мен, няма как да изведе до смислена външна политика. И то си личи.     - Промените би трябвало да следват от управляващите, не от опозицията. Ние бихме искали да променим много неща, но не виждам как да стане, когато сме в опозиция. Ето, направихме предложение за т. нар. закон за културния чек - не го приеха, въпреки че те щяха да го реализират. Става дума за това всеки българин на 18 години да има правото да получи от държавата възможност за 200 лв. културно потребление, т.е. билети за театър, за кино, за концерти и т. н. Това е перфектна идея, тя е абсолютно осъществима, не струва скъпо финансово и е нещо, което мотивира участието. Ето ви пример. Дали сме конкретно решение, написахме законопроекта, внесохме го в комисията - още не е отхвърлен, но ще бъде. Просто не им стигна времето да гласуват. Така че опозицията не може да решава проблеми. Проблемите се решават от управлението, защото се изискват реални действия, а опозицията няма как да предприеме реални действия, защото няма мнозинство в парламента.     - Че е така, така е. Големият проблем обаче е, че след като някой стои зад Гинка Върбакова, което за мен е безспорно и очевидно, този някой има други цели. Ако някой искаше ЧЕЗ да работи добре и дългосрочно, той щеше да излезе с името си, нямаше да слага там подставено лице. За мен Гинка Върбакова е подставено лице. И най-вероятното развитие ще бъде, че след няколко години тези хора ще съберат оборотите на ЧЕЗ и ще решат, че вече не им се занимава с това. Както стана навремето с БГА \"Балкан\", както стана с куп други предприятия - десетки хиляди български предприятия, които се разпродадоха за скрап. Само че тогава ще питам кой ще доставя ток на 2 млн. софиянци? Както дълги години нямахме национален превозвач и нямаше кой да превозва. Сега вече имаме частни фирми. Същото ще се случи и тук. И това е големият проблем на българина. Но, от друга страна, българинът това си е избрал.   Българинът си избра царя - при първата приватизация на ЕРП-тата, и той продаде мажоритарния пакет на ЧЕЗ. После българинът си избра Бойко Борисов, който продаде миноритарния пакет на ЧЕЗ. Сега същият Бойко Борисов вика, че не знае какво да направи при препродажбата на предприятието. Аз вече се уморих да казвам, че когато Гинка препродаде на Гинчо и той е някой човек със съмнително поведение и възможности (не че тя не е), какво ще се случи после? Какво ще стане, ако тя източи фирмата след три години и я препродаде на някого? И тоя някой вдигне ръце и каже: \"Ми, аз фалирах!\" Какво ще правим?   Това е големият въпрос, който българите трябва да си зададат. Това сме го виждали в периода на прехода многократно. Единственото решение е, че ние не бива да позволяваме това да се случи. Не само че не бива да избираме такива като Борисов, защото това е изцяло дело на Борисов. Когато се продаваше мажоритарният пакет, той беше главен секретар на МВР. Като се продаваше миноритарният пакет, той го продаде, защото беше министър-председател. Сега, когато фирмата се продава на несъстоятелно лице, той е човекът, който би трябвало да контролира, а не може! А според мен не иска. По какви причини той си знае. И докато България си избира Борисов, ще има този резултат.     - Ние винаги сме готови за избори. Дори когато сме били на власт, ни се е налагало да правим предсрочни избори и сме ги правили. С променлив успех или неуспех. Кога с 38 депутати, кога с 84 сме завършвали състезанието през последните години. Така че БСП винаги е готова за избори. Според мен не е важно дали ще се явим на избори и дали ще ги спечелим. Важното е, ако ги спечелим, дали можем да променим ситуацията в България, защото нямаме право на следващи грешки. Тоест, ако сме наясно със себе си какво трябва да свършим - дойдем ли на власт, ама буквално за няколко месеца трябва да го свършим. Ние сме наясно, че трябва да променим хода на историята, защото през последните 27 години историята върви надолу, а ние трябва да я качим нагоре, и ако знаем как (надявам се, че знаем), тогава имаме право да претендираме за властта.     - Дали Корнелия има екип, това е друг въпрос. Аз не знам какъв беше екипът на Борисов, когато дойде на власт. Не че резултатът е добър. Общо взето, съвременната политика е такава - тя работи с едни партийни завоевания по време на избори и след това би трябвало да работи с екипи от професионалисти. Така че екипът ще се намери. Важното е да не слагаш хора на места, на които не знаят какво да правят.   Във всяко министерство има хора, които знаят, имат опит, които са вътре в нещата. И ако намериш тези хора, извадиш ги и им дадеш властта да решават политическите проблеми, аз мисля, че има шанс. Не е необходимо да имаш някакви готови министри да подскачат около теб. Това даже може би е и вредно. Ако се спечели властта, трябва да има много ясен ред в политиката. Да имаш програма, да имаш ясни цели в нея, заради които хората са те припознали и избрали. И ти трябва да намериш хората, които да изпълняват тези цели. Тоест оттам нататък на теб ти трябват реалните професионалисти. Те могат да бъдат намерени винаги.     - Структури на АБВ много отдавна се завръщат в БСП. Специално в София аз знам много такива, които - организирано или не, вече се записаха и влязоха в редовете на партията. Ефектът е ясен. Това беше едно изкуствено деление, което беше направено от егото на няколко човека. Надявам се, че този етап в историята на БСП е преминал. Това не е първият път, когато се делим на разни части. Хубаво е, че след това се събираме.     - Това нещо КЕВР е една организация, която - аз поне не съм убеден, че е в състояние да изпълнява задълженията си. И случаят с ЧЕЗ го показва недвусмислено. Съвременната политика познава два начина на контрол на такива предприятия, които очевидно са от огромна обществена важност. Единият е през собствеността на дружеството. И аз смятам, че държавата задължително трябва да участва в собствеността на тези дружества, да не говорим, че те трябва да са изцяло държавни. Вторият начин обаче - ако държавата е продала дружеството за жълти стотинки, тогава е държавата поне да има някакви контролни функции и да може през регулаторните органи да контролира.   Очевидно е, че в момента КЕВР не е в състояние да прави този контрол. И за мен не е толкова важно дали БСП ще има човек там. За мен е важно - който и да е човек в КЕВР, да има възможността да контролира действията на тези ключови за икономиката ни предприятия. В момента такава възможност няма. А държавата се освободи от собствеността си, без да си осигури възможност да контролира през регулацията. Това би могло да бъде престъпление. И ако се случи моята мрачна прогноза - така че след няколко години дружеството да бъде декапитализирано и изхвърлено на боклука и респ. доставката на ток да се окаже проблем на едно следващо правителство, то тогава тези, които сега вършат това и се правят, че не са разбрали -  Борисов и компания, трябва да влязат в затвора. Защото действието се извършва сега, а резултатът ще го видим след няколко години.     - Защото президентът има три пъти по-голям рейтинг от него и Борисов, взети заедно. И това ги дразни. Президентът се държи много адекватно, за разлика от Цветанов, и именно затова има висок рейтинг. Те не са свикнали на тази игра. А пък Цветанов според мен малко бавно разбира процесите. Той е свикнал да стои зад организация с голям рейтинг, какъвто Борисов и респ. ГЕРБ често пъти са имали. В момента обаче те имат многократно по-малък рейтинг от президента. И всеки техен сблъсък с президента помага на него и вреди на тях. То е чиста математика. Когато президентът го подкрепят 60% от хората, а Цветанов го подкрепят 20%, се получава една разлика от 40 процента. Всеки сблъсък между двамата е 40% плюс за Радев и 40% минус за Цветанов. А защо той не може да направи тази математика? Според мен, защото прекалено много свикна с властта. Той е свикнал да бъде на власт и не може да си даде сметка, че властта не е даденост.    ", "date": "2018.04.22", "title": "Антон Кутев: Цветанов прекалено много свикна с властта"}
{"url": "http://epicenter.bg/article/Erdogan-prizova-za-mir-s-Gartsiya/152482/7/51", "text": "Президентът на Турция Реджеп Тайип Ердоган призова за мир с Гърция, съобщават държавната „Anadolu Agency” и електронното издание на гръцкия вестник Kathimerini. „Имаме нужда от мир сега. Нашият мир с вас е като никой друг“, заяви турският президент. Ердоган е заявил още, че гръцкият премиер Алексис Ципрас е „млад и динамичен“ лидер, който има желание „да направи нова стъпка“, както и че гръцкият президент Прокопис Павлопулос е в „същия дух.“ В същото време Ердоган е заявил, че Турция ще разгледа случая на задържаните двама гръцки граничари, ако Атина екстрадира заподозрените за участие в преврата турски военни. Това е станало в интервю пред турската телевизия NTV, цитирано от Франс прес. „Те (гърците) искат да им върнем гръцките войници, и ние им казваме „ако вие имате такова искане, вие трябва първо да ни предадете, военните от организацията на Гюлен, замесени в преврата срещу нашата държава“, заявява Ердоган. Двамата гръцки войници, задържани на 2 март за незаконно преминаване на границата са обвинени в шпионаж. Те твърдят, че са се загубили в мъглата. Гръцкият премиер Алексис Ципрас по-рано този месец настоя за освобождаването на войниците, заявявайки, че те не бива да бъдат използвани като „пионки за изнудване“.", "date": "2018.04.22", "title": "Ердоган призова за мир с Гърция"}
{"url": "http://epicenter.bg/article/Rafael-Nadal-zavoyuva-rekordna-31-a-titla-ot--quot-Mastars-quot--turniri/152510/8/0", "text": "Водачът в световната ранглиста Рафаел Надал (Испания) защити титлата си турнира на червени кортове от сериите \"Мастърс\" в Монте Карло с награден фонд 4,87 милиона евро.   На финала Надал победи Кей Нишикори (Япония) с 6:3, 6:2 за 94 минути. 31-годишният испанец стигна до трофея без загубен сет.    Надал печели рекордна 31-а титла в кариерата си от сериите \"Мастърс\" и триумфира в Монте Карло за рекорден 11-и път. Той е в серия от 36 спечелени сета на любимия си клей. За него това е 76-а титла в кариерата.   Така Надал стана първият тенисист в историята, който печели един и същ турнир 11 пъти. За първи път той взе трофея в Монте Карло преди 13 години. Испанецът нямаше никакви проблеми на финала. Нишикори поведе с 2:1 в първия сет, след което Надал взе четири поредни гейма за 5:2.   Във втората част номер 1 в света взе аванс от 3:1 и без напрежение приключи мача. За Надал това е десета победа в 12 мача срещу Нишикори. Нишикори е първият японец, който се класира за финала на турнира по тенис в Монте Карло, чието първо издание е през 1897 година.", "date": "2018.04.22", "title": "Рафаел Надал завоюва рекордна 31-а титла от \"Мастърс\" турнири"}
{"url": "http://epicenter.bg/article/Dominikana---rayat--kadeto-raste-kamakat-larimar/152451/10/0", "text": "Има един отрязък от рая, в който лятото не си отива. Е, понякога минава някой и друг тайфун, колкото да поддържа жива нервната система на обитателите. Става дума за Карибите. В частност – за Доминиканската република.   Първата асоциация с Доминикана са безкрайните плажове, удивителни с блясъка на белоснежния пясък, ласкавото море и рошавите палми.  Но тя е и родина на доста добри пури и на възпламеняващо меренге. Дамите пък отлично знаят що е то ларимар - подобен на тюркоаз камък, който се среща единствено там и е кръстен на двете най-любими неща на откривателя си Мигел Мендес - морето и дъщеря му Лариса.   Любителите на историята и архитектурата също няма да останат разочаровани. Чаровната смесица на колониален, карибски и европейски стил неизменно предизвиква възхищение, заедно с националните паркове с умопомрачителни природни красоти. Освен това Доминикана предлага цяла палитра занимания на почитателите на активния отдих. Страната живее в ритъма на бачатата и салсата и приканва да събудите сетивата си в жизнерадостната й атмосфера, където всеки ден е празник. Когато попиташ американеца как е, той отвръща с 24-каратова усмивка \"Окей\", независимо колко му е зле. На същия въпрос българинът изригва поток от оплаквания, дори в момента да е в отлично състояние на духа и тялото, а жителят на Доминиканската република усмихнато  отронва tranquilo - спокоен, тих на испански. Тъкмо спокойствието и ведрото настроение са най-ценното в духа на Карибите.   Историческият център на столицата на Доминиканската република - Санто Доминго е вписан в съкровищницата на ЮНЕСКО. Напълно заслужено! Местната архитектура  е разкошна, а и през 1496 година градът е основан не от кой да е, ами от по-малкия брат на Христофор Колумб, Бартоломео.  Днес часовниковата кула Росарио, църквата Санта Мария ла Менор, дворецът Каса дел Алмиранте, замъкът Алкасар и други ярки образци на ренесанса, готическия, арабския и романския стил, напомнят за миналото му величие. Тук е запазен отлично дворецът на Христофор Колумб и доминиканците се кълнат, че съхраняват мощите му. Но тъй като същите претенции имат кубинците и самите испанци, май трябва да ги оставим да се разберат с ДНК-анализ. Мореплавателят все още има живи потомци в Испания.   Санто Доминго е най-старият колониален град на европейците в Америка и едно от най-гъсто населените места  на Антилските острови. През 16-и век е столица на испанските колонии в Новия свят.   Любителите на историята ще се почувстват на място в района Пласа де ла култура, където се намират най-известните музеи на града, националният театър и националната библиотека. Там е и най-големият за страните в Карибския басейн Музей на съвременното изкуство. Всяка вечер от четвъртък до неделя в Колониалния град  по калдъръмените улички  човек може да се разходи с конска карета или да послуша изпълненията на музикантите.   Но стига забележителности! Време е за шопинг. А столицата на Доминикана бъка от търговски центрове. Любимо място за пазаруване е крайбрежната улица Малекон.  Тя, обаче, не се слави само с магазините си. Там има толкова много клубове и барове, че понякога я величаят като „най-голямата дискотека в света”. На нея и немалко невнимателни туристи са се сбогували с чантите си чрез крадци на профучаващи мотопеди.   Ако Санто Доминго е идеалното място за попиване на култура, то курортите са царството на безгрижния плаж. Най-популярен сред семействата с деца (и все повече български туроператори предлагат почивки за там) е Пунта Кана с поддържаните си пясъчни ивици, нанизите от петзвездни хотели, ресторантите за морска храна и близостта до три национални парка с тропическа растителност и екзотични обитатели. Кап Кана е млад курорт, но вече има репутацията на елитен, самият Доналд Тръмп е отсядал там. В Каса де Кампо пък играят голф Катрин Зита-Джоунс и Майкъл Дъглас, както и бейзболната легенда с доминикански произход  Сами Соуса.  Неколцина българи са им съседи по вила …    Почетохме достойно доминиканското минало, да отдадем дължимото  и на нашето. Естествено, с рубриката „50 места от българската история отвъд България”. Светослав Марков и Теодор Борисов ще ти отведат до Гърция и гроба на Гоце Делчев.    Извинете, обичате ли рога? С този въпрос определено може да си изкарате боя при някой мъж. Но в случая изобщо не става дума за онези вицове, в които съпрузите се разхождат с разклонения върху главите си като тролеи, а за истински еленови рога. При това – подредени като за изложба. Случаят изяснява Кирил Колев, директор на Държавното ловно стопанство Ири Хисар-Воден. Каква е връзката между родопските кристали и гуру Йоги Тан, който за пореден път е в България? Защо идва да ги сади у нас? Какво означава тъй модната напоследък дума ретрийт и що за преживяване е да мълчиш с дни в Малайзия? Отговори на всички въпроси - от Гергана Момчилова.   Гуру Йоги Тан толкова пъти е идвал у нас, че явно ни е хванал цаката като народ, защото казва: Най-важното, което имат да учат българите е уважението. Трябва наистина вътрешна сила,  за да спазваш дисциплина и да не пречиш на другите. Така се израства. Така се става щедър. В България хората са невероятни като индивидуалности, обаче трудно работят в група. Но трябва да сте наясно, че всички сте в една лодка.   Вече си знаете – на страницата ни във Фейсбук пътешествията продължават, наградите – също ", "date": "2018.04.22", "title": "Доминикана - раят, където расте камъкът ларимар"}
{"url": "http://epicenter.bg/article/Podgotvi-se-ot-rano-da-si-super-po-banski/152499/10/0", "text": "Предприемчивите дами, а защо не и господа, могат да изглеждат зашеметяващо по бански ако започнат подготовката за летния сезон месец-два по-рано.  Имат шанс да се простят с бричовете (чрез криолиполиза) и с целулита (чрез вела шейп и пауър плейт). Обърнахме се към дерматолога д-р Ана Пейкова от „Дерма елит”, за да разкрие тайните на стругования силует.   Комбинацията от процедури включват четири терапии за тяло.     Понякога дори дамата да е слаба, има бричове, които не могат да бъдат премахнати с тренировки в залата. Тогава на помощ идва  . Зад сложното име се крие апарат, който замразява мастните киселини, които влизат в състава на мастните клетки. Те са пет вида, като три от тях замръзват при температура -8 градуса. Останалите два са по-издръжливи – предават се при -11 и -42 градуса по Целзий. Замразяването на мастните киселини води до образуване на кристалчета в мастните клетки, което ги убива.   Чрез този метод те се унищожават, но са необходими за функционирането на организма и на кожата. Затова чрез криолиполизата с три процедури се унищожават до 70% от мастните клетки в желания участък. И това е завинаги, но само на третираното място.   Процедурата дава добър резултат (стопяване между 4 и 6 см още при първата терапия), но ако имате да намалявате още, ще ви е необходим пълният курс от три, по една месечно. Така че започнете по-отрано.   Изискването е да сте навършили 18 години. Апаратът е медицински и не може да има нищо противопоказно.     За да бъде напълно ефикасна процедурата, преди криолиполизата участъкът трябва да се обработи с   - мощнaта му радиочестота в съчетание с инфрачервена светлина водят до екстремна активация на метаболизма на мастните клетки и в последствие до тяхното стопяване.   Вакуумът, който се създава  спомага за третиране на определен кожен участък и за по-дълбокото навлизане на биполярната радиочестота и инфрачервената светлина. Разградените мазнини се отделят от организма чрез лимфния и кръвния поток, а резултатът е видим още след първата процедура – кожата става изключително гладка, еластична без неравности и целулит.  Вела Шейп има сертификат от FDA (Американската асоциация за контрол на храни и лекарства), което е сигурна гаранция, че е напълно безвреден.     След криолиполизата се прилага и  . Това е апарат за липомасаж, който премахва упоритите локални мазнини, целулита и отпуснатата кожа. Той въздейства върху мастните клетки, като предизвиква липолиза (разграждане на мазнините) в ядрата им. Метаболизмът се ускорява. LPG радикално усилва възможността на тялото по естествен път да изгаря мазнини.   LPG e с чисто механично въздействие. За разлика от другите две терапии, които обработват конкретни зони,LPG се прави на цялото тяло. Върху специално трико, апаратът, който представлява вакуум с две ролки, механично задвижва кръвообращението и лимфата. Ускорявайки циркулацията, ние се освобождаваме от всички токсини, разградени мазнини и непотребни вещества. Напълно безвредно е, а тонизира мускулатурата и кожата, заличава целулита и стриите. Усещането е все едно ви правят масаж на цяло тяло, но той не може да е толкова ефективен, защото няма вакум.     Цялата тази канонада срещу целулита и излишните тлъстинки се съчетава с  .   За да влезете във форма и да изглеждате добре по бански или с шорти, е хубаво да започнете с активни тренировки поне два месеца преди плажа, така че средата на април е подходящо време.   Тренировките на „Пауър плейт” се различават от фитнеса по своята висока ефективност за по-кратко време. Това е вибрационна технология, на която стъпваш и започваш да правиш упражнения под ръководството на кинезитерапевт. Той преценява коя мускулна група е добре да се натовари. Т.е. ако имате проблеми в коремната област, усилията се насочват натам. Стяга се мускулатурата, очертава се релефа на тялото.   Ефектът се постига за по-кратък период, защото вертикалните вибрации на „Пауър плейт” стягат допълнително мускулите при упражненията и те по-лесно и бързо се натоварват. Докато във фитнеса е необходимо да се работи поне час, то тук тренировката е максимум 20 минути и не се натоварва сърцето. Много е подходяща за млади хора – могат да оформят онази част от тялото си, която не харесват.   „Пауър плейт” се прилага в съчетание с криолиполизата, която премахва конкретната мастна тъкан в излишък – бричове, корем, паласки. А ”Вела шейп” дооформя и заличава целулита, задръжката на течности, на циркулация, токсини – всичко, натрупано в областта на бедрата се изглажда много добре. Радиочестотата действа чрез загряване на мастните клетки и разтапя мазнината в областта на бедра, паласки, корем, а кръвното русло и лимфата я извеждат от организма.", "date": "2018.04.22", "title": "Подготви се от рано да си супер по бански"}
{"url": "http://epicenter.bg/article/Pipa-Midaltan-ochakva-parvoto-si-dete/152505/10/0", "text": "По-малката сестра на херцогинята на Кембридж Кейт Пипа Мидълтън е бременна с първото си дете, съобщава  агенция „ Ройтерс“, цитирайки вестник „Сън”.   34-годишната Пипа се омъжи за 42-годишния финансист Джеймс Матюс миналата година. Детето им се очаква да се роди през октомври.   В същото време Кейт очаква третото си дете този месец.  ", "date": "2018.04.22", "title": "Пипа Мидълтън очаква първото си дете"}
{"url": "http://epicenter.bg/article/-Sasho-Dikov-se-obezobrazi/152511/10/0", "text": "Сашо Диков се появи буквално обезобразен – със синьо-лилаво подуто дясно око, което едва държеше отворено. Журналистът втрещи с вида си, както колегите си, така и шефа на Специализираната прокуратура Иван Гешев, пише \"Уикенд“   В сряда след полунощ пък Стажанта гостува в предаването на Милен Цветков по Нова тв и също изуми зрителите с отчайващия си вид. Оказа се, че Диков, който сега работи в телевизия \"Евроком\", се е блъснал жестоко в стъклена врата и именно това е причината за посиненото му око. Във вторник Сашо се натресъл челно в портата и едва не си счупил главата.   Типично в негов стил Диков се пошегува в Съдебната палата, че не е бил бит, и обясни, че има два варианта за контузията. \"Първата е проба за джендър грим, проба как да мина на другия бряг. Вариант две, което е самата истина, е, че се ударих в една стъклена врата. Просто не видях, че има врата“, заяви журналистът.   Той допълни, че инцидентът е станал във вторник по обяд в офиса. Първо се подула областта над веждата му, а сутринта синината вече била на окото му, отбелязва \"Уикенд“. Диков уточни, че свидетели на неприятната сцена станали две секретарки.", "date": "2018.04.22", "title": " Сашо Диков се обезобрази"}
{"url": "http://epicenter.bg/article/Hilyadi-izpyaha--Chestit-rozhden-den--na-Elizabet-Vtora--video-/152484/7/50", "text": "Хиляди зрители в залата \"Роял Албърт хол\" получиха вчера редкия шанс да изпеят \"Честит рожден ден\" на кралица Елизабет Втора, предаде БТА. Кралицата, придружавана от най-големия си син принц Чарлз, помаха на събралите си, които й честитиха празника.   Елизабет Втора излезе на сцената след попконцерт с участието на британски изпълнители като Стинг, Том Джоунс и Джейми Кълъм, както и австралийската звезда Кайли Миноуг, певците Шаги и Крейг Дейвид. Зрителите чуха и запис на реч на Елизабет Втора, произнесена на 21-ия й рожден ден, както й запис от златния й юбилей, когато пред Бъкингамския дворец се събраха в нейна чест около милион души.   В \"Роял Албърт хол\" присъстваха и принц Хари и годеницата му Меган Маркъл. Те бяха посрещнати с бурни аплодисменти, докато заемаха местата си.   Британската кралица Елизабет II празнува своя 92-и рожден ден. В нейна чест бяха изстреляни общо 124 топовни салюта от три различни места. Тази година, обаче, кралицата ще наруши традицията да празнува само в тесен семеен кръг.", "date": "2018.04.22", "title": "Хиляди изпяха „Честит рожден ден“ на Елизабет Втора (видео)"}
{"url": "http://epicenter.bg/article/Novata--studena-voyna--mezhdu-Zapada-i-Rusiya-zastrashava-rasta-na-globalnata-ikonomika/152503/7/0", "text": "Засиленото напрежение в търговската и геополитическата сфера, безпрецедентно високото равнище на световния дълг и нарасналата финансова уязвимост застрашават растежа на глобалната икономика. Това е позицията на Международния валутно-финансов комитет (МВФК) – ръководен орган на Международния валутен фонд (МВФ), цитирана от световните агенции, съобщава bTV. \"Проблемите в демографската област и ниският ръст на производителността може да намалят потенциала за по-висок и инклузивен растеж в бъдеще\", посочват още авторите на документа, участвали в тазгодишните пролетни срещи по линия на МВФ и Световната банка. \"В краткосрочна перспектива рисковете като цяло са балансирани, но ще продължат да се изместват в посока към (икономическо) понижение през следващите няколко тримесечия\", се казва в заключителния документ. \"Данъчно-бюджетната политика трябва да бъде гъвкава и благоприятна за икономическия растеж\", а \"структурните реформи трябва да целят повишаване на производителността, потенциалния ръст и заетостта, същевременно ефикасно да подпомагат онези, които понасят негативите от структурното преустройство\", се посочва в комюникето. МВФК подчертава, че трябва \"възможно най-бързо, цялостно и последователно да се реализира планът за реформи във финансовия сектор\" с оглед по-нататъшното му укрепване. Набляга се върху значението на модерните технологии, икономическата интеграция и премахването на съпътстващите рискове.   Следващият форум на МВФК ще се състои на 31 октомври на остров Бали, Индонезия.", "date": "2018.04.22", "title": "Новата „студена война“ между Запада и Русия застрашава ръста на глобалната икономика"}
{"url": "http://epicenter.bg/article/Gol-amerikanets-razstrelya-trima-v-Nashvil/152504/7/0", "text": "Гол мъж застреля 3-ма души и рани поне още 4-ма в ранните часове на деня в ресторант в покрайнините на Нашвил, Тенеси. Полицията в града съобщава, че стрелбата е станала в ресторант за гофрети в Антиохия, южно от Нашвил в 03:25 ч. местно време. „Един от редовните клиенти на ресторанта се е борил с нападателя, отнел му е пушката, след което нападателят е избягал гол и бос. Нападателят е бял мъж с къса коса”, заявиха от полицията.   По-късно бе идентифициран като Травис Рейкинг, който все още се издирва.", "date": "2018.04.22", "title": "Гол американец разстреля трима в Нашвил"}
{"url": "http://epicenter.bg/article/SASht-snabdyavat-teroristite-s-bezplatni-orazhiya--tvardi-Erdogan/152507/7/0", "text": "Реджеп Ердоган заяви, че САЩ и съюзниците им снабдяват терористите с безплатно оръжие, докато в същото време отказват да продават същите оръжия на Турция.   Президентът отправи сериозни критики към политиката на Вашингтон в Сирия в интервю за турската телевизия NTV. Заплахата идва предимно от стратегическите ни парнтьори. Ние не можем да купим оръжия от САЩ с нашите пари, но те дават тези оръжия, заедно с амуниции, на терористичните организации безплатно, твърди Ердоган. Медиите в Турция коментират, че САЩ продължават да гледат на ПКК и сирийското й крило \"Отряди за народна самоотбрана\" като на \"стратегически партньори\" в борбата с ИДИЛ.   Въпреки яростните протести на Анкара тези организации, които Турция смята за терористични, биват оборудвани с американско оръжие. Отношенията между Анкара и Вашингтон се обтегнаха допълнително през януари тази година, когато Ердоган обяви началото на операция \"Маслинова клонка\" и превзе смятания за кюрдски регион Африн.", "date": "2018.04.22", "title": "САЩ снабдяват терористите с безплатни оръжия, твърди Ердоган"}
{"url": "http://epicenter.bg/article/Makron-za-Putin--Toy-e-silen-i-umen--no-ne-badete-naivni/152508/7/0", "text": "Президентът на Франция Еманюел Макрон смята, че държавният глава на Русия Владимир Путин е силен лидер, който се стреми да направи своята страна велика, но призова Западните страни да са предпазливи с Москва, предава ТАСС, цитирайки думите на Макрон, изказани в интервю пред американския ТВ канал Fox News. „Мисля, че той е много силен човек, той е силен президент“, заяви Макрон. „Той иска Русия да е велика. Хората се гордеят с неговата политика. Той е силен и умен, но не бъдете наивни“, добави френският президент. Макрон, коментира ТАСС, независимо от нееднократните заявления на руските власти за невмешателство във вътрешните работи на други страни, заяви, че руското ръководство е настроено за „намеса в (западните) демокрации“. „Затова смятам, че ние никога не трябва да се показваме като слаби пред президента Путин. Ако вие сте слаби, той ще се възползва от това“, предположи Макрон.", "date": "2018.04.22", "title": "Макрон за Путин: Той е силен и умен, но не бъдете наивни"}
{"url": "http://epicenter.bg/article/Petr-Baran--60--e-prognozata-mi--che-nyama-da-ima-sdelka-mezhdu--Inerkom--i-ChEZ/152512/4/0", "text": "60% е прогнозата ми, че няма да се случи сделката на ЧЕЗ с Инерком. Освен ако Инерком не дойде с различно финансиране. Покупката е търговска тайна, според мен е подписан договор, Инерком има 9 месеца да намери парите. Ако ги намери и има съгласие от българските институции, тогава ЧЕЗ ще прехвърли акциите към дружеството. Такава прогноза направи пред Канал 3 Петр Баран, бивш директор в ЧЕЗ.   \"Сделка по този начин няма как да се случи. Цената е около 340 милиона. Госпожа Върбакова остава да плати около 270 милиона евро срещу кредит. Банките дават кредит само за 7-8 години за връщане\", поясни Петр Баран, който разкри, че 40 милиона лева е била чистата печалба  на ЧЕЗ в България. \"Обикновено беше 10 милиона евро\", добави той.   \"Не е нормално толкова малка компания да купува ЧЕЗ, но не е изключено, не е изключение. ЧЕЗ закупи трите дружества в България за 240 милиона евро. Покупката бе със заеми, фактът, че тогава ЧЕЗ имаше толкова големи печалби, че можеше да ги  купи с чешки собствени средства\", разкри Баран.     Петр Баран изрази разбиране от големия интерес към сделката. \"Разбира се, тази сделка интересува всички, не само в България. Толкова чувствителен сектор като енергетиката може да развълнува хората\", добави Баран на чудесен български.   Според него ЧЕЗ е бил използван като инструмент в политическа битка срещу правителството на Бойко Борисов през 2010-2011. \"Съжалявам, че стана така, никой не е искал да сваля господин Борисов от власт. Тогава ЧЕЗ бе използван като инструмент в политическа битка. Кой? Това е въпросът, за съжаление в онази ситуация имахме топли месеци - ноември, декември, а през февруари беше  много студено, в тези месеци сметките за съжаление се увеличиха\", каза Петр Баран.   Той изрази съжаление, че в България не е въведен механизъм, както в Чехия, сметките да се плащат на равни вноски. \"Не успяха колегите преди мен, както и досега\", каза той.   Запитан дали наистина ЧЕЗ изнася пари от България, които трябва да остават в страната, Петр Баран каза: \"Ще използвам вашия термин - мантрата се повтаря непрекъснато и като се повтаря, се превръща в истина. И започнаха да го използват срещу нас\".", "date": "2018.04.22", "title": "Петр Баран: 60% е прогнозата ми, че няма да има сделка между „Инерком“ и ЧЕЗ"}
{"url": "http://epicenter.bg/article/Plamen-Georgiev--Prokuraturata-si-svarshi-perfektno-rabotata-pri-aresta-na-Ivancheva/152488/3/0", "text": "„Десислава Иванчева доста бързо се е ориентирала в обстановката, но това не означава, че и други не се възползват от тези вратички в закона. Имаме доста сигнали, така че тепърва предстои действие“. Това заяви  председателят на новосъздадената Комисия за противодействие на корупцията и отнемане на незаконно придобито имущество (КПКОНПИ) Пламен Георгиев в за БНР.   Той обясни, че пропуски в закона са причината за това строители да бъдат изнудвани и даде подробности за получаването на подкупа от кмета на столичния район „Младост“ Десислава Иванчева.   „Реално вече има издадено разрешение за строеж, но той не може да започне без кметът на община да уведоми всички страни. Разбира се, това уведомление има чисто съобщителен характер, но последствията от неизвършването му са много сериозни, а именно не може да се започне строителство. Десислава Иванчева е забавила това уведомление с 7 или 8 месеца, което е много над двуседмичния срок, като недвусмислено е дадено да се разбере, че това разрешение няма да бъде издадено, ако не получи определена сума. Човекът, който е подаде сигнал до нас, е теглил кредити, върху които текат лихви, а в същото време той не може да започне строителство докато това чисто съобщително действие на кмета не бъде извършено. От тази гледна точка аз мисля, че има и пропуск в закона, така че ще предприемем действия евентуално да се измени законът и когато не се свърши такова действие от страна на кмета, това да се счита за мълчаливо съгласие от страна на кмета, за да се премахне тази корупционна предпоставка“, коментира Пламен Георгиев.   Той отговори и на твърденията на защитата, че парите са били при разследващите 11 дни преди да бъде поискан подкупът и обясни и как е протекла подготовката за ареста на Иванчева: “Имаше поискване на подкупа много преди датата, на която този подкуп беше даден. Три или четири пъти срещите се отлагаха за получаване на този подкуп поради една или друга причина. Парите на няколко пъти се предоставяха от г-н Ваклин, ние ги белязваме, след което подкупът се отлагаше. И ние връщаме парите на г-н Ваклин, защото нямахме на какво основание да ги държим. Когато се постигна уговорка за следваща среща, парите отново бяха предоставени от него на нас, за да се провери дали маркировката е все още актуална, след което ние му ги предоставяме, за да може той да ги даде на кметицата на „Младост“. Няколко пъти се отлагаше получаването на подкупа и от всички данни, и от СРС-тата, се вижда, че неколкократно тези пари циркулираха между разследващите и лицето, което трябваше да ги даде.   По думите му парите в момента са при разследващите и се прави химическа експертиза. 70 -те хиляди евро са в разследващите. „След като са описани, те са част от протокола и няма как да бъдат върнати. Странно твърдение на защитата е да казва веднага след мярката за неотклонение, че няма нито едно доказателство срещу г-жа Иванчева. Законът, чл. 63, предвижда, че мярка за неотклонение „задържане под стража“, може да се вземе само когато въз основа на доказателствата може да се направи обосновано предположение, че лицето е извършило престъпление“, каза той.   По повод на мнението на министъра на правосъдието Екатерина Захариева, че при акцията са преминати границите, Георгиев коментира: „В акцията всичко се случи пред очите на всички, но тук вече проблемът е чисто законодателен, защото законът изрично предвижда, че претърсването и изземването на помещения или в случая на автомобил се случва в присъствието на лицето, което ползва автомобила, в случая г-жа Иванчева. Законът го изисква. Огромен обем бяха парите. Трябваше да се опишат банкнота по банкнота“.   Георгиев констатира, че прокуратурата си е свършила перфектно работата по време на ареста на Иванчева: „Там на място, пред очите на всички  да видят как се намират парите в колата, изваждат се, описват се в присъствието на Иванчева, което и брани и нейния интерес – да види, че никой не пипа нищо и всичко е запазено така както е. Ако ние бяхме преместили автомобила, чисто процесуално щеше да има проблем, защото претърсването и изземването се извършва в присъствието на лицето, което ползва автомобила и тогава протоколът щеше да е атакуван. Ако този протокол падне, разбирате, че  рискът делото да се провали е огромен. Може би има законодателен проблем. Това обсъждахме с г-жа Екатерина Захариева“.", "date": "2018.04.22", "title": "Пламен Георгиев: Прокуратурата си свърши перфектно работата при ареста на Иванчева"}
{"url": "http://epicenter.bg/article/Ogledat-na-kolata-v-katastrofata-na--Trakiya--prodalzhil-edva-10-minuti/152489/3/0", "text": "Тройна експертиза ще решава разсеяност или повреда в автомобила на Цвета Таскова e причината тя да се блъсне с колата си в автобус на магистрала „Тракия”, съобщава Нова телевизия. При тежкия инцидент на 13 април загинаха шестима души, а други 26 бяха ранени.   Стана ясно, че след катастрофата експертите направили едва 10-минутен оглед на автомобила на Таскова, а заключението било, че той е технически изправен. Наблюдаващият случая прокурор обясни, че има доверие в работата на специалистите, направили диагностиката. Именно това е един от мотивите прокурор Миро Ангелов да поиска най-тежката мярка за неотклонение за Цвета.   Телевизията е направила консултация с автоексперти, които не са вещи лица, но ежедневната им работа е свързана с диагностика на различни видове автомобили. „Проверка и диагностика на един автомобил за 10 минути е... доста бърз и според мен - нещателен оглед. Ние за автомобили, които не са катастрофирали, отделяме по над 2 часа. В случая много човешки съдби са на кръстопът, визирам не само шофьорката и нейното семейство, а и много роднини на пострадалите и загиналите, които искат истината да излезе наяве”, коментира Румен Дунев, експерт и шампион по автомобилизъм. Затова е назначена нова, тройна експертиза.   Основната теза на прокуратурата е, че колата на Таскова се е ударила в предната лява гума на автобуса, при което той се е завъртял надясно и се е преобърнал в канавката. А шофьорката обяснила, че започнала изпреварване със скорост 110 км/ч, като в началото на маневрата усетила някаква несигурност в автомобила, който без причина се насочвал настрани. Опитала да го овладее, но не успяла.   „Вероятно автомобилът само е отклонил движението на автобуса. Ако един лекоатлет тича и малко дете се изпречи на пътя му и го бутне встрани, той може да излезе от пътеката, въпреки че тежи 80-100 кг, а детето – 20 кг”, коментира още Дунев.   Ремонт на автомобила на Таскова е правен няколко дни преди катастрофата. „Това със сигурност ще бъде проверено по делото, но тъй като в началото имахме данни ,че автомобилът бил технически изправен и тя е употребявала алкохол - това ме мотивира да поискам най-тежката мярка”, обясни прокурор Ангелов.   Той каза, че лично е посетил Цвета в ареста. „Исках да й връча постановление за медицинска и психиатрична помощ. Може да съм прокурор, но съм и човек . На всеки му е тежко в тези моменти. Така че видях – наистина, тя е много притеснена и за нея това е шок”, споделя обвинителят. След два дни съдът отново ще решава дали да промени мярката на Таскова в по-лека.", "date": "2018.04.22", "title": "Огледът на колата в катастрофата на „Тракия” продължил едва 10 минути"}
{"url": "http://epicenter.bg/article/-SASht--Balgariya-e-propita-ot-koruptsiya--sadebnata-sistema-ne-e-nezavisima/152491/3/0", "text": "Българската съдебна система не е независима, корупцията обхваща всички нива на управлението, липсват нормални условия в затворите, а малцинствата са обект на насилие. Това са някои заключенията на Държавния департамент на САЩ в годишния му доклад за спазване на човешките права по света.   В документа са изброени случаи на полицейско насилие, довели и до отнемането на човешки живот (арестът на Аспарух и Шибил Добрушеви в Бохот, при който бащата умира от инфаркт, а синът е с счупени ребро и ръка), цитират се и констатациите на експерти към ООН за това, че физическите посегателства в полицейските арести могат да бъдат определени като мъчение. Отбелязва се и лошото състояние на затворите.   Макар правителството да има механизми да разследва и наказва злоупотребите с власт и корупцията, прилагането на тези механизми е неадекватно и безнаказаността е проблем”, отбелязват от държавния департамент. Те изброяват корупционните практики, характерни за България (подкуп, конфликт на интереси, присвояване, търговия с влияние и др.), като подчертават, че те са характерни за всички нива от управлението и държавната администрация.   В същото време анализи на различни неправителствени организации посочват редица проблеми със защитата на правата на жените, децата (особено тези с увреждания) и представителите на различни религиозни и етнически малцинства. Това се съчетава с предразсъдъци в обществото срещу много от уязвимите групи.   Докладът е поредното външно наблюдение, което обръща внимание на влошаващата се медийна среда у нас: „Остават притесненията, че корпоративният и политически натиск, в съчетание с растящата и непрозрачна концентрация на медийна собственост и разпространителски мрежи и, на трето място, правителствената регулация на ресурси и подкрепа за определени медии заедно са нанесли смъртоносен удар на медийния плурализъм”.   Цитирани са и други проучвания като Индекса за медийна устойчивост, Индекса на свободата на словото в света и изследване на употребата на омразна реч у нас, извършено от „Отворено общество”, като някои от изводите им се припокриват – например, все по-радикалната реторика, използвана от издатели политици и олигарси срещу техните противници.", "date": "2018.04.22", "title": " САЩ: България е пропита от корупция, съдебната система не е независима"}
{"url": "http://epicenter.bg/article/Zadarzhaniyat-za-ranenata-politsayka--Sazhalyavam-za-storenoto/152495/3/0", "text": "Задържаният 25-годишен мъж за хвърлената бомбичка по време на мача „Левски” – ЦСКА, която рани сериозно полицайка, е направил пълни самопризнания. Това каза директорът на СДВР комисар Ивайло Иванов, предаде БТВ.   От полицията са установили още в петък кой е евентуалният извършител, но той опитал да се укрие. Вчера той се е предал сам в СДВР, отишъл е с адвокат.   Задържаният циркулирал в твърдото ядро на агитката на „Левски”, бил е в сектор „Б”. Не е осъждан и няма криминални регистрации.   Задържан е за 72 часа. Предстои прокуратурата да поиска постоянен арест. Ако бъде признат за виновен, може да получи наказание от 5 до 15 години затвор.", "date": "2018.04.22", "title": "Задържаният за ранената полицайка: Съжалявам за стореното"}
{"url": "http://epicenter.bg/article/Pastir-razfasoval-s-tesla-satrapeznik/152496/3/0", "text": "45-годишен казанлъчанин, прехранвал се като пастир в землището на чирпанското  село Държава ще влезе за 8 години в затвора, реши състав на старозагорския окръжен съд по дело за зловещо убийство, станало на 20 септември м.г.   Обвиняемият Николай Р., който до фаталната дата не е имал криминални прояви е направил пълни самопризнания  и изразил искрено разкаяние за случилото се. По думите му до убийството се стигнало след употреба на значително количество алкохол и обидни думи, изречени от жертвата / 54-годишен жител на Ямбол с когото често сядали на една маса/, за да се черпят, разказва „Монитор“.   Николай и по-възрастният му адаш изпили бутилка ракия и няколко бири , при опит на пастира да допие чашката на събутилника си той го нарекъл „алкохолик“ и това станало повод за кървавата драма.   Осем тежки наранявания по главата и тялото на жертвата преброили съдебните медици при аутопсията на починалия ден по-късно в болницата ямболия. Те били нанесени с острието на тесла, която казанлъчанинът след сбиването старателно измил и скрил в карусерията на паркиран край фургона, където живеел камион. Умиращият мъж бил открит от арендатора на микроязовира в местността Сийчук , който пристигнал час след сбиването, за да донесе храна на пастира.   Първоначално обвиняемият се опитал да излъже, че адашът му пристигнал в това състояние и че дори е правил опит да се обади на телефон 112, за да повика линейка. В хода на досъдебното разследване обаче станало ясно, че мобилния телефон на Николай Р. е бил изключен. Съдебният състав е уточнил, че изтърпяването на наложената присъда трябва да стане при първоначален строг режим. Присъдата не е окончателна,  тя може да бъде обжалвана или протестирана в двуседмичен срок през Апелативен съд-Пловдив.", "date": "2018.04.22", "title": "Пастир разфасовал с тесла сътрапезник"}
{"url": "http://epicenter.bg/article/Arestuvaha-izverg--iznasilval-4-godishnata-si-plemennitsa/152500/3/0", "text": "35-годишен мъж от гр. Рила е задържан късно снощи за многократно извършвани насилствени действия спрямо 4-годишно момиче, дете на негов първи братовчед. Към 16.30 ч. вчера в спешното отделение на МБАЛ Благоевград е дошло да преглед 4-годишно момиче, от ромски произход заедно с родителите си. Вчера то е разказало на своя близка, че „татко й“ няколко пъти й правил лоши неща.   Бащата на момичето две години е лежал в затвора, поради което детето е отглеждано от негов първи братовчед, който не живее в ромската махала на гр. Рила. Детето е наричало въпросния братовчед „татко“.   След като близката разказала на родителите споделеното от момиченцето, те отишли в полицейски участък в Рила, за да съобщят, че детето им е насилвано от близкия родственик. Полицаите им казали, че първо трябва да отидат на преглед при гинеколог.   Към 19 ч. снощи д-р Здравко Карагогов от АГ отделението на МБАЛ „Благоевград“ е констатирал, че дето е насилвано и има разкъсвания. Към 20 ч. след установяването на насилите в болницата е пристигнал екип от РПУ Рила със следовател, които са взели детето и родителите му и са ги отвели в участъка да дават показания. След това 35-годишният Бисер Т. е задържан с полицейска заповед за 24 часа Уведомена е и районна прокуратура Дупница. ", "date": "2018.04.22", "title": "Арестуваха циганин, изнасилвал 4-годишната си племенница"}
{"url": "http://epicenter.bg/article/Avtobus-blasna-82-godishna-staritsa-na-zebra/152501/3/0", "text": "Малко сред 12 часа е получен сигнал на спешния тел. 112 за жена, която е блъсната от автобус на пешеходна пътека на ул. \"Любен Боянов“ в Пазарджик, съобщи Мирослав Стоянов, говорител на ОДМВР-Пазарджик.   По думите му, 82-годишна жена е пресичала регламентирано пешеходната пътека. Пострадалата е откарана от екип на Спешна помощ в Областната болница в тежко състояние.   На мястото на инцидента имат патрул на \"Пътна полиция“, както и екип от Районно управление на МВР-Пазарджик, които извършват оглед и изясняват причините за катастрофата.   По първоначални данни водачът на междуселищния автобус не е употребил алкохол. Движението в участъка се регулира от полицейски екип.", "date": "2018.04.22", "title": "Автобус блъсна 82-годишна старица на зебра"}
{"url": "http://epicenter.bg/article/Prokurorite-i-biznesmenat-Vaklin-nyakolko-pati-si-razmenyali-parite-za-Ivancheva-/152506/3/0", "text": "Сумата, осигурена за подкупа на Десислава Иванчева, няколко пъти е разменяна между инвеститора Александър Ваклин и разследващите. Това разказа пред БНТ шефът на новия антикорупционен орган Пламен Георгиев. По думите му това се наложило, защото на няколко пъти кметът на Младост отлагал вземането на подкупа. Затова Ваклин предоставял банкнотите на прокуратурата, я тя после му ги връщала.   Според него бизнесменът е теглил заем, за да осигури въпросните 70 000 евро. Припомняме, че в своята версия за случилото се Ваклин разказа, че е дал парите на прокуратурата на 2 април, докато самият подкуп е поискан на 13 април.   \"Имаше поискване на подкупа много преди датата, на която този подкуп беше даден. Три или четири пъти срещите се отлагаха за получаване на този подкуп поради една или друга причина. Парите на няколко пъти се предоставяха от г-н Ваклин, ние ги белязваме, след което подкупът се отлагаше. И ние връщахме парите на г-н Ваклин, защото нямахме на какво основание да ги държим\", обясни Георгиев.   Парите в момента са при разследващите и се прави химическа експертиза, допълни шефът на КПКОНПИ. Той опроверга версията на защитата на Иванчева, че парите са върнати на Ваклин и че вече няма \"предмет на делото\". Георгиев добави, че прокуратурата разполага с \"изобилни доказателства\" за вината на Десислава Иванчева. Нейната версия е, че парите са подхвърлени в колата й, че тя не ги е докосвала, а светлината по ръцете й е от листа, на който е давала показания.   В петък, при първото заседание по делото, кметицата на Младост обясни, че целта на акцията срещу нея е да бъде заменена на поста от Румен Русев от ГЕРБ, който в момента е зам.-кмет.", "date": "2018.04.22", "title": "Прокурорите и бизнесменът Ваклин няколко пъти си разменяли парите за Иванчева "}
{"url": "http://epicenter.bg/article/Korneliya-Ninova---video-/152494/2/48", "text": "\"Ако искаме да променяме България, трябва да започнем от себе си\". Това заяви председателят на БСП Корнелия Нинова пред БНР. Нинова коментира предложението да се намалят заплатите на депутатите, както и ваканциите, които са дори повече от ученическите, но не и като на работещите българи.   Нинова припомни речта си от преди година в централата на ООН, когато е била избрана за вицепрезидент на Социалистическия интернационал, където казва: „Ако искаме да променяме света, трябва да започнем от себе си. Пропастта между политическия елит в Европа и в България и народите ни се увеличава. Смятам, че всяка привилегия, е стъпка към политическото ни самоубийство “. Според нея всички говорят лицемерно колко са големи неравенствата, но с действията си увеличават тези неравенства. Тя подчерта, че 400 000 българи работят на минимална заплата, увеличена с 50 лв., а депутатската с 564 лв. 2/3 от българите работят под средната заплата, която се е увеличила със 120 лв., а за този период депутатската – с 564 лв.   Председателят на БСП опроверга твърдението, че високата заплата гарантира някаква корупционна бариера. „В миналия парламент правихме кампания против лобистките закони - преброихме 42. Ако има логика в това, защо на кметове, общински съветници и всички, от които зависи да издадат лиценз, разрешение, документ и където се раждат корупционните практики, да не направим и техните заплати 3540 лв.?“, попита тя и заяви, че няма никаква логика, освен нежелание депутатите да се откажат от привилегии.   Според нея политиците трябва сами да започнат промяната или вълната, която идва не само в България, ще помете политическото статукво. Нинова е на мнение, че идеята за намаляване на заплатите не се приема, заради мандатното мислене - докато са на власт да вземат всичко, което могат, а после не ги интересува. „Аз имам вътрешно убеждение в това от години и съм правила такива предложения. Смятам, че това е жизнено важно за политическата класа – да даде сигнал към народа си, че разбира как живее той и ще бъде част от този живот . И наче народът ще ни помете \",  каза още Нинова. Тя подкрепи думите на президента Радев, че трябва да се промени статуквото и държавата да се управлява на светло. „Промяната може да се случи и да започне с прозрачност, информираност и да е на светло,но и да продължи със следващи крачки - мерки и всеки да си понесе отговорност, когато е престъпил закона“, категорична е Нинова.   По повод ареста на кметицата на „Младост“, председателят на БСП заяви, че по доказателствата ще се поизнесат органите, но начинът, по който беше направен, е минал границите. „Задържането, 5 часа на улицата с белезници, е повече показност, отколкото съдържание“, посочи тя. Нинова припомни, че подобни показни акции са се случвали в ерата „Цветанов“, когато се раздаваха присъди от трибуната, а България беше осъдена няколко пъти в Страсбург. „Тези пари ги плати народът. С показност няма да преборим престъпността, а с железни доказателства и воля това да става“, подчерта тя.   „Майките от протеста на хората с увреждания бяха дошли в парламента за среща с БСП и не бяха допуснати, без сериозни причини, освен надписа на фланелките им, че системата убива. Да не се допусне някой, който е недоволен от управлението - за мен това е тежка цензура“, каза още тя. Според нея управляващите не искат да се чуе различно мнение и критика. „След като не могат да се справят със злоупотребите в системата и неправилно издадените решения на ТЕЛК наказват тези, които наистина имат нужда от подкрепа“, допълни тя. Нинова отбеляза, че това не се случва за първи път – когато не могат да се справят с един проблем, наказват изрядните. Като пример посочи закупуването на касови апарати. „Тъй като имало теч в системата на НАП и не се плащат данъци, вместо да заловиш нарушителите, изрядните търговците трябваше да си купят нови касови апарати“, припомни тя.     Във връзка с КСНС Нинова заяви, че ГЕРБ налагат мнението, че те са европейци, а всеки, който говори нещо различно, е антиевропеец. „Това е абсолютно измислена и манипулативна теза. Но това, както каза Радев, окарикатурява идеята за ЕС“, коментира тя.   Нинова припомни, че когато БСП са заяви позиция против двойния стандарт за храните, са били обвинени в антиевропейско поведение. „Но днес цяла Европа е съгласна с това. Когато казахме не на Истанбулската конвенция, стана огромен скандал как БСП ще извади България от Европа. Когато Борисов я изтегли, антиевропеец ли е? По случая „Скрипал“ призовахме да не се гонят дипломати - ние бяхме антиевропейци, а когато Борисов каза, че няма да гоним – това е държавническа позиция“, подчерта лидерът на левицата.   Тя сподели, че се е изненадала от изявлението на Цветанов след края на КСНС, защото вътре и дума не е ставало за излизане от ЕС и НАТО. Според нея има страх от авторитета на президента Радев. „ГЕРБ не приемат, че загубиха една институция с победата на Радев. Те не могат да приемат, че може да има институция, която да не им е послушна. Борисов и Цветанов атакуваха в синхрон президента Радев по време на КСНС. Виждам стратегия за сваляне на авторитета на Радев, но тя има обратен ефект \" , заяви Корнелия Нинова.", "date": "2018.04.22", "title": "Корнелия Нинова:  ГЕРБ водят координирана атака срещу президента Радев  (видео)"}
{"url": "http://epicenter.bg/article/Karayancheva-brani-Tsvetanov--Prezidentat-lichnostno-napada-chovek--opital-se-da-go-kritikuva/152497/2/48", "text": "Ако предложението на БСП за намаляване на депутатските заплати и ваканции е надлежно входирано в деловодството на Народното събрание то ще бъде разпределено по надлежния ред и всеки ще има възможност да огласи своята позиция на комисия и в пленарната зала, заяви председателят на парламента Цвета Караянчева по БНР.   Относно изявленията на президента Румен Радев от изминалата седмица, сред които и тези в лекцията му пред студенти в УНСС и призива му за изсветляване на процесите в държавата Караянчева заяви: \"Президентът е институция и трябва да говори, да показва проблемите, но не по този начин, по който го прави. Трябва да чува и обратното мнение. Разбирам, че е военен, но не бива да реагира първосигнално и да напада личностно човек, който се е опитал да го критикува. Мисля, че това което той направи и личностно нападна г-н Цветанов не му прави чест. Така не се прави.“   Визирайки критиките за некачествено законодателство на сегашния парламент Цвета Караянчева отчете, че \"законодателството, което сега се прави, е по-качествено от правеното през годините назад, а парламентът е една от прозрачните институции\".   Относно апела на държавния глава за повече светлина в държавата и „да се включат прожекторите“ Караянчева изтъкна: „Нямаме драма в това. Аз не знам къде още трябва да се включат прожекторите в парламента. Всичко е отворено. Всичко е пред погледа на гражданите. Нека президентът да каже да спрем ли санирането, да спрем ли магистралите…“  ", "date": "2018.04.22", "title": "Караянчева брани Цветанов: Президентът личностно напада човек, опитал се да го критикува"}
{"url": "http://epicenter.bg/article/Georgi-Toshev--Publikata-aplodira-Vartan-i-osvirka-koshnitsite-im-/152498/2/0", "text": "Публиката на концерта на Силви Вартан освирка снощи зам.-председателя на ГЕРБ Цветан Цветанов. Причината за това стана желанието му да бъде прочетено приветствието му звездата. 5000 души в НДК изразиха мощно отказа си да изслушат посланието на Цветанов.     Прекрасна, стилна, вълнуваща Силви Вартан! Аплодираща зала! Благодарна публика! ....и дъното на един политически елит с кошници и “поздравителни адреси”! Не, господа и дами, със закъснели кошници, уважението към артиста не е да ви изнесат кошницата и да ви споменат името, още по-зле да ви прочетат клиширания “адрес”! Уважението е да сте сред публиката, аплодиращи таланта!  Цветя се поднасят лично! Другото е ЦК на БКП! Затова публиката аплодира Вартан и освирка кошниците ви! Не се качвайте на популярността на артиста. Хората го разбират...  ", "date": "2018.04.22", "title": "Георги Тошев: Публиката аплодира Вартан и освирка кошниците на политиците!"}
{"url": "http://epicenter.bg/article/-Edva-11--ot-balgarite-smyatat--che-Balgariya-tryabva-da-podkrepi-Zapada-v-konflikta-y-v-Rusiya/152502/2/0", "text": "Българските страхове, че новата студена война може да прерасне в гореща, се изострят. Над половината (55%) от пълнолетните граждани са на мнение, че напрежението между Запада и Русия през идните месеци ще продължи да нараства, показват данни от национално представително изследване на агенция \"Афис\".   На обратното мнение - че ще спадне, са само 17%. Още 30 на сто смятат, че градусът на напрежението ще се запази на сегашното ниво.   На въпроса \"Кой, според Вас, се стреми към подобен конфликт?\", 44% отговарят, че \"главно Западът\" желае влошаване на обстановката. Само 5% дават противоположния отговор - \"главно Русия\".   Общо 11% смятат, че България трябва да застане на страната на Запада, а общо 25% - на страната на Русия, посочват анализаторите.   Политическият и медийният дебат у нас протичат в отсечката между отговорите единствено на въпроса - трябва ли България да вземе страна в противоборството на световните сили? Този дебат е затворен в тревогите на едва 11% от българските граждани и не се доближава дори и на половин крачка до доминиращите обществени страхове и настроения, отбелязват от \"Афис\".", "date": "2018.04.22", "title": " Едва 11% от българите смятат, че България трябва да подкрепи Запада в конфликта й в Русия"}
