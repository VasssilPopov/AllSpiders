{"url": "http://epicenter.bg/article/Obshtinski-savetnitsi-sabirat-po-200-lv--za-da-platyat-globa-na-glavniya-arhitekt-na-Sofiya-/152683/2/0", "text": "213,11 лева – толкова трябва да даде всеки общински съветник в София, за да плати глобата на главния архитект на града. Идеята е на председателя на Столичния общински съвет Елен Герджиков, предаде бТВ.  Наложената от ВАС глоба на Здравко Здравков е заради градинка. След решение на общинарите и протести на хората, той отказал на нейно място да бъде построен 44-етажен небостъргач.  „Той е глобен, защото е спазил закона и поредица решения на СОС”, заяви Елен Герджиков, председател на Столичния общински съвет от ГЕРБ.  Повечето общински съветници са склонни да откликнат на призива на Герджиков и да дадат по 200 лева.  Но спорът за градинката продължава и в момента, въпреки че по градоустройствен план това е зелена площ, и в момента то е оградено и реално не може да се ползва.  От строителната фирма припомниха, че са купили терена за високо строителство през 2007 г. и са платили 4 милиона лева. А главният архитект е бил глобен, защото не е изпълнил решение на съда от 2016 година в тяхна полза, с което решението на СОС е обявено за нищожно. Голямата сума пък се получила с натрупване.  „Няма глоба 13 000 лева. По закон те са минимални и целят да задължат главния архитект да изпълни съдебното решение”, обясни Милко Благоев.  Строителната фирма не се е отказала да строи, а дали общинарите ще платят глобата на архитект Здравков в знак на солидарност, ще стане ясно в четвъртък.  ", "date": "2018.04.24", "title": "Общински съветници събират по 200 лв., за да платят глоба на главния архитект на София "}
{"url": "http://epicenter.bg/article/Zhelyaz-Andreev--Dogovorat-za-pravna-pomosht-sas-SASht-ne-dava-nikakva-zashtita-na-balgarite/152615/2/0", "text": "  Цялата ситуация е страшно нелепа. Договорът за правна помощ със САЩ не дава никаква защита на българските граждани и аз в момента лично го изпитвам на свой гръб. Това каза в предаването \"Преди всички\" Желяз Андреев, чиято екстрадиция бе поискана от съд в Маями. Андреев очаква информация от институциите на какъв етап са дипломатическите разговори по казуса.   Нямаме информация какво точно се случва в Маями и на какъв етап са разследванията, съобщи той. Относно кампанията за набиране на средства в дарителска сметка, открита с помощта на националния омбудсман Желяз Андреев разказа:   \"В момента срещаме две затруднения - първото е финансовото, тъй като хонорарите започват от 40-50 хиляди долара. Другото е, че тези оферти, които сме намерили, са просто оферти в интернет. Затова се опитваме да намерим препоръчан адвокат - някой, за когото знаем, че може да свърши работа. Не може просто така на доверие да оставиш съдбата си в ръцете на човек, който току-що си намерил в интернет.\"   За целта вицепремиерът Валери Симеонов е посъветвал Желяз Андреев да се свърже с българската общност в Маями, стана ясно от разговора.   \"Дори нещата тук да се развият благополучно за мен и за останалите българи, ние все още ще имаме повдигнати обвинения в САЩ, а там обвиненията нямат давност. Това означава, че ние можем да останем затворници в собствената си държава. Не можем да напускаме страната. Тази нелепа червена бюлетина (червена бюлетина имат само най-опасните хора в света) не ни позволява въобще да излизаме извън границите на държавата. Доколкото разбрахме, \"падането\" на бюлетината зависи само и единствено от САЩ. Затова е много важно обвиненията да отпаднат там\", посочи Желяз Андреев.   ", "date": "2018.04.24", "title": "Желяз Андреев: Договорът за правна помощ със САЩ не дава никаква защита на българите"}
{"url": "http://epicenter.bg/article/Karamantsi-se-gotvi-za-miting-kontsert-na-5-may/152635/2/98", "text": "Митинг-концерт в село Караманци, посветен на майските събития от 1984 г. организират Община Минерални бани, Общинския съвет на ДПС в Минерални бани и Местният съвет на ДПС в село Караманци.   Празникът ще започне на 4 май т. г. /петък/ с футболен турнир. Началото е от 11 часа като срещите ще приключат в 17 часа същия ден. Наградния фонд предвижда коч за първо място и агне за второ. Отборите, класирали се съответно на трето и четвърто място ще получат по 100 лева.   Успоредно с футболните мачове ще се проведе и турнир по шахмат. Ще бъдат дадени награди от 100 лева за първо място и 80 лева за второ. Класиралият се трети ще получи 50 лева, а за четвърто и пето място ще бъдат дадени по 20 лева.   На следващия ден – 5 май празникът в Караманци ще продължи с детска фолклорна програма от 10 часа. Час по-късно ще бъде направено приветствие от официалните гости.   В 13 часа започват свободните борби. За бореца, класирал се на първо място е предвидена награда – коч. Останалият на второ място ще получи агне, а за останалите победители са предвидени парични награди. Общият награден фонд възлиза на 10 000 лева, информираха организаторите.", "date": "2018.04.24", "title": "Караманци се готви за митинг-концерт на 5 май"}
{"url": "http://epicenter.bg/article/Borisov-na-Sreshtata-na-varha-v-Sloveniya-Sega-e-momentat-Zapadnite-Balkani-da-pokazhat-volya-za-razvitie/152638/2/0", "text": "Европейската перспектива на нашия регион няма алтернатива, а Процесът за сътрудничество в Югоизточна Европа остава водещ политически формат за открита и честна дискусия по важните за нас въпроси. Това подчерта министър-председателят Бойко Борисов в изказването си по време на Срещата на върха на ПСЮИЕ в Бърно при Краню, която обобщава постигнатия напредък в рамките на Словенското председателство на инициативата, съобщиха от правителствената информационна служба.   \"В момента Балканите имат политически елит, който мисли за своите народи - за мир, за просперитет, за своята младеж, а не както преди 20 години - къде и колко хора да заколи\", обобщи премиерът Бойко Борисов пред журналисти. Видеото от разговора му с медиите е качено в неговия фейсбук.   \"Отчетох ролята на Ангела Меркел, това, колко много помагат срещите, които Берлин проведе с Вучич, със Зоран Заев, с Рама и че най-вече имаме пълен карт бланш коридорите № 10 и 8 да бъдат направени\", каза още премиерът. Борисов припомни поетия през миналата година на срещата на ПСЮИЕ в Дубровник ангажимент въпросите на Западните Балкани да бъдат поставени високо в приоритетите на ЕС по време на Българското председателство. Той подчерта, че изминалите четири месеца са направили темата актуална във всички държави-членки, с нея са ангажирани както европейските институции, така и международни финансови организации. Постигнати са и договорености тя да остане във фокуса и на следващите председателства на Съвета на ЕС.  Желанието ни е да използваме откритата възможност, за да направим процеса на евроинтеграция на страните от Западните Балкани необратим. Очакваме срещата в София на 17 май да бъде знакова за европейската им перспектива, за задълбочаването на икономическата интеграция, регионалното сътрудничество и изграждането на така необходимата на нашите страни свързаност, посочи министър-председателят. Той отново изтъкна ролята на регионалното сътрудничество и добросъседските отношения като ключови за напредъка в икономическата, политическата и сферата на сигурността. „От нас ще зависи след това да използваме възможностите, които се отварят. Сега е моментът страните от Западните Балкани да покажат волята си за развитие“, подчерта Борисов.  Българският премиер приветства Стратегията на ЕК за Западните Балкани и готовността за стартиране на преговорите за членство с Тирана и Скопие, но ясно подчерта, че европейската перспектива трябва да е за всички страни на Балканите. „Няма друга възможност да постигнем общите цели и да предложим на нашите граждани сигурност и по-добри перспективи за развитие, освен да посрещнем предизвикателствата на променящия се свят заедно и обединени“, посочи премиерът и призова за повече прагматизъм в отношенията между страните от ПСЮИЕ и ЕС. Борисов изтъкна ролята в този процес на Съвета за регионално сътрудничество на ПСЮИЕ, като отбеляза приноса му в усилията за реформи и развитие в Югоизточна Европа.  ", "date": "2018.04.24", "title": "Борисов в Словения: Елитът на Балканите мисли за народите си, не като преди 20 г. - кого да заколи!"}
{"url": "http://epicenter.bg/article/Georgi-Svilenski--Na-1-may-BSP-organizira-miting-protest-sreshtu-koruptsiyata-i-bednostta-/152646/2/0", "text": "Тази седмица БСП официално ще внесе искането за оставката на зам.-председателя на парламента Емил Христов заради това, че не допусна в сградата на Народното събрание протестиращите родители на деца с увреждания миналата седмица.   Това обяви на пресконференция на \"Позитано\" 20 депутатът от левицата и зам.-председател на ПГ на \"БСП за България\" Георги Свиленски. На 18 април червените поканиха протестиращите в сградата на парламента, но охраната не ги допусна. В отсъствието на председателя на парламента Цвета Караянчева Христов изпълняваше длъжността шеф на НС. \"Циничното и безсърдечно поведение не може да бъде толерирано\", обясни мотивите на социалистите Свиленски. Червените още тогава дадоха да се разбере, че ще искат оставката на Христов. Това заяви в декларация от името на парламентарната група на \"БСП за България\" и депутатът Антон Кутев. Решението да искат оставката на Христов е взето на заседание на ИБ на БСП, обясни Свиленски. \"Оставката е нормалното мъжко поведение, без да чака да му я поискаме. Всеки греши, но когато сгрешиш с тази част от българското население, редно е да се оттеглиш\", добави зам.-председателят на червената парламентарна група.   На 1 май БСП организира митинг протест срещу корупцията и бедността, обяви Свиленски. Началото на митинга е 10,30 ч пред Паметника на Незнайния войн. Свиленски обърна внимание, че и днес има арестувани подкупни лица от администрацията - при спецакция в Благоевград. Но попита - къде корумпираните лица от администрацията носят парите от подкупите? Затова червените призоваха управляващите да се оттеглят, след като не могат да управляват държавата. „Днес бяха арестувани поредните служители на ДАИ в Благоевград. Кой носи отговорност за корумпираните служители от автомобилната администрация? Всеки месец някъде в страната има арести, а след няколко месеца, същите служители се връщат на работа. Питаме: Корупцията докъде стига?”, бяха точните думи на Георги Свиленски на пресконференцията в централата на левицата. Той недоумява как се борят ГЕРБ срещу корупцията, когато се арестуват 10-15 човека, а след това се пускат? По думите му на тези хора пада и отговорността да извършват контрол върху МПС, върху контрола на пътя. Той припомни, че когато бе арестуван изпълнителният директор на пътната агенция, в гардероба му бяха намерени стотици хиляди левове. „Какво стана с този арест, къде отидоха тези пари, на кой ги даде, кой ги взе?”, попита Свиленски. Той изтъкна, че борбата с корупцията не е само да арестуваш и да ги проскаш по корем. „Борбата е да не назначаваш корумпирани служители. Когато администрацията е пропита с корупция, няма как да се води борба срещу нея”, категоричен бе той.  „Призивът ми към премиера Борисов е - ако тези хора не могат да управляват държавата, а остават в обществото заблуждението, че могат, нека се оттеглят и освободят постовете си”, продължи Свиленски. Той бе категоричен, че има хора, които могат да дойдат, да управляват прозрачно и тази корупция да бъде преустановена.  ", "date": "2018.04.24", "title": "Георги Свиленски: На 1 май БСП организира митинг протест срещу корупцията и бедността!"}
{"url": "http://epicenter.bg/article/Muzikantite-ot-BNR-protestirat-pod-prozortsite-na-finansoviya-ministar-/152648/2/0", "text": "Около 200 професионални музиканти от съставите на Българското национално радио се събраха пред сградата на Министерството на финансите с искане за адекватно заплащане на труда им. Творците от симфоничния оркестър, смесения хора, бих бенда и оркестъра за народна музика превърнаха протеста в своеобразен концерт на улицата.  Техните заплати са около два пъти по-ниски от средните за столицата. Пред БГНЕС една от изпълнителките посочи, че струните за нейния контрабас струват 400 лв., а месечното й възнаграждение е 680 лв.  Именно мизерните заплати са сред причините да не идват млади музиканти. А мисията на оркестрите е особено важна, защото те пълнят музикалните фондове на БНР.  Генералният директор на радиото Александър Велев, който подкрепя протеста, вече заяви, че е необходимо целево увеличение на бюджета на обществената медия, за да се повишат заплатите.  Въпросът със заплатите на музикантите от БНР ще бъде обсъден на извънредно заседание на парламентарната комисия по култура и медии в четвъртък. Преди това, обаче, в сряда протестен концерт ще има и пред Министерския съвет.", "date": "2018.04.24", "title": "Музикантите от БНР протестират под прозорците на финансовия министър!"}
{"url": "http://epicenter.bg/article/Ninova-i-Pargov-na-tarzhestvenoto-chestvane-na-70-g--Kolarovska-rayonna-partiyna-organizatsiya/152650/2/0", "text": "Председателят на БСП Корнелия Нинова и лидерът на червената организация в столицата Калоян Паргов ще участват в тържествено честване на 70-ата годишнина от учредяването на Коларовската районна партийна организация. Това съобщиха от пресцентъра на БСП-София.   На 25 април заедно със 70-ата годишнина от учредяването на Коларовската районна партийна организация ще се отбележи и 30 години от създаването на Районните партийни организации \"Сердика\", \"Надежда\" и \"Връбница\". На тържественото събрание-концерт сред гостите ще бъдат народни представители от \"БСП за България\" и общински съветници от групата на социалистите, съобщават от \"Леге\" 10.  Събитието, организирано от районните съвети на БСП \"Сердика\", \"Надежда\" и \"Връбница\", ще се състои от 18,30 часа в салона на Синдикалния дом на културата на транспортните работници в България, клон София (бившето кино \"Освобождение\", бул. \"Мария Луиза\" №106).    ", "date": "2018.04.24", "title": "Нинова и Паргов на тържественото честване на 70 г. Коларовска районна партийна организация"}
{"url": "http://epicenter.bg/article/Tsvetanov-se-sreshtna-s-rakovoditelya-na-diplomaticheskata-misiya-na-Afganistan-v-Balgariya-/152651/2/0", "text": "Заместник-председателят на ГЕРБ и председател на ПГ на партията Цветан Цветанов се срещна с ръководителя на дипломатическата мисия на Афганистан в България - Ахмад Сидик Длир. Двамата обсъдиха възможностите за засилване на двустранните отношения между двете държави, като бе отбелязано, че дипломатическите отношения съществуват от повече от половин век, а връзките между двата народа са исторически и традиционно добри. Това съобщиха от пресцентъра на ГЕРБ.  Ахмад Сидик Длир отбеляза ролята на Българското председателство и на министър-председателя Бойко Борисов за поставяне на повече акцент в европейския и световен дневен ред върху необходимостта от справяне с първопричините за продължаващия на практика повече от 40 години конфликт в Афганистан, също с оглед на намаляване на бежанския поток от страната и гарантиране на нейното мирно развитие и дългосрочен просперитет.  Длир и Цветанов се обединиха около идеята за нов импулс в работата на парламентарна група за приятелство между двете страни, както и за възстановяване на духовните, културни и научни връзки между двата народа. По този повод бе обсъдена възможността за посещение на парламентарна делегация от Афганистан в България през втората половина на тази година с акцент върху секторите образование и култура.  \"България също така има положителен опит и постижения в обучението на афганистански полицейски служители с подкрепата на средства по линия на ЕС. Тази добра практика за изграждане на капацитет на правоохранителните органи може да бъде продължена,\" отбеляза Цветанов.  ", "date": "2018.04.24", "title": "Цветанов се срещна с ръководителя на дипломатическата мисия на Афганистан в България "}
{"url": "http://epicenter.bg/article/Advokatat-na-Yordan--koyto-hvarli-bombichka-po-politsai--Tova-e-impulsivna-reaktsiya-/152622/3/0", "text": "Това е импулсивна реакция. Така Васил Крумов - адвокат на младежа, който хвърли бомбичка на стадиона, коментира инцидента с ранената полицайка.  Вчера съдът наложи най-тежката мярка „задържане под стража” на Йордан Исаев. „Това е импулсивна реакция на един млад човек, който, завладян от еуфорията на стадиона, го е извършил”, посочи пред Нова телевизия защитникът на Исаев. По думите му Йордан е редовен посетител на мачове. Той за първи път хвърлял бомбичка.  Младежът не е криминално регистриран досега. Деянието не е било преднамерено, и става дума за инцидент, смята адвокатът. Бомбичката е попаднала в ръцете на Йордан от друг запалянко. Самият той разбрал какво се е случило, след като се е прибрал у дома.  „Йордан трябва да понесе наказание, но не смятам, че трябва да бъде изолиран в условията на арест. Затова предложих на съда да бъде пуснат под домашен арест”, посочи Васил Крумов.  ", "date": "2018.04.24", "title": "Адвокатът на Йордан, който хвърли бомбичка по полицаи: Това е импулсивна реакция "}
{"url": "http://epicenter.bg/article/Kitay-izkupuva-Evropa--Investiral-e-318-mlrd--evro-za-10-godini/152620/4/0", "text": "\r\n Повече от 10 години китайски политически лидери и големи бизнесмени купуват бизнес в  целия свят без да изпитват проблеми с парите. От Азия до Африка, Съединените щати и Латинска Америка - резултатите от бурната икономическа инвазия на Поднебесната империя са трудни за пренебрегване. А специално внимание Пекин отделя на Европа, пише \"Блумбърг\". \r\n   \r\n Данните сочат, че през последните 10 години, Китай е закупил или инвестирал в активи в европейски държави най-малко  318 милиарда долара. Придобити са 360 фирми, сред които италиански производител на гуми, немска фирма за производство на роботи за индустрията, швейцарска компания за хранителни продукти. В списъка са четири летища, шест пристанища и дори 13 професионални футболни отбора. \r\n   \r\n Мащабът на китайската икономическа дейност е най-очевидна в Лондон. В най-престижни бизнес-райони на британската столица Китай притежава 10 небостъргача. Всичко това обаче е само върха на айсберга, има много сделки, данните за които не са разкрити, така че реалната картина може да се окаже много по-различна. \r\n   \r\n Обемът на тези инвестиции в проекти, вариращи от инфраструктура в Източна Европа до високотехнологични компании в западната част на континента, със сигурност предизвиква загриженост на равнище Европейски съюз. Поради това лидерите на европейските държави, включително германският канцлер Ангела Меркел и френският президент Емануел Макрон, подкрепят създаването на цялостна стратегия за контролиране на бързия напредък на Пекин в региона. Не всички обаче са доволни от тази инициатива. \r\n   \r\n Най-голяма загриженост за напредъка на Пекин демонстрират страните, в които китайският капитал е най-активен. Сред тях са Великобритания, Германия, Франция и Италия. Те подкрепят изцяло европейската система за проследяване на китайските дейности. Най-големите сделки обаче засягат \"периферията\" - например Гърция, където Китай е придобил най-голямото търговско пристанище на Пирея. Португалия и Кипър също не са склонни да разкриват информация за действията на китайските инвеститори на тяхната територия, защото смятат, че тя ще се прогони така необходимите им финансови инвестиции от чужбина. \r\n   \r\n \"Парите отиват там, където са готови да приемат. Докато в Европа не се въведе механизъм за контрол на инвестициите както в САЩ и Австралия - това ще остане предпочитан обект на китайските инвестиции\", казват експерти. \r\n От 2008 до 2018 година повече от 670 китайски юридически лица, включително от Хонконг, са инвестирали в Европа. 100 от тях са държавна собственост, като цяло сделките им са за около 162 милиарда долара - 63% от общата сума. Прибавете към това факта, че границите между частните и държавните предприятия в Китай са много неясни и ще видите , че транзакции, в които участват официален Пекин, ще бъдат още по-високи. В същото време, съдейки по вече обявените планове, Китай и не мисли да ограничава вложенията си в Стария континент. \r\n   \r\n", "date": "2018.04.24", "title": "Китай изкупува Европа: Инвестирал е 318 млрд. долара за 10 години"}
{"url": "http://epicenter.bg/article/Boyko-Borisov--Urokat--koyto-nauchih-e--che-v-politikata-nay-trudno-se-vrashtat-dumite/152616/11/34", "text": "    - Първо честит рожден ден, защото 20 години са си добра възраст, което е много за всяка медия, а Дир.бг е и много четен. Честит рожден ден на всички, които работят там. Урокът е да си мериш приказките. Най-трудно се връщат думи. И нещо веднъж казано, след това колкото и да се опитваш да обясниш мотивите за него, казаното остава. Човек трябва много пъти да мери и веднъж да реже.   - По принцип е интересно. Без ничия помощ, само с Божията, така си го обяснявам, син на учителка и пожарникар, така да извърви пътя си, че да заема такива постове...    - Като пожарникар, да не кажа, бях най-добрият, но със сигурност от най-добрите. И това всеки колега ще го каже.   - Съседната съм гасил, ЦУМ, когато гореше на времето   - Когато влязох в политиката не бях наивен, бях ядосан, защото мисля, че като главен секретар не само си вършех много добре работата, а и хората много я одобряваха. И бях изгонен по лош начин.   - Пак Божа работа, пак случайност. Тогава Софиянски се отказа от мандата и в рамките на няколко месеца се проведоха изборите за София. Във всички случаи, ако не ме бяха изгонили като главен секретар, още щях да си марширувам по плаца.   - Беше много опасно, защото някои големи босове, включително и международни, ми издадоха смъртна присъда, както и на един холандски прокурор.   - Не искам да споменавам имена, защото не е коректно. В същото време през тези близо пет години, като главен секретар, не ми бяха останали приятели.   - Когато заемаш такъв пост нямаш приятели.   - Те ги познаваха всички. Такава ми е била работата. И съм си я вършил добре. Така че беше трудно. Учудващо бе и за много от посланиците всичко това. Аз си спомням даже президентът Първанов ми се обади, ако искам да отида съветник в Президентството или нещо такова. Аз отказах и си отидох в нас.   - Не. И може би, за това политиката ми е успешна.    - Правя я, разбира се. Всеки, който ме познава знае, че И никога не са ме интересували като средство. Имам си къща в Банкя, която надали може да се каже, че е луксозна, но ми е удобна. Там съм се родил, там ще си умра, дето се вика.   - Властта при нас е в полза на хората. И за това както ме упрекнахте и Вие, не я държим на всяка цена. Два пъти досега ние отиваме и я връщаме на народа. Никога не съм казвал: \"Ето, идеални сме, върха на сладоледа сме\". Като видят, че не сме прави и сме сгрешили или че може да бъде направено по-добре, или когато дойдат съответните съсловни организации, дали са полицаи, учители, представители на университети, БАН, съответно се поправяме. Разбираме ги и затваряме проблема.   - Имаме, разбира се. Администрацията е огромна в държавата, като цяло, тя има своите правила и колкото и да се опитваш да й влияеш много е трудно, защото консервативно се променя. Особено жена, когато има на гишето, ще видиш характера й. Като се падне някоя кисела на гишето, хората псуват мен. Така е прието в България, за всеки проблем е виновна държавата. Сутринта* слушах футболни босове държавата да им направи стадиони. Тя държавата щом ще ви прави стадиони, да ви вземе и футболните клубове. Да ги върнем пак на армията, на МВР. Нали за това сте президенти на футболни клубове. Нито резултатите са ви добри, а освен това им помогнахме - правим тревни площи, осветленията, на много места седалки, трибуни, какво ли не... Какво още искат?!   - Пари си имах още в \"Ипон\" като бях. Предостатъчни са ми. Но такова е усещането.   - Защото властта е синоним на мощност, на възможности, трябва да си глупав, за да се хванеш в такава игра.   - Аз самият в първия момент изразих негодувание, след като видях колко време ги държат. Поинтересувах се и се оказа, че единствената грешка на прокуратурата е, че не излязоха веднага да кажат защо се бавят. Ако помните, имаше едни операции преди време, когато се предава плик с пари, след това случаят падна в съда, защото адвокатите атакуваха, че не се знае първо в плика какво има и второ, ако са пари какви пари са. И за това, ако забелязахте, имаше поемни лица. От пачките всяка една банкнота я описват с целия номер, серия, една по една. Една цифричка, ако сбъркат ще падне цялото дело. Трябваше да излезе един и да каже \"да бавим се, защото всяка една банкнота има 7-8-9 знака ли и трябва всяка една цифричка да се напише, да се провери. Смятайте по минута на банкнота да се опише колко минути са. Така щяха да спрат приказките за показност. Защото в противен случай в съда правилно съдията ще каже \"чакайте\"сигурни ли сте, че това са парите, сигурни ли сте, че са сложени там и може да падне делото.   - Не. Никога не съм имал нито съветник, нито пиар, нито каквото и да било. Всяко мое действие, може и да е грешно, но аз си го мотивирам и мисля, че е правилно. Ако ми докаже някой или видя, че съм сгрешил казвам - \"извинявайте, не е правилно, ще го направим по друг начин\". Никога не съм се инатил.   - Това е невъзможно. На времето всичките лидери в социалистическия лагер са управлявали по 30-40 години. Кастро преди един-два дена сдадоха властта. Това е било политика на самия соцлагер. Доста ми е забавно, когато БСП /БКП, защото те приеха всичко от БКП, включително и бройката на конгресите/ говорят така сякаш този период не го е имало. Аз имам вродено чувство за справедливост и независимо, че съм толкова пострадал от тях, ми беше много интересно да чуя какво мислят и как разсъждават. След това и царя като дойде, с него когато съм си говорил, той ми е казвал \"Борисов ти имаш редкия късмет да общуваш с него /бел. ред. Живков/, когато се е очовечил\". И тогава цялата БКП се скри, бягаха от него.   - Всеки политик, рано или късно, обикновено рано, бива захвърлян. Така е и в спорта. Любимите ни футболисти, вълшебници на терена също, ето как си тръгва Буфон, Иниеста. Така ще си тръгнат със сигурност и Роналдо, и Меси. Когато те носят на ръце и ти се радват толкова много, след това със сигурност се обръщат срещу теб.   - Да, много неща съм запомнил.   - За Косово знаех само поговорката \"Марко на Косово поле как е закъсал\". Живков до последно си мислеше, че аз съм изпратен, че съм някаква част от държавата. Тогава колкото и да го убеждавах, че не е така, той на тръгване ми каза и \"виж, предай, Косово ще стане голям проблем\". Тогава Косово въобще не го бях чул, не знаех къде се намира, дето се вика освен поговорката. Но той ми каза \"виж там по веригата предай\". Какво Косово, на кой да предам по веригата?! Познаваше много добре ситуацията в света, защото толкова години бе управлявал. Познаваше не само СССР, Близкия Изток, Либия, Иран, Сирия.   - Да. Той и царя са ми като два университета, защото не всеки имаше тази възможност да слуша как разсъждава върха на комунизма и на монархията. И в една тема и двамата бяха много единни, че България и държавата са над всичко.   - От царя, много неща. Като започна от най-елементарните, като отидеш някъде и не трябва да покажеш, че си гладен. Научихме се на обноски.     - Да, наученото ми помага много. Това съм го гледал.   - Докато работех с охранителната ми фирма, ние охранявахме много ВИП персони, които идваха - Рижков, Зюганов, кралица Нур. Имал съм възможност да наблюдавам как се държат подобни хора и съм си правил винаги своите изводи. В последствие, като главен секретар, аз участвах в много международни форуми. След това като кмет съм се срещал с кметове на Париж, на Лондон, на Милано, на Рим.   - Никой не отиде след преврата при него и при откриването на моста, а за него това беше някаква гордост и аз вътрешно го разбирах. Това на нас все едно ни е метрото. 3 метра в диаметър сме изградили прекрасно съоръжение за 100 години напред. София ще си отдъхва с това метро, и да не дойде никой на откриването... Аз, когато откривах метрото дойде Барозу, Херман ван Ромпой, т.е. най-високите нива в Европа. И сега в Европа всички отчетоха, че това е било грешка.   - Да, замислих се, но преди това се замислих какво ще се случи с България, ако 200-300-500 000 мигранти навлязат през Странджа в София. В очите ми беше Харманли, пожарите, побоищата в лагера. И знаех, че да си гарантирам нула натиск от турска страна на миграционната вълна, бе най-ценното за българския народ. А това, че някой ще си помисли лошо в Европа очевидно няма никакво значение, когато година и половина ние имаме нула натиск. Алексис Ципрас казва: \"Е, добре как го постигна?\".     - Тогава отидох и бях единствен. Азиатската част или Изтока, да кажем, ценят много тези неща. Дори то беше смешно. Отидох, направихме срещата, показах уважение, знаех, че ще бъде оценено. Не случайно и той, и премиера, ме чакаха на вратите. Ердоган искаше да обядваме и да открием моста. Казах му: \"В Берлин имаме много работа. Не мога, в 7,00 часа трябва да съм в Берлин, имам среща с президента на \"Конрад Аденауър\", с канцлера Меркел, много работа имам там. В Германия не е като при нас тук, има дисциплина, секундата се цепи\". Но той ми отвърна: \"Ще дойдеш с мен на моста, хората искат да те приветстват.\" \"Кой ще ме приветства, открий си моста\". Не ме пусна. Казах му: \"Отивам, сядам една минута и тръгваме, обещаваш\". Той каза: \"Обещавам и трасе ще имаш\". Обясних му, че съм с големия самолет, трябва да си кацна в София обратно, да сменя и взема малкия самолет. Той ме пита: \"Защо ще сменяш големия с малкия\", отговорих му \"Защото като дойда тук, съм баш баканина /бел. ред. премиер/ и трябва да те респектирам, а в Германия ще искаме пари, ще искаме фондове, трябва да сме скромни\". И той се засмя, шегувахме се. Отидохме на моста и той ми казва: \"Излизай на сцената, хората да те приветстват\". 100 000 души. Слизам от сцената, качваме ме се в ескорта тръгваме и изведнъж, колите спряха. Цялата магистрала от моста назад превърната в паркинг за тези десетки хиляди хора, които са дошли на откриването, няма минаване. Вътре в колата са шофьор и турска охрана, който нещо ми говори. Аз му чукам отзад и му казвам да тръгва, но той ми казва \"не\". Поисках да се чуя с Ердоган, той вдигна рамене и ми заяви: \"Аз съм малък\". Слизам, разфучах се. Обадиха му се на Ердоган. А целият мост - балони, хеликоптери отстрани летят, отдолу военни кораби, катери, охрана страховита. Дърпат оградите, балоните и нашият ескорт минава по моста, хората започват да викат и да пляскат мислят, че откриваме моста. Минахме от другата страна и отидохме на аерогарата.   - Е ,отидох и й разказах. Тя тогава ми каза: \"Дръж винаги един канал за диалог да има\".   - И във Вашингтон, и в Берлин, и в Лондон, и в Москва на всички много ясно съм им казал, но и съм им показал моята политика на партията и на правителството, която винаги е била 100 процента лоялност към ЕС и НАТО. В същото време на всички съм им казал, че Русия в България има различно измерение, отколкото примерно в Прибалтийските държави или в някои други страни. Заради Руско - Турската освободителна война българският народ, като цяло, помни, прекланя се и цени високо това което са направили за България. И всяка антируска позиция среща неодобрение в българското общество. И за това ние имаме своите културни, исторически, прагматични отношения с Русия. Както виждате и президента Путин и премиера Медведев, когато поискам разговор, говорим.   - В критични моменти се опитвам да влагам повече разум, повече спокойствие, опитът ми го позволява и с времето или излизам лош пророк или пък се съгласяват с мен.   - Понеже аз съм доказал лоялността си многократно към НАТО и ЕС си позволих да поискам повече доказателства и да не бъда един от дивите зайци, защото отдавна са ме преброили. Тук няма никакъв смисъл. Още когато обявихме военното крило на Хизбула за терористична организация, още тогава бяхме първите в света. Не сме чакали да го направим след атентата в Сарафово, никой друг не го направи. Така, че и Тереза Мей, и всички останали знаят, че теста за лоялност отдавна сме го минали. Освен това, с отзоваването на нашия посланик в Москва, дадохме пример за своята лоялност.   - За радост вече съм си извоювал позиция с мен да разговарят, а не да ме осъждат. Аз като полицай, ако занеса такива доказателства в българския съд, съдията ще ме изгони. Ако отида и му кажа, че с голяма степен на вероятност еди кой си е извършил престъпление, съдията ще ми каже \"ти като станеш достатъчно готов, не с \"голяма вероятност\", а с \"това е\", се върни\". Това съм го казал на съвет.   - Каза това, което каза публично, че службите така са и донесли. Ок. Аз съм ръководил службите и знам, че много пъти ние знаем извършителя на дадено престъпление и не можем да го докажем. Но съдията няма да го вкара в затвора или няма да наложи каквито и да е санкции за това.     - Много добър, работен, с доверие. Той знае, че първо гледам България, второ ЕС и тогава всичко, което можем да направим с Русия го правим. Хубавото на Путин е, че като му кажеш \"да\" е \"да\", и \"не\" е \"не\".   - Аз съм казал на КСНС това, което имаше да казвам в очите, че се чувствам обиден. И в същото време уважавам институцията. Така че отидохме, работихме, след това застанахме заедно. Това е важно за обществото.   - И на съвета имаше коректно отношение и от моя, и от негова страна. Друг на мое място, може би нямаше да отиде. Той ме обвини в много тежки неща, без доказателства.   - Начина, по който изговори нещата. Но пак казвам, има хора, които харесват него, други нас, а трети - трети, но в случая това не е най-важно. Аз обичам да се казва истината. Такава, каквато е.   - Икономиката расте всяка година. За радост инвестициите сега са само в производство, ако забелязвате. Сега това, което в последните няколко години ме радва е, че само производствени мощности - заводи, заводи, заводи. И не случайно свърши работната ръка. В момента, Вие виждате, ние вкарваме работна ръка от Беларус, Украйна, Молдова откъде ли не, за да може да работят предприятията.   - Ние не бяхме виновни за раздялата с реформаторите. В един момент те имаха шизофренно поведение. В един момент Христо Иванов министър на правосъдието, а недоволен от правосъдие. Радан Кънев в опозиция, а министрите му в управление. Как да работим в такава ситуация?! Ние станахме смешни по едно време. Сега с патриотите, аз специално и с трите партии имам много добър диалог.   - Аз предложих и такъв модел, ако си спомняте. И той щеше да е много по-добър от сегашния, особено за Европредседателството и за тази 2018 г., защото в София е 16+1, очакват се още няколко събития да има. И мисля, че с вицепремиер на Европредседателството, с председател на Народното събрание можеше много в тази тежка ситуация да сме много по-стабилни и силни. В момента виждате, всяко нещо, което правим, те /бел. ред. БСП/ го хейтят. Както и да е. Това е тяхно право, аз в друга партия не се меся.   - Не, напротив, защото считам, че демокрацията и това да управляваш, ти го дава народа. И ако има напрежение, най-добре е да бъде проведен избор и да се премерят силите. Само преди година го направихме пак и пак не можаха да ни победят.   - Да, не виждам причина да не го изкарам.   - Не. Толкова се уморих за тези години, че спокойно мога да си почивам.   - Да.   - Да си изкарам мандата. Ако питате директно, президентската институция никога не ме е интересувала.   - За всички стана ясно, че няма как ние да повлияем на частна сделка и че всъщност допира с държавата ще дойде, когато този процес завърши. За всички стана ясно, че ако се изкажем по тази тема това е борсова компания, след това може да ни осъди, включително и мен като физическо лице. Не случайно беше подбран момента тогава - февруарските събития. Надигна се този балон, използвайки ситуацията, че аз съм в чужбина, а Теменужка Петкова се познава с въпросната госпожа. Питах я познава ли я , тя каза да познавам я, тогава подавай оставка.   - Знаете ли колко много трансформации на фирми и то големи, в телекоми, в какво ли не стават по Балканите, в България включително. Това е все едно, ако сега решите да си продавате компанията Дир.бг или да купувате друга, ние кога ще разберем и работа ли е ние да ви следим какво ще направите. Макар, че аз съм скептичен, че тази сделка ще стане, но това е мое мнение.   - При този шум, надали. Но всяка една дума може от добрите адвокати да бъде използвана срещу държавата и срещу мен.   - Чувствах се много ядосан и нервен, защото без да имаме никаква вина в един момент ни се вмени такава. Понеже еди кой си се познава с еди кой си, пък тези били в ББР, и ББР им казали, че да им дадат документи и да видят какво да правят. И значи ББР понеже е в Министерство на икономиката, а то е подчинено на Борисов, значи ето ви връзката. Аз четох и как дъщеря ми карала \"Бугати\" с 300 км в час в Лос Анджелис. А тя, дано да е всичко наред, е в 7-8-мия месец бременна.   - Къде е Лос Анжелис и \"Бугати\", къде е това, че едвам ходи детето и кара тежка бременност и друго дете гледа. Е това е идиотщина. Сто души да повярват на това е ужасно.   Пуснаха - къща в Лос Анджелис, страхотна. Борисов ходил там, правил оргии. Щом \"Биволъ\", които изобщо не ме обичат, написаха, че не е вярно, защото къщата била на някакъв продуцент и като си я видял казал: \"чакай бе\". А и не съм стъпвал в Лос Анджелис. Ето и тук още 100 души да повярват... И накрая като напишеш , че той взел и ЧЕЗ и си казваш: \"О, то ясна работата\". Ето това е гадостта на жълтите новини и на цялата тази работа.   - А нима целият народ не се беше вдигнал срещу електроразпределителните дружества тогава. Нима? Нима народа беше доволен. Нима тогава всички не говорехме срещу тях, че не сме доволни от инвестициите, че аутсорстват дейностите си. Прокуратурата, службите, кой не прави проверка. Но, хубавото е, че рано или късно всичко излиза наяве. И аз на вашите читатели и зрители мога да им кажа: \"Не, процент, в ЧЕЗ - по никакъв начин. Няма. Не. Никакъв интерес\".   - След пет години ще си управлявам партията, ако сме живи и здрави. Но само Господ разполага.    ", "date": "2018.04.24", "title": "Бойко Борисов откровено: Живков ми каза: Виж, предай, Косово ще стане голям проблем!"}
{"url": "http://epicenter.bg/article/Dirigent-vrashta-muzikalni-nagradi-zaradi-otlicheni-rapari-/152627/6/0", "text": "Известният диригент и музикален директор на Берлинската Щатсопера Даниел Баренбойм заяви, че връща всичките си музикални отличия, получени в Германия, след като рапъри, чиито текстове са преценени като антисемитски, също са получили награди, предаде Франс прес.   Баренбойм, който през последните няколко години спечели няколко германски музикални награди \"Ехо\", разкритикува рап албум, в който текстовете очевидно са \"антисемитски, женомразки, хомофобски и пренебрежителни към човешкото достойнство\".   В резултат диригентът и два от ръководените от него оркестъра - щатскапелата на Берлинската Щатсопера и Западно-Източния Диван оркестър, са решили \"да върнат всичките си отличия\".   \"Търговските интереси не трябва да надделяват над благоприличието и хуманността\", отбеляза Баренбойм.   Връчването на наградите \"Ехо\" е церемонията за отличия с най-голяма репутация в Германия, които се присъждат в различни категории, от класическа музика до джаз и поп музика и са базирани върху търговския успех на изпълнителите.   От 12 април и след започналата полемика редица лауреати върнаха отличията си, за да протестират, след като наградата за хип-хоп изпълнители на годината бе връчена на рапърите Колега и Фарид Банг. В една от песните си - \"0815\", двамата рапъри се сравняват със затворници в концентрационния лагер Аушвиц.   Даниел Баренбойм е роден в Буенос Айрес, Аржентина, в семейство на пианисти, по произход руски ашкенази. Семейството на родителите му се преселва с него в Израел през 1952 г. Баренбойм учи за диригент в Залцбург от 1954 г., откогато и концертира в много страни по света. Придобива известност като пианист.   Днес е по-известен като диригент заради работата му с оркестъра „Западно-източен Диван“ в Севиля, Испания, съставен от млади арабски и еврейски музиканти.   Баренбойм, като явен поддръжник на палестинските права, основава този оркестър заедно с приятеля си Едвард Сейд, палестинско-американски интелектуалец и активист.   През 2001 г. предизвиква неодобрение в Израел, когато дирижира Вагнер на концерт, което не е правено в страната от 1938 г. Днес живее в Берлин и има аржентинско и израелско гражданство, както и почетно испанско и палестинско гражданство. Източник: Новини.бг", "date": "2018.04.24", "title": "Диригент връща музикални награди заради отличени рапъри  "}
{"url": "http://epicenter.bg/article/Intsidentat-v-Toronto--Zasega-nyama-danni-za-terorizam--/152605/7/0", "text": "Общо десет души са загинали, а 15 са ранени, след като ван се вряза в пешеходци в канадския град Торонто, съобщи Дир.бг, като се позова на световните агенции. Те на свой ред цитираха началника на полицията Марк Сандърс. По-рано полицията съобщи за деветима загинали и 16 ранени при инцидента, който стана на оживено кръстовище в северната част на града в 13.30 часа местно време. Ванът се качил на тротоара и започнал да блъска пешеходците. Полицията задържа водача Алек Минасян, 25-годишен жител на предградието Ричмънд хил.   Министърът на вътрешните работи на Канада Ралф Гудейл се позова на разследващите и заяви пред камерите на телевизиите: \"Събитията са потресаващи. Но въз основа на информацията, с която разполагаме в момента, не изглежда инцидентът да е свързан с националната сигурност\".   Според началника на полицията мотивът за нападението все още не е известен. Той уточни, че въз основа на свидетелските показания \"действията категорично изглеждат преднамерени\". Нападателят не е регистриран в полицият за предишни криминални прояви. Той не е свързан с терористични организации.   Канадското министерство на обществената сигурност заяви, че настоящият инцидент няма връзка с националната сигурност. Според телевизия Ен Би Си, която се позовава на американски и канадски представители на силите за сигурност, психическо заболяване, а не тероризъм, е водещата версия за нападението в Торонто. Телевизията посочва, че заподозреният е участвал в онлайн дискусии относно Елиът Роджър, който откри стрелба през 2014 г. близо до Санта Барбара, Калифорния, и уби шестима души.    ", "date": "2018.04.24", "title": "Инцидентът в Торонто: Засега няма данни за тероризъм! Основната версия - психическо заболяване"}
{"url": "http://epicenter.bg/article/Dimitar-Berbatov--Ako-ima-dobra-oferta-ot-Dubay--bih-igral-tuk/152662/8/0", "text": "        \"Ако има добра оферта от Дубай, бих играл тук. Доколкото знам Марадона е треньор тук, така че има и чужденци. Ако някой е заинтересован, да звъни.   В Индия беше необичайно. Футболът и хората бяха различни от това, на което съм свикнал. Беше интересно и предизвикателство, защото вече съм на 37. Забавлявах се, като единственото неприятно бе, че бях далеч от семейството си.   Децата ми нямаше как да дойдат, защото са на училище. Това е рискът да си футболист - трябва да пътуваш и да си далеч от семейството си. Понякога е депресиращо.          С тях правим луди неща, понякога глупави. Двете ми момичета са атлетични като мен и това е добре. Като всички деца, любимото им занимание е да се боричкат с мен. Затова споделям клипчета в Инстаграм. Те трябва да са активни, това е много важно\".     \"Бях изненадан, че избраха хеттрика ми срещу \"Ливърпул\" за най-великия в лигата. Това ме прави горд, защото България е малка държава. Да идеш да играеш в Англия за най-големия отбор е гордост.   \"Ливърпул\" е най-големият съперник на \"Юнайтед\" и когато вкарах тези голове, чувството бе невероятно.   Тези малки истории от периода в \"Юнайтед\" трябва да бъдат разказвани повече. Например, когато си в тунела и пред теб са всички тези велики играчи. Често се случваше да съм последен в редицата.   Гледаш ги и после поглеждаш към играчите на другия отбор. Можеш да видиш страха им и да го почувстваш. Още в тунела те са загубили мача. Такова бе чувството на \"Олд Трафорд\".   Когато имаш някой като Видич в отбора е много лесно. Като сърбин с него имаме много общи неща в културен план и веднага се напаснахме. Много е лесно да станеш приятел с такива хора. Бях късметлия, че Видич беше там.     \"В бъдеще може и да стана треньор. Тук в Дубай вече втора седмица тренирам деца и много ми харесва. Само че ако питаш всеки футболист, би ти казал, че иска да стане треньор.   Всеки си мисли, че ще стане добър, повярвай ми. Защото играем футбол и знаем, че го разбираме. Но когато станеш треньор, виждаш, че е коренно различно. Това е истината.   За себе си не знам. Играя футбол от 20 години и това съм учил цял живот. Дори и да си уплашен, искаш да опиташ, дори и за един или един месец. Може да е много стресиращо, но на някои играчи им харесва.   Някои от най-великите треньори в света никога не са играли футбол на високо ниво. Затова футболът е толкова интересен.         Наскоро бях актьор в един български филм и много ми хареса. Бяха два дни снимки, но хората ме предразположиха и се чувствах перфектно.   Ролята ми беше на лошо момче. Опитвах се да не се смея по време на снимките. Ако съм се справил добре, ще опитам пак.   През целия си живот гледам филми и така научих английския. Наскоро срещнах Анди Гарсия на летището, с който постоянно ме сравняват.   Първо не събрах смелост да се обърна към него, но след това говорихме.   Казах му, че съм му голям фен, а той - че знае България. Снимахме се и му благодарих. Беше хубаво изживяване.   После качих снимката в Инстаграм и написах: ето ни, близнаците. Защото постоянно ни сравняват, а аз не виждам прилика.        ", "date": "2018.04.24", "title": "Димитър Бербатов: Ако има добра оферта от Дубай, бих играл тук"}
{"url": "http://epicenter.bg/article/Tramp--Makron/152543/10/0", "text": "Френският президент е на официална тридневна визита във Вашингтон по покана на американския си колега. Еманюел Макрон е първият чуждестранен лидер, когото Доналд Тръмп ще приеме с всички почести на държавно посещение.   Френският държавен глава и съпругата му пристигнаха в понеделник в САЩ.   Очаквано още с появата си първите дами на САЩ и Франция привлякоха вниманието към себе си.  Интересен акцент бяха широките ръкави с дължина, колкото на самата долна част на дрехата. Палтото е на Долче и Габана и струва $ 2,790.    Подобни връхни дрехи са изключително популярни в момента. Преди дни бъдещата съпруга на   също бе подбрала сходен дизайн за благотворителен прием.    бе облечена с бледожълта рокля до коляното с марка \"Луис Вуитън\" и пролетно палто в същия цвят. Шикозна пандела пък обгръщаше единствено едната част на кръста, което допринасяше за елегатната, но модерна визия на съпругата на държавния глава.     Визитата на първото семейство на Франция включва наситена програма - две вечери, един обяд, културни мероприятия, както и множество подаръци, символ на здравите връзки между двете страни. Всички детайли около първото подобно събитие в ерата Тръмп се пазят в дълбока тайна. Ясен е единствено броят на гостите - около 150 души.   , като неспирно валят предположения около визията й. За момента в медийното пространство превес взима тезата, че тоалетът на домакинята ще бъде подбран от колекцията на френската модна марка Диор.     Припомняме, че   преди девет месеца се превърна в   ", "date": "2018.04.24", "title": "Модният дуел Мелания Тръмп vs Бриджит Макрон продължава: Модерна елегантност срещу френски шик"}
{"url": "http://epicenter.bg/article/Lek-proleten-desert-s-yagodi/152657/9/14", "text": "500 грама ягоди  1 ч.ч. мюсли с ядки и семки (или 1 пакет обикновени бисквити)  1 кофичка кисело мляко  2-3 супени лъжици мед  1 ванилия  за украса - цели ягоди, сметана, ядки   На дъното на големи прозрачни чаши се слагат по 2 супени лъжици мюсли (или част от натрошените на дребно бисквити).   Отгоре се нареждат ягодите, нарязани на дребно.  Медът се разбива заедно с киселото мляко и ванилията. Получената смес се разпределя в чашите.   Повтаря се още един пласт мюсли (бисквити), ягоди и кисело мляко.  с цели ягоди, с бита сметана, с ядки или с шоколад.", "date": "2018.04.24", "title": "Лек пролетен десерт с ягоди"}
{"url": "http://epicenter.bg/article/Darzhavna-agentsiya-za-zakrila-na-deteto-pogva-Suzanita/152621/10/100", "text": "От Държавна агенция за закрила на детето (ДАЗД) разглеждат клипа на Сузанита към новата й песен с попфолк певеца Ангел - „К`во става, брат“.   Причината – поведението на дъщерята на Орхан Мурад, която скоро навърши 15 години, отново прекрачва моралните граници, пише \"Монитор\".   На кадрите облеклото на певицата  е оскъдно, налице са туърк изпълнения и размахване на среден пръст, но навеждането към колегата й за орална любов и плюенето по полицаи надмина скандалното видео на „Луцифер и Буда“, с което тя придоби широка популярност, пише Монитор.   Възмутен гражданин вече е подал сигнал в ДАЗД  за клипа, като експертите ще сигнализират и СЕМ.   „Самосезирали сме се. Ще проверим дали родителите на Сузанита са дали разрешение тя да участват в подобни сцени“, обясниха от агенцията.", "date": "2018.04.24", "title": "Държавна агенция за закрила на детето погва Сузанита заради нов клип"}
{"url": "http://epicenter.bg/article/Nash-konsul-v-Toronto--Intsidentat-e-bezpretsedentna-tragediya/152604/2/0", "text": "Няма българи, пострадали при инцидента в Торонто. Десет души загинаха, а 15 са ранени, след като ван се вряза в пешеходци в канадския град. „Инцидентът е безпрецедентна трагедия. На този етап не е постъпвала информация или каквито и да било сигнали за пострадали български граждани. В постоянен контакт сме с всички институции, представители на българската общност, централното управление на Министерството на външните работи, канадските власти. В подобни случаи самоличността и националността на жертвите се съобщава първо на семейството и близките. Това не е районът с най-много българи.” Това коментира генералният ни консул в Торонто Петър Крайчев в предаването \"Здравей, България\" по Нова телевизия. „Постоянно сме нащрек и постоянно сме в контакт с всички възможни институции“, допълни той. Крайчев посочи, че това не е районът с най-много българи, а кварталът е сравнително спокоен и изключително оживен.   По думите на генералният консул на България в Торонто районът, в който ван прегази пешеходци, е сред най-оживените квартали в града и се намира на 17 км от Генералното консулство. „Yonge Street в Торонто е една от най-дългите улици в света – около 2000 км. Това е една изключително голяма артерия с голям трафик. Този квартал има както офис сгради, така и жилищни сгради”, добави генералният консул на България в Торонто Петър Крайчев.   Водачът на микробуса е задържан. „От видеоматериал и множество свидетелски показания, се пораждат съмнения за умишлено деяние“, заяви консулът ни.  ", "date": "2018.04.24", "title": "Наш консул в Торонто: Инцидентът е безпрецедентна трагедия"}
{"url": "http://epicenter.bg/article/PR-na-kmetitsata-na--quot-Mladost-quot--Tya-e-zhertva-na-organizirana-prestapna-grupa/152607/2/0", "text": "Ние провеждаме собствено разследване по случая с кмета на \"Младост\". Не вярваме на Комисията за противодействие на корупцията и специализираната прокуратура. Резултатите ни до сега показват, че това е подготвено набеждаване от организирана престъпна група.   Това каза Петър Кърджилов, PR на кметицата на район \"Младост\" Десислава Иванчева, в ефира на БТВ.   По думите му до момента не е бил даден отговор на въпроса защо не са били задържани на място. „Не беше допуснат адвокат на Иванчева, не е присъствал и по време на изземването на основното доказателство - парите. Прокурорите не са събрали нужните доказателства. Има разминаване в датите – поискан е откуп на 14 април, а парите отиват в прокуратурата още на 4 април. Категорични сме, че това е една измислена история. Няма никакви записи и СРС-та“, убедени са защитниците на Иванчева.   Кърджилов обясни, че изнудваният предприемач Ваклин лъже. Инвеститорът Александър Ваклин, който е осигурил подкупа, предназначен за компрометиране на кметицата на район „Младост” Десислава Иванчева, пред в. „Капитал” отрече да е предоставил парите. След като стана ясно, че името му ще бъде разкрито, хукна по телевизиите да се представя. Това заяви в предаването „Тази сутрин” пиарът на район Младост д-р Петър Кърджилов.  По думите му, специализираната прокуратурата участва в очернянето на Иванчева, а съдията, която се занимава със случая, е близка на шефа на Антикорупционната комисия Пламен Георгиев. \"Следете дали ще се спази принципа на случайно разпределение на делата след това\", посъветва Кърджилов. \r\n   \r\n Той е категоричен, че подкупът намерен в колата на Иванчева, е оставен от посредника Петър Дюлгеров. \r\n   На въпрос защо в дома на Иванчева са открити документи на строителни фирми, които са забавени, Петър Кърджилов заяви. „Няма такива документи. Това са лъжи. Това са обвинения хвърлени във въздуха“. „Иванчева води политика на социална отговорност. Петко Дюлгеров е бутнал парите в колата. Той е участник в организираната престъпна група, в която участват и Комисията за противодействие на корупцията и специализираната прокуратура“, каза PR-ът на кметицата на район \"Младост\". По думите му майката на Иванчева е в криза, много трудно понася това. „Дъщерята на Биляна Петрова е в депресия и не излиза. Последствията за семействата и на двете са големи“.", "date": "2018.04.24", "title": "PR на кметицата на \"Младост\": Тя е жертва на организирана престъпна група"}
{"url": "http://epicenter.bg/article/Plamen-Georgiev--Kmetiztsata-na--quot-Mladost-quot--vodila-oholen-zhivot--hodila-na-pochivki-v-chuzhbina/152609/2/0", "text": "Позволявали са си много волности. Вдигат се и отиват в някоя държава на почивка. Заради това и веднъж е имало отлагане на предаването на подкупа. Това заяви шефът на новия антикорупционен орган Пламен Георгиев относно ареста на кметицата на \"Младост\" Десислава Иванчева. Той разказа пред Нова тв колко нагли са били кметицата и заместничката й.   \"Решават, че им харесва в чужбина и казват - оставаме тук за още няколко дни. Точно така са отложили и предаването на подкупа\", каза Георгиев.   Той коментира  и това дали съдията по делото срещу арестуваната кметица трябва да си направи отвод, защото се е изказвал ласкаво към него и съответно според някои има конфликт на интереси.   \"И аз мога да кажа за съдията много ласкави неща. Няма как да има отвод. Ние нямаме никакви правомощия по извършване на действия по разследването. Тези неща се вършат единствено и само от прокуратурата\", каза Георгиев.    Той се закани, че всички нечисти практики ще приключат: \"Слагам си моето име зад тази комисия и всичко вече е \"дотук\", просто край\", отсече шефът на антикорупционния орган. Той не пожела да коментира дали има заплахи срещу него. \"Крайно време е в тази държава нещо да се случи реално. Писна ми от анализи и съвещания. Ето, това беше един случай, който започваме\", завърши Георгиев.", "date": "2018.04.24", "title": "Пламен Георгиев: Кметицата на \"Младост\" водила охолен живот, ходила на почивки в чужбина"}
{"url": "http://epicenter.bg/article/Valentin-Radev-za-aresta-na-Ivancheva--MVR-izpalnyava-razporezhdaniyata-na-prokuraturata/152611/2/0", "text": "Състоянието на ранената полицайка на дербито Левски-ЦСКА се подобрява. Това съобщи в „Денят започва” на БНТ вътрешният министър Валентин Радев. Една от възможните мерки срещу футболните хулиганство е идентификация на зрителите, потвърди той.  МВР трябва да се оттегли от спортните мероприятия постепенно, допълни министър Радев.  Срещу футболното хулиганство ще се вземат краткосрочни и дългосрочни мерки, ако трябва ще бъде приет и нов закон, каза МВР-шефът.  Той коментира появата си с черна превръзка на окото миналата седмица по време на визита при ранената служителка на МВР: „Решението ми бе чисто емоционално. Едно 24-годишно момиче за малко да загуби окото си. Тя е от 6 месеца при нас, декларира, че продължава. Не може да се постъпва така. Това беше възмущението и затова беше превръзката.  Аз страдам за моите хора, но това можеше да бъде някой от феновете, съдия и т.н. Момчето, хвърлило бомбичката, го е срам, но чувам, че и преди е имал прояви.” По думите му  трябва да има възпитание в училище, в семейството.  Валентин Радев отговори и на въпроса каква беше ролята на МВР в ареста на Десислава Иванчева: „Изпълняваме каквото ни нареди прокуратурата, в случая – специална прокуратура. Не обсъждам дали е правилно или не. Нищо не зависи от МВР.” Вчера и премиерът Борисов поиска обяснение от МВР за начина, по който бе задържана кметицата на столичния район „Младост”.  За двамата бегълци от Централния софийски затвор Радев каза: „Продължаваме да ги издирваме. Много сигнали проверяваме. Сега намаляват, но сигнали още има. Няма гаранция, че двамата са в страната. Но дори и да са напуснали, с червена бюлетина ще ги издирим. Рано или късно ще ги хванем. В това съмнение няма. Важното е да се случи накрая.”  „Премиерът е разпоредил и с г-жа Цецка Цачева търсим място а нов затвор за особено опасни престъпници”, съобщи вътрешният министър.   Зачестилите тежки катастрофи по пътищата на страната предизвика и широка дискусия за промени в редица закони и за мерките за движението по пътищата. Радев цитира статистика, изнесена от неправителствени организации, според която в 60% от случаите са виновни водачите, 20-25% - пътищата, а при 10% - контролът. Според МВР-шефа пътищата стават все по-добри, но очевидно трябва да се обърне внимание върху обучението на шофьорите и върху поведението им на пътя. „Внимавайте, не нестъпвайте педала!”, призова той.  Радев още веднъж подчерта, че очевидно възпитанието трябва да започва още от училище. ", "date": "2018.04.24", "title": "Валентин Радев за ареста на Иванчева: МВР изпълнява разпорежданията на прокуратурата"}
{"url": "http://epicenter.bg/article/Korneliya-Ninova--Otsenkata-mi-za-kabineta--quot-Borisov-3-quot--e-nestabilnost/152612/2/0", "text": "Има две противоположни тези по случая с кмета на „Младост“. Времето ще покаже как ще приключи този случай – дали с осъдителна присъда срещу Иванчева или срещу страната ни. Като юрист ще кажа, че по начина, по който се направи акцията, беше притеснително. Това заяви лидерът на БСП Корнелия Нинова в ефира на БТВ. Тя бе гост в предаването \"Тази сутрин\".   „Дано държавата да се бори с корупцията и това да не е ПР акция. В румънския модел такива неща приключват с осъдителна присъда и влизане в затвора“, допълни тя. Нинова коментира и скандала с алкохола и полуголите жени, посрещнали делегатите на Европейския младежки форум у нас. „Това е скандално. Изложихме се. Получихме убийствена критика. Даваш на Европа никаква политика за младежите и да ги забавляваш с алкохол и полуголи жени, е голяма излагация“.   „  е оценката на председателя на БСП Корнелия Нинова за организирания у нас Европейски младежки форум. Тя бе категорична, че не се е говорило за политики за младите хора. „Не е имало нито един млад човек в панелите на дискусията. Няма политика за младите, има тотално разочарование. На алкохола, полуголите жени и липсата на политики- има алтернатива. И БСП я представи”, обясни лидерът на левицата. Корнелия Нинова припомни политиките за младите хора, предложени от БСП: по-ниски лихви за младите хора, които учат. От ГЕРБ обаче са отхвърлили предложението, загрижени за печалбите на банките. Левицата предложи също работещите семейства с две деца да плащат по-малко данъци, както и културния чек, но и това е било отхвърлено.   По отношение искането на БСП за намаляване на депутатските заплати и отпуските, Корнелия Нинова каза: „Нали законите в България важат за всички? Кодексът на труда казва колко дни ще почиваме през годината, а за депутатите има отделно правило. Законност или популизъм е това?“.   „ ”, каза още председателят на БСП. Според Корнелия Нинова се задълбочават неравенствата в обществото. „ ”, обясни Корнелия Нинова. Тя припомни също, че по предложението за увеличение на партийните субсидии, БСП е гласувала против.  „Къде отиде принципът за равни права, за равни възможности? 4 млн. българи работят под средната заплата в България по данни на КНСБ, като 400 000 са на минималната работна заплата, а 400 човека в държавата са на 3 средни работни заплати”, обясни лидерът на опозицията.   \".   , обобщи лидерът на БСП.   Корнелия Нинова заплаши председателя на парламентарната група на ГЕРБ Цветан Цветанов с дело в Страсбург. Поводът бяха думите на Цветанов относно това, че президентът Румен Радев е избран от Института \"Решетников\" и, че води политика против интересите на страната  и с поглед към Русия. Вторият човек в ГЕРБ за пореден път отправи тези обвинения към държавния глава на пресконференция миналата седмица. А след заседанието на Консултативния съвет по национална сигурност (КСНС) на \"Дондуков\" 2 излезе с изненадващото твърдение, че Радев е предложил България да напусне ЕС и НАТО. Което никой друг от участниците в срещата не потвърди.   \"Няколко пъти го предупредих и му казах да внимава какво говори. Той обвинява президента в най-тежките обвинения \"престъпления срещу държавата\", заяви Нинова като се закани, че ако Цветанов още веднъж обвини Румен Радев, ще му бъде заведено дело. Нинова разкри, че по време на КСНС е повдигнат въпроса за закупуването на бойни самолети, като Радев се обърнал към Цветанов с думите да се въздържа и да не коментира неща, които не разбира.   Припомняйки заседанието на КСНС при президента на 19 април, лидерът на опозицията обясни още, че за пореден път Цветанов отправя недоказани обвинения за най-тежките престъпления по Наказателния кодекс – престъпления срещу Републиката, като измяна предателство и шпионаж. „ ”, каза Нинова и се позова на доклад на Американския департамент, според който сме осъдени многократно, заради подобни изказвания, като за това плаща българският народ. „ ”, попита Нинова и допълни, че президентът е публикувал документа, от който става ясно, че няма дори и намек за излизане на България от НАТО и ЕС. Тя бе категорична, че това е атака срещу президента от ГЕРБ, като острието е Цветан Цветанов.   , продължи Корнелия Нинова.  „ ”, посочи Корнелия Нинова за комисията за ЧЕЗ с председател Жельо Бойчев от БСП. По думите й левицата не може да си стои в ъгъла, когато някой на тъмно взима ЧЕЗ и една трета от енергоразпределението на страната. „Поемаме комисията за ЧЕЗ и свършваме работа. Най-нормалното в един парламент е анкетните комисии, които разследват управляващите, да се оглавяват от опозицията – така е в цивилизованите страни. Един път това ще се случи у нас и някои ще кажат, че не било нормално”, каза тя.  Корнелия Нинова обясни и какво е свършила комисията за ЧЕЗ с председател от БСП: „Какви въпроси стояха в началото. Единият е – има ли държавата отношение към сделката. От правителството казаха, че нямат и не знаят за нея. Доказа се, че правителството излъга, че не му е била предлагана сделката за ЧЕЗ.” Лидерът на опозицията обясни, че и по втория важен въпрос за финансирането на сделката – има ли банки зад сделката, вече има отговори. „ПИБ подтвърди, държавната банка за развитие каза, че е дала писмо за намерение. Излиза, че правителството е знаело и държавата е стояла зад Гинка”, обясни Нинова и допълни, че е станало ясно и коя е Гинка Върбакова. „Двадесет и няколко фирми на Гинка Върбакова, съпругът й и свързани лица, се разследва от прокуратурата”, обясни председателят на БСП. Нинова каза също, че по време на сделката за ЧЕЗ от компанията са поискали и 51% увеличение на нощната тарифа. „Дори само да не се увеличи с 51% цената на тока, ще е голям успех, защото е важно за 3 милиона българи”, категорична бе тя. Нинова изтъкна, че в Чехия и във Франция има държавни ЕРП-та и попита- защо в България да няма? ", "date": "2018.04.24", "title": "Корнелия Нинова: Оценката ми за кабинета \"Борисов 3\" е нестабилност (ДОПЪЛНЕНА)"}
{"url": "http://epicenter.bg/article/Spas-Rusev-za-stavashtoto-na-stadionite--Tova--koeto-se-sluchva--e-uzhasno-/152613/2/0", "text": "Тази игра съществува заради феновете, обърна внимание собственикът на клуб „Левски“ Спас Русев по повод на ставащото по футболните стадиони. Той бе гост в студиото на „Здравей, България“ по Нова телевизия и коментира инцидента след мача \"Левски\" - ЦСКА, при който полицайка едва не загуби окото си. Според Спас Русев това, което се случва, е ужасно. „И аз го оприличих като терористичен акт“, посочи той по повод ранената полицайка на стадиона. По думите му категорично Йордан, който хвърли бомбичката, не е имал идея да предизвика подобни ситуации. А е искал по някакъв начин да изрази радостта си. Според Спас Русев феновете трябва да знаят, че с димки и бомби не помагаш на отбора, а вредиш.   Той бе категоричен, че е необходим комплекс от мерки за справяне с проблемите по стадионите. „Ние имаме изключително лоши футболни съоръжения“, посочи той, като допълни, че трябват засилени системи за сигурност, камери, както и пропусквателна система.", "date": "2018.04.24", "title": "Спас Русев за ранената полицайка: Това, което се случва, е ужасно! Прилича на терористичен акт"}
{"url": "http://epicenter.bg/article/Mladezhki-GERB--Kategorichno-sme-sreshtu-vsyakakvi-spekulatsii--tselyashti-da-uronyat-prestizha-na-stranata-ni-/152617/2/0", "text": "\"Бъдещето на младите хора, тяхното развитие и успешна реализация в контекста на модерните предизвикателства е основен приоритет на Българското председателство на Съвета на ЕС. Отчитайки нарастващото влияние на глобализационните процеси и разгръщането на все повече възможности, благодарение на навлизането на високите технологии във всекидневния живот на младия човек, България предприе кампания на задълбочен анализ на потребностите на младите и интегрирането им в политическия и обществен дневен ред на Европа.\" Това пише в Декларация на Младежи ГЕРБ относно Европейската младежка конференция в град София, съобщиха от пресцентъра на партията.  \"Ние, младежите от най-голямата национална младежка политическа организация заявяваме, че в интерес на защитата на глобалните и регионални цели свързани с провеждането на успешни политики в интерес на младите хора на Европа и България, категорично заставаме срещу всякакъв род спекулации и провокации, целящи да уронят престижа както на страната ни, така и на европейските институции\", пишат още от Младежки ГЕРБ..  Бъдещето на младите хора, тяхното развитие и успешна реализация в контекста на модерните предизвикателства е основен приоритет на Българското председателство на Съвета на ЕС. Отчитайки нарастващото влияние на глобализационните процеси и разгръщането на все повече възможности, благодарение на навлизането на високите технологии във всекидневния живот на младия човек, България предприе кампания на задълбочен анализ на потребностите на младите и интегрирането им в политическия и обществен дневен ред на Европа.  Организираната от Министерство на младежта и спорта и неправителствения младежки сектор Европейска младежка конференция, заложена като част от програмата на Българското председателство, е недвусмислено доказателство за сериозността, която правителството отдава на темата и желанието му младежкото развитие да бъде неизменна част от работата на европейските институции.  Конференцията имаше за цел да даде платформа за диалог между младите хора от 40 държави в ЕС, в това число представители от държавите от Западните Балкани и Източното партньорство и представители на ръководни позиции, както oт българското правителство, така и от Европейската комисия и ООН.   По време на събитието за първи път бе дадена възможност на участниците в платформата сами да споделят своята визия, изготвяйки първите Eвропейски младежки цели, които да бъдат заложени като директна препоръка за новата Европейска стратегия за младежта. По този начин правителството на страната ни превърна младежката тематика от такава на думи в такава на реални последователни и целенасочени действия.  Младежи ГЕРБ приветстваме организаторите на форума за демонстрираната воля по отношение поставянето на така важния за бъдещето на Стария континент въпрос за просперитета и реалното насърчаване на активност, заинтересованост и съпричастност на младите с процесите, които са определящи за успешната реализация в модерния цивилизационен контекст на нашето време.  Считаме, че Европейската младежка конференция, домакин на която бе грaд София, е ярък пример за работата на българското правителство в сферата на младежкото включване и развитие. Toва се доказа от високото ниво на присъствие от страна на представените говорители - министър-председателят на България Бойко Борисов, еврокомисарят по образованието, културата, младежта и спорта Тибор Наврачич, министърът на младежта и спорта Красен Кралев, както и специалният пратеник на ООН по младежките въпроси Джаятма Уикнамараняке.  Ние, младежите от най-голямата национална младежка политическа организация заявяваме, че в интерес на защитата на глобалните и регионални цели свързани с провеждането на успешни политики в интерес на младите хора на Европа и България, категорично заставаме срещу всякакъв род спекулации и провокации, целящи да уронят престижа както на страната ни, така и на европейските институции. С които партнираме успешно във всеки един процес, свързан с изпълнението на нашите цели и ангажименти като лоялни членове на ЕС. Смятаме, че това би бил опит да се омаловажи труда на България и стремежа на страната да издига младежката тема на висотата, която нейната значимост заслужава.  ", "date": "2018.04.24", "title": "Младежки ГЕРБ: Категорично сме срещу всякакви спекулации, целящи да уронят престижа на страната ни!"}
{"url": "http://epicenter.bg/article/Balgarskite-armentsi--Blagodarim-na-Balgariya--che-e-nasha-rodina-/152619/2/0", "text": "  \"Благодарим на България, че е наша родина\". С тези думи известни българи от арменски произход участват в импровизиран видеоклип, с който общността на арменците благодари за гостоприемството на българите, които преди близо 100 години отворили домовете и сърцата си за търсещите спасение от гоненията в Османската империя арменски бежанци.  Режисьорът Маги Халваджиян, композиторът Хайгашод Агасян, журналистът Антон Хекимян, илюзионистът Астор, певицата Хилда Казасян и още много други именити личности от различни сфери, потомци на няколко поколения арменски бежанци от началото на ХХ век, записаха сами своите послания за благодарност и ги обединиха в импровизирано видео обръщение към всички българи.  Избрахме именно този начин да отбележим 24-ти април, защото въпреки тъгата и трагизма на събитията от 1915 г., този ден за нас е и повод да се отблагодарим за помощта и милосърдието на българския народ, благодарение на който днес ние живеем, работим и развиваме нашата родина България, подчертават инициаторите на видеото от арменската общност в София.  Днес у нас живеят повече от 12 000 българи с арменски произход. Общността е концентрирана предимно в големите градове, като освен с предаваните като семейна традиция ювелирни занаяти, бижутерия, златарство и часовникарство, арменската общност е известна със своите разнообразни културни и образователни инициативи.  От няколко години в София се строи и арменска църква, която общността гради с подкрепата и дарения от сънародници и институции. Градежът на храма е в своята финална фаза и арменците в столицата се надяват църквата да отвори врати още през следващата година.  ", "date": "2018.04.24", "title": "Българските арменци: Благодарим на България, че е наша родина! (Видео)"}
{"url": "http://epicenter.bg/article/Komisiyata-po-dosietata-nagradi-Tsvetan-Tsvetanov-za-prinosa-mu-za-razkrivaneto-na-arhivite-na-DS/152624/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов бе удостоен с грамота и почетен плакет от Комисията по досиетата за приноса му за публичното разкриване на архивите на Държавна сигурност и комунистическите тайни служби. Това се случи по време на конференцията „Документите на комунистическите тайни служби - реалност, образование и памет“. Форумът се провежда по повод председателството на Комисията по досиетата на Европейската мрежа за съхранение на архивите на бившите тайни служби/ЕМСА/ за 2018 г., съобщиха от пресцентъра на ГЕРБ.  „Тези награди са голяма чест за мен. Искам да благодаря на колегите от 43-тото Народно събрание, с които заедно успяхме да разширим обхвата на Комисията по досиетата. Мога да гарантирам, че и занапред ще продължим да защитаваме интересите на демократичната общност“, заяви Цветанов. По думите му промяната, която се направи в учебните планове, е изключително важна. „Сега децата ни ще имат възможността да знаят истината за този период от нашата история“, изтъкна той.  „Без участието на всички тези публични личности, включително и на господин Цветанов, Комисията по досиетата нямаше да може да постигне това, което днес отчитаме като резултати“, каза на свой ред председателят на Комисията Евтим Костадинов. Той сподели, че през 2007 г. Комисията е стартирала работата си само с един лист хартия, но с много труд и упорство е успяла да изгради големия си архив. „Доверието и интересът на обществото към нас расте. Голямата ни амбиция остава дебатът за принадлежността на българските граждани към ДС да не се води само в Комисията, но и сред обществото“, посочи Костадинов.  ", "date": "2018.04.24", "title": "Комисията по досиетата награди Цветан Цветанов за приноса му за разкриването на архивите на ДС"}
{"url": "http://epicenter.bg/article/Bezuprechni-otnosheniya-mezhdu-Balgariya-i-Germaniya/152631/2/0", "text": "Отличните двустранни отношения и изключително активния политически диалог на всички нива обсъдиха председателят на Народното събрание Цвета Караянчева и председателят на Бундестага на Федерална република Германия Волфганг Шойбле. Те разговаряха в рамките на Конференцията на председателите на парламентите на страните-членки на ЕС, която се провежда в Талин, Естония. Германия е наш стратегически партньор, доверен съюзник и дългогодишен приятел, отбеляза Цвета Караянчева. Двамата председатели оцениха много високо активното парламентарно сътрудничество и резултатните разговори на делегацията на Комисията по европейските въпроси на Бундестага през март с премиера Бойко Борисов, заместник-министър-председателя и министър на външните работи Екатерина Захариева и председателя на Комисията по европейските въпроси и контрол на европейските фондове Кристиан Вигенин. България пое Председателството на Съвета на ЕС в труден период за Съюза и за Европа и ние благодарим за германската подкрепа и споделения опит за реализирането на приоритетите на Българското председателство и за защита на интересите и сигурността на европейските граждани, заяви председателят на българския парламент.   Цвета Караянчева благодари за ценната помощ, която германската страна ни предоставя по двустранна линия в ключови за България области като съдебна реформа, вътрешна сигурност, контрол и защита на границите, икономика, дуално образование и др. Тя подчерта, че разчитаме на германската подкрепа за скорошно присъединяване към Шенген и допълни, че страната ни е доказала, че може да се справи с тази тежка и отговорна задача в условията на безпрецедентен миграционен натиск. Цвета Караянчева запозна председателя на Германския Бундестаг с усилията, които България полага по отношение на борбата с престъпността и реформите в съдебната система. Ние имаме ясна политическа воля, наясно сме какво очакват нашите партньори и работим активно, за да изпълним своите ангажименти така, както сме ги поели като страна-членка на ЕС, подчерта председателят на българския парламент.   Като пример Цвета Караянчева посочи приетия само преди месеци от парламента Закон за противодействие на корупцията и за отнемане на незаконно придобитото имущество. Тя отбеляза също, че в актуализараната стратегия за национална сигурност, одобрена от парламента, миграционният натиск, корупцията, кибер сигурността са сред основните акценти. Засилването на търговско-икономическите контакти и на инвестиционната активност на Германия у нас, бяха също сред темите на разговора. Всеки германски инвеститор е важен за нас и е добре дошъл в България, отбеляза председателят на парламента и увери, че страната ни е създала благоприятни условия за инвеститорите и за бизнеса.   Цвета Караянчева и Волфганг Шойбле потвърдиха общата готовност за разширяване на ползотворния диалог и сътрудничеството между българския парламент и Бундестага на Федерална република Германия. Председателят на Народното събрание отбеляза, че страната ни цени много високо възможностите, които предлага стажантската програма на Буднестага за млади българи, които всяка година в продължение на пет месеца имат възможност да се запознаят отблизо с опита на германската законодателна институция.   Цвета Караянчева добави, че тя е особено полезна, защото допринася за развитието на културното многообразие, за контактите между младите хора и успешната им реализация. Председателят на Народното събрание заяви, че изборът на Волфганг Шойбле за председател на Бундестага е заслужено признание за неговия доказан обществен и професионален авторитет като голям политик, държавник и лидер. Цвета Караянчева покани своя германски колега на официална визита в България. Волфганг Шойбле от своя страна прие да посети страната ни.", "date": "2018.04.24", "title": "Безупречни отношения между България и Германия"}
{"url": "http://epicenter.bg/article/Bum-na-visokite-smetki-za-parno-prez-mart/152632/2/0", "text": "Оказа се, че най-скъпото парно за целия отоплителен сезон е през месец март. За това сигнализираха възмутени столичани. Получена сметка показва, че за тази година клиент на„Топлофикация София” дължи 341 лева, а за същия месец миналата година тя е била 171 лева. „Трябва да се има предвид повишението на цената на топлинната енергия с 24%. Месец март е бил по-студен от миналата година. Пиковите месеци декември, януари и февруари, които са най-студените, се обират за сметка на по-топлите месеци. Тоест няма зависимост, че през януари трябва да е най-висока сметката, а през март – най-ниската”, обясни пред  Нова телевизия  Боян Паунов от „Топлофикация”. Той поясни, че сметката за месец април тази година ще е по-ниска от миналогодишната. „Има десетки жалби за това, че сметките за месец март са необяснимо високи. Фактурираните количества са с 30% по-високи за битовите потребители. Като добавим към това 24% по-висока цена и се получават близо 60% средно по-високи сметки през тази календарна година. Това е и причината за недоволството на гражданите”, обясни омбудсманът Мая Манолова. По думите ѝ липсва разбираема информация до клиентите защо мартенските сметки са в подобни размери. Причините са в наредбата за топлоснабдяването, която се опитва да разпредели равномерно сметките през отоплителния сезон. За мен това е неудачно решение, защото дава такива отклонения в най-топлия месец да има най-високи сметки.  „Това увеличение ще бъде коригирано след получаването на окончателните сметки. Това ще стане месеци по-късно и надвзетите суми евентуално ще бъдат компенсирани през месец август”, допълни Манолова. „Върху тези прогнозни фактури не се начислява лихва. Хората могат да платят голямата сума частично. Ако има нещо, което е в повече, с изравнителната сметка ще си го получим обратно”, обясни Деян Дянков, омбудсман на Столичната община за \"Топлофикация София”.", "date": "2018.04.24", "title": "Бум на високите сметки за парно през март"}
{"url": "http://epicenter.bg/article/Borisov-v-Sloveniya--Evropeyskata-perspektiva-e-klyuchova-za-razvitieto-na-Zapadnite-Balkani/152633/2/0", "text": "Управлението на мигрантската криза и отношенията между държавите на Балканите бяха акцентите в срещата между министър-председателя Бойко Борисов и премиера на Словения Мирослав Церар. Двамата разговаряха преди Срещата на върха на Процеса за сътрудничество в Югоизточна Европа, чийто ротационен председател е Словения, съобщиха от правителствената информационна служба.  Мирослав Церар определи като ключова ролята на България в общоевропейските усилия за решаване на бежанския проблем. Той посочи, че страната ни е за пример при овладяването на мигрантския натиск и опазването на външната граница на Европейския съюз. В този контекст Борисов запозна словенския си колега с резултатите от проведената на 26 март лидерска среща между ЕС и Турция и изтъкна, че диалогът е решаващ при справянето с този въпрос.  „Турция е наш съсед и винаги се стремим да имаме прагматични отношения. Споразумението с Анкара трябва да се спазва, за да се реши проблемът с миграцията“, допълни Борисов.  Министър-председателят Борисов определи диалога и добросъседството като критично важни условия за укрепването на стабилността, постигането на икономически растеж и успешно развитие на страните в региона.  „Без инвестиции, без свързаност, Балканите ще останат изолирани. Убеден съм, че това, от което всички имаме нужда, е изграждането на инфраструктура, дигитална свързаност, икономика. Там, където се инвестира, и то от много и разнообразни източници, няма войни“, подчерта Борисов.  Двамата премиери изразиха общо мнение, че реализирането на съвместните проекти може да бъде стимул за подобряване на отношенията между страните на Балканите и на връзките с държавите от ЕС. Словенският премиер даде пълна подкрепа на активността на България за постигане на свързаност в региона и лично благодари на Бойко Борисов за ангажираността му за европейската перспектива на западнобалканските страни.  „И аз като теб вярвам, че пътят на тези държави е евроинтеграцията. За нас, за мен, ти си фактор за стабилност на Балканите“, заяви Мирослав Церар.  По време на срещата между двамата беше обсъдено и задълбочаването на икономическите контакти между България и Словения. Като положителна стъпка беше определено откриването на първата директна въздушна линия между Любляна и София. По общото мнение, тази транспортна връзка ще допринесе за активизиране на бизнес контактите и за увеличаване на туристическия поток.  Подчертана беше и необходимостта да се търси решение за увеличаване на инвестиционния интерес между двете страни. Като възможности бяха посочени възобновяването на дейността на българо-словенската търговско-промишлена камара, както и организирането на съвместни събития с участието на бизнесмени и браншови организации.  ", "date": "2018.04.24", "title": "Борисов в Словения: Европейската перспектива е ключова за развитието на Западните Балкани (Видео)"}
{"url": "http://epicenter.bg/article/Skandal--Srabska-propaganda-v-Sofiyskiya-universitet--/152637/2/0", "text": "Софийския университет бе домакин на сръбска провокация спрямо българската история. Това съобщават от Студентски клуб \"Единство и сила\" в Софийския университет, който излиза с нарочна декларация по случая.  От студентския клуб изразяват възмущението си от провелото се в СУ представяне на книгата на сръбския професор от Нишкия университет Божица Младенович. Всъщност, въпросната книга бил дневникът на Коста Воинович-Косовец - човекът, който заедно с Коста Печаняц е подложил на опожаряване Босилеград, избил десетки мъже, жени и деца и унищожил съдбите на стотици българи. Тя представя много едностранчиво събитията около т.нар. Топлишко въстание, където българската армия е изкарана едва ли не армия от зверове, пък самите сръбски нелегални чети – като освободители, твърдят студентите.  Те призовават декана на Историческия факултет да не се поддава на великосръбския шовинизъм, довел до не една и две войни на Балканите, да отстоява историческата истина и да не допуска вмешателство на чужди интереси и исторически фалшификации на територията на Университета.  До  Декана на Исторически факултет на  СУ „Св. Климент Охридски“  От Студентски клуб „Единство и сила”  Копие:  До  Ректора на СУ „Св. Климент Охридски“  Уважаеми господин декан,  С учудване разбрахме, че полулегално и без никакво уведомление на 20.04.2018г. в Историческия факултет на СУ „Св. Климент Охридски“ в 35 зала се е провело представяне на книгата на сръбския професор от Нишкия университет Божица Младенович, която всъщност е дневникът на Коста Воинович-Косовец. Като историк, предполагаме, че сте запознат с неговата личност. И все пак да подчертаем, че това е човекът, който заедно с Коста Печаняц е подложил на опожаряване Босилеград, избил десетки мъже, жени и деца и унищожил съдбите на стотици българи.  Книгата представя много едностранчиво събитията около т.нар. Топлишко въстание, където българската армия е изкарана едва ли не армия от зверове, пък самите сръбски нелегални чети – като освободители.  Искаме да припомним, че през 2017-та година се навършиха 100 години от опожаряването на Босилеград, и за да почете жертвите на сръбските издевателства там, бе дори вицепрезидентът на Република България г-жа Илияна Йотова.  Във връзка с това, господин декан, питаме:  1. Защо това събитие не бе оповестено сред студентската и преподавателска общност в Университета?  2. Защо не бе поканен нито един български историк или учен, който да представи българската гледна точка на събитията?  3. Ще поискате ли от сръбските си колеги, реципрочно български историци да представят книги, документи и факти в Нишкия университет?  Ние от Студентски клуб „ Единство и сила”, бихме искали да ни съдействате при представянето на книгата за организацията „Въртоп”, а именно „Годен за терористически акции” от Румен Евтимов, в която са описани борбите на българите срещу великосръбския шовинизъм и освобождение на Западните покрайнини.  И накрая, господин декан, искаме да Ви призовем да не се поддавате на великосръбския шовинизъм, довел до не една и две войни на Балканите, а като декан на Историческия факултет на Софийския университет, на първо място да отстоявате историческата истина и да не допускате вмешателство на чужди интереси и исторически фалшификации на територията на Университета.   ", "date": "2018.04.24", "title": "Скандал! Сръбска пропаганда в Софийския университет! "}
{"url": "http://epicenter.bg/article/Tsvetan-Tsvetanov-pokazva-snimki-ot-svatbata-si/152641/2/0", "text": "„Днес се навършват 25 години откакто с моята прекрасна съпруга Деси сключихме граждански брак. Да бъдеш с някого четвърт век е нещо много значимо и затова благодаря на Деси за любовта, грижите, търпението и уважението. Безбройни са незабравимите ни мигове заедно и сега, 25 години по-късно, спокойно мога да кажа, че се обичаме повече от всякога. Разбира се, най-големият ни подарък и най-истинското олицетворение на отношенията ни несъмнено са трите ни прекрасни дъщери Гергана, Василена и София.“, изповядва се Цветанов.    ", "date": "2018.04.24", "title": "Цветан Цветанов показва снимки от сватбата си"}
{"url": "http://epicenter.bg/article/13-klyuchovi-sabitiya-ot-zhivota-na-Uilyam-i-Keyt/152626/10/99", "text": "Съпругата на принц Уилям Кейт роди момченце, а принц Уилям присъства на раждането на бебето в лондонската болница \"Сейнт Мери\".   По повод на раждането на шестото правнуче на кралица Елизабет Втора Асошиейтед пред припомня ключови събития в живота на принц Уилям и херцогинята на Кембридж Катрин:   Принц Уилям и Кейт Мидълтън се запознават в университета \"Сейнт Андрюс\" в Шотландия. Уилям и Кейт стават двойка, след като се нанасят в общ дом заедно други двама свои приятели.   Оповестен е годежът на принц Уилям и Кейт Мидълтън.   Двойката минава под венчило на пищна церемония в Уестминстърското абатство. Принц Уилям е обявен от кралица Елизабет Втора за херцог на Кембридж. Съпругата му става херцогиня на Кембридж.   От двореца съобщават, че съпругата на принц Уилям очаква първото си дете и е лекувана в болница заради тежко сутрешно гадене, съпътстващо бременността ѝ. От направено по-късно съобщение става ясно, че първото отроче на двойката ще се роди през юли 2013 г.   Херцогинята на Кембридж Катрин ражда момче с тегло 3,7 килограма. Принц Уилям присъства на раждането в частното крило \"Линдо\" на болницата \"Сейнт Мери\" в Лондон.   Оповестено е името на бебето - принц Джордж Александър Луи.   От двореца Кенсингтън съобщават, че херцогинята на Кембридж Катрин очаква второ дете.   Херцогинята на Кембридж Катрин ражда дъщеря с тегло 3,6 килограма.   От двореца съобщават името на принцеса Шарлот Елизабет Даяна.   От двореца съобщават, че херцогинята на Кембридж Катрин очаква трето дете през април следващата година.   Съпругата на принц Уилям изпълнява последния си официален ангажимент преди раждането.   От двореца съобщават, че херцогинята на Кембридж Катрин е родила третото си дете в болницата \"Сейнт Мери\" .   Източник: Дарик", "date": "2018.04.24", "title": "13 ключови събития от живота на Уилям и Кейт"}
{"url": "http://epicenter.bg/article/Bridzhit-Makron/152634/10/84", "text": "Френският държавен глава Еманюел Макрон и съпругата му Бриджит пристигнаха снощи в САЩ. Тридневната визита на първото семейство е по покана на американския президент Доналд Тръмп.   Световни модни критици с нетърпение очакваха появата на двете най-популярни първи дами на едно място. Предходната среща между президентите на двете страни на територията на Париж се превърна в същински моден дуел между съпругите им - Мелания Тръмп и Бриджит Макрон.   Оказа се обаче, че  . Бриджит Макрон стъпи на американска земя и привлече цялото внимание върху себе си. И имаше защо -   Връхната дреха е на любимата й френска марка \"Луи Вюйтон\" и струва около 3700 евро.   65-годишната първа дама на Франция сияеше в кашмирената връхна дреха. Палтото е с изчистена линия и черни копчета по ревера. Кройката пък е запазена марка на модната къща. Г-жа Макрон бе допълнила тоалета си с лачена чанта, също на \"Луи Вюйтон\".   Въпреки стилната кройка по тялото и класическата дължина, палтото се отличаваше с наситен цвят, разграничаващ се от протоколните норми. Ярко розовото е застъпено в новата пролетна колекция на модната къща. Несъмнено нюансът е младежки и подходящ за сезона, но е далеч от класическите цветове, с които би трябвало да се облича съпругата на президента.    И все пак Бриджит Макрон спечели популярност именно с младежкия си начин на обличане. Гардеробът й изобилства от цветни тоалети, което я разграничава от класиката, а в същото време я прави олицетворение на жената от XXI век.  ", "date": "2018.04.24", "title": "Розовото палто на Бриджит Макрон - извън протокола, но олицетворение на жената от XXI век (Снимки)"}
{"url": "http://epicenter.bg/article/Kato-printsesa-Dayana--Keyt-izbra-chervena-roklya-za-izpisvaneto-na-bebeto--Snimki-/152640/10/84", "text": "Почитателите на британското кралско семейство отдавна са открили  . Този път направи впечатление  , с която да се яви пред обществеността за изписването на третото си дете.   Дрехата бе в  , а единственият акцент е  . С подобна рокля в същия стил е избрала и принцеса Даяна през 1984 г. на изписването на новородения принц Хари.   Подобно нещо се случи и на изписването на първото дете на принц Уилям и Кейт принц Джордж.   Източник: Дарик", "date": "2018.04.24", "title": "Като принцеса Даяна: Кейт избра червена рокля за изписването на бебето (Снимки)"}
{"url": "http://epicenter.bg/article/Madona-ne-uspya-da-spre-targa--prodavat-belyoto---i-intimni-pisma-/152654/10/100", "text": "59-годишната американска певица Мадона не успя да спре аукциона с лични вещи и интимни писма, получени от рапъра Тупак Шакур. Съдът установи законността на тези сделки, предадоха американски медии.   Писмо на Тупак Шакур до Мадона от 15 януари 1995 г., написано, докато той лежи в затвора, бе изложено на търг с начална цена 100 хил. долара миналата година. В писмото рапърът се опитва да обясни на Мадона защо е необходимо да се разделят.   Мадона е сигурна, че в това е замесена бившата й приятелка Дарлийн Луц, която може би е предала записите на аукционната къща. Търгът ще се състои през юли.   22 елемента на Мадоната ще бъдат обявени за търг. Сред тях са бельото й, четката й за коса, както и интимното писмо.  Източник: Блиц", "date": "2018.04.24", "title": "Мадона не успя да спре търга, продават бельото ѝ и интимни писма "}
{"url": "http://epicenter.bg/article/Printsesa-Sharlot-vleze-v-istoriyata-sled-razhdaneto-na-malkiya-si-brat/152659/10/0", "text": "Херцогът и херцогинята на Кеймбридж се радват на втори син. Най-новият принц вече е част от британската история, пети по линия на онаследяване на трона.   Появяването на бял свят на кралското бебе отбелязва важна промяна по реда на наследяване. В продължение на стотици години правилата са били в полза на мъжете, като всеки син има предимство пред по-големите дъщери. Затова и до днес по-малките синове на кралица Елизабет -принц Андрю и принц Едуард са с предимство пред по-голямата си сестра Принцеса Ан.   За да бъде монархията в крак с времето, всички министър-председатели на 16-те държави на Британската общност на нациите (включително Обединеното кралство, Канада, Австралия и Нова Зеландия) трябвало да се съгласят да променят правилата и те го направили.   След като премиерите обявили своята единодушна подкрепа за промяната през 2011 г., преминаването от това, което се нарича „предпочитание към мъжкото първородство” към „абсолютното първородство”, официално влиза в сила със Закона за наследяването на короната от 2013 г.   Докато новото законодателство не влиза в сила със задна дата (съжаляваме, принцеса Ан), за един член на кралската фамилия законът ще има незабавен ефект - принцеса Шарлот.   Макар че родителите й решават да имат друго дете, полът на най-новото бебе няма да засегне мястото й в линията на наследяване на трона.   Въпреки че Кейт Мидълтън и принц Уилям приветстват момче, тя остава на четвърто място под принц Джордж и отстоява правата си като по-голяма сестра.    Новият принц става номер пет, принц Хари се  премества на шесто място и всички останали след него също са „понижени” с една степен.   1.Принц Чарлз, Принцът на Уелс 2.Принц Уилям, херцог на Кеймбридж 3.Принц Джордж от Кеймбридж 4.Принцеса Шарлот от Кеймбридж 5.Новият принц 6.Принц Хари от Уелс 7.Принц Андрю, херцог на Йорк 8.Принцеса Беатриче от Йорк 9.Принцеса Южени (Евгения) от Йорк 10. Принц Едуард, Ърл от Уесекс   Следват децата на принц Едуард, принцеса Ан и децата и внуците на принцеса Ан. И така нататък.   Въпреки че отдалечаването от короната може да изглежда като понижаване, то може да бъде като прикрито благословение.   Кралицата все още трябва да одобрява браковете на всеки в рамките на първите шест, което се оказа добре за принц Хари и Меган Маркъл, но не винаги е било така.   Крал Едуард VIII дори е абдикирал, за да се омъжи за жена по свой избор, която била разведена. Освен това, да принадлежиш към последната част на списъка означава, че сте подложен на много по-малко обществен контрол. Само помислете колко малко сте чували за принц Андрю и принц Едуард в днешно време.   Най-вече, работата на управляващите идва с толкова отговорности – ако не и повече - отколкото ползи. Принц Хари наскоро сподели големия стрес, който идва с титлата и искрено казва за Нюзуик (Newsweek): \"Има ли някой от кралското семейство, който иска да бъде крал или кралица? Не мисля така, но ние ще изпълняваме задълженията си независимо от това.\"   Така че, докато се говори много за това кой на кое място се класира, всяко от тях идва със своите плюсове и минуси. Нека само се надяваме, че новороденото дете на Кейт и Уилям ще хареса мястото си като номер пет. Източник: Блиц", "date": "2018.04.24", "title": "Принцеса Шарлот влезе в историята след раждането на малкия си брат"}
{"url": "http://epicenter.bg/article/Mishel-Obama-za-novoto-kralsko-bebe--Koga-shte-e-pizhamenoto-parti--Za-sluchaya-shte-si-obleka-penyoara/152660/10/100", "text": "На 23 април на бял свят се появи третото дете на принц Уилям и съпругата му,  .   Щастливите родители позираха за кратко с новородения си син пред събралите си представители на медиите и поклонници, преди да напуснат болницата \" \" и да се приберат у дома с най-новото попълнение в кралското семейство.   Измежду многобройните поздравления, получени от херцога и херцогинята на Кембридж по случай раждането на третото им дете, се откроява това на бившата първа дама на САЩ  . \r\n \r\n \"Барак и аз с вълнение приветстваме херцога и херцогинята на Кембридж за най-новото попълнение в семейството. Надяваме се скоро да го видим на пижамено парти в  . За случая ще си облека пеньоара\", написа в Twitter  .     посети кралската двойка през април 2016 година. По време на частната вечеря в  бившият президент на  и съпругата му имаха възможността да се срещнат с малкия  по пантофи и халат.   Впоследствие Барак Обама сподели, че е останал очарован от срещата с първородния син на херцога и херцогинята на Кембридж.    Източник: Дарик", "date": "2018.04.24", "title": "Мишел Обама за новото кралско бебе: Кога ще е пижаменото парти? За случая ще си облека пеньоара"}
{"url": "http://epicenter.bg/article/Mityo-Pishtova-pak-shte-se-zheni--godezhat-shte-e-na-24-may--svatbata-na-Golyama-Bogoroditsa/152666/10/100", "text": "Култовият великотърновски шоумен Митьо Пищова пак ще се жени. Това съобщи сензационно той.   Избраницата на 62-годишния плейбой е на 24 години от Сандански с перфектни мерки: 1,75 висока и 48 килограма. А бъдещият му тъст е местен бизнесмен.   Митьо и изгората му се запознали на един от конкурсите за красота, които търновецът организира чрез фирмата си „ВИП моделс”.   Годежът ще бъде на 24 май в Арбанаси, а сватбата на 15 август, Голяма Богородица, на морето – в Равда.   Годежният пръстен за булката пък ще пристигне със самолет чак от Америка. Той ще бъде направен от приятел на Митьо, майстор златар, който преди години бяга отвъд океана и сега прави там бижута на световноизвестни холивудски знаменитости.   „Сватбената церемония ще бъде в тесен семеен кръг. Ще има само стотина верни авери, но всеки, който иска, ще може да дойде да пийне и хапне на богатите трапези, които ще бъдат разпънати край морето. Каня цяла България, да дойде, да яде, да пие, да се весели и да запомни кога Пищова е вдигал тежка войводска сватба с мома люта македонка”, хвали се наш Митьо.   За да има пари да покрие големия масраф, преди няколко седмици той е продал нивите на дядо си в село Батак, 100 дка, за които е взел 100 хил. лв.   „С тези пари и с онези 100 бона, които спечелих миналата година от тотото, мисля, че ще ми стигнат да вдигна една яка сватба, за която после цяла България 100 години ще говори”, фука се Митьо.   Докато чака бъдещата си невеста, плейбоят не губи време. След като през декември миналата година в софийска болница му беше направена тежка сърдечна операция, и известно време той трябваше да пази леглото и да не си и помисля за жени, сега отново му е отпуснал края.   „Ям, пия, а и не мисля за нищо. Ето и сега ме хващаш с 3 манекенки в джакузито да се къпем и да пием шампанско. Живее ми се още, бе, мама му стара. И ако ще се мре поне да е като е...ач и сваляч, а не като мишка и мижитурка, на леглото и с памперси”, категоричен е любимецът на народа.   Той не е забравил и своите любими миски. На 21 май Пищова ще ръководи поредния от конкурсите си за моделки в Харманли. „Ще бъдем на гости на Митко Пайнера. Ще пеят Коцето, Борис Дали и Радо Шишарката. Ще бъдат и трите плеймейтки Вяра, Надежда и Любов. Ще стане голям купон с 30 мегаяки манекенки и миски. Ще се разцепим”, обещава плейбоят.   Наесен той се заканва да се включи отново активно и в политиката. „Започвам да се готвя за местните избори. Ще се кандидатирам за кмет на Велико Търново и за депутат. Болярите заслужават да ги ръководи пич като мене. Те ме обичат и ще ме изберат. Ще направя такава кампания, че свят ще им се завие на всички. И ще отнеса конкурентите си като куцо пиле домат, защото те са мишочета, а аз съм лъв”, пъчи гърди шоуменът.   Източник: Борба.бг", "date": "2018.04.24", "title": "Митьо Пищова пак ще се жени, годежът ще е на 24 май, сватбата на Голяма Богородица"}
{"url": "http://epicenter.bg/article/Melaniya-Tramp-posreshtna-semeystvo-Makron-v-Beliya-dom-s-ogromna-shikozna-shapka--Snimki-/152672/10/99", "text": "Първата дама на САЩ Мелания Тръмп грабна вниманието с шикозна бяла шапка по време официалното посрещане на френския президент Еманюел Макрон и съпругата му в Белия дом. Съпругата на президента на САЩ бе подбрала чисто бял ансамбъл по тялото. Асиметричният костюм от креп с широк колаж е на стойност $2,195 и е част от колекцията на \"Майкъл Корс\". Огромната шапка с периферия също е дело на дизайнера.  Бялото е сред любимите цветове на бившия словенски модел. Паметно бе неиното появяване в снежен панталон на Dior на тазгодишната среща на State of the Union address, тъй като цветът е считан за символ на женското избирателно право.   Цялостната визия на американската първа дама силно напомняше на модата от 80-те години и стилът на предшественицата й Джаки Кенеди. Съпругата на френския президент също бе подбрала бял костюм. Брижит Макрон носеше бяла рокля до коляното и леко сако с акценти по ревера и джобовете. Визията й отново бе модерна, олицетворяваща жената от XIX век.   След церемонията Мелания Тръмп и Бриджит Макрон ще разгледат заедно Националната галерия на изкуството.   Всички детайли около събитието се пазят в дълбока тайна. Ясен е единствено броят на гостите - около 150 души.   , като неспирно валят предположения около визията й. За момента в медийното пространство превес взима тезата, че тоалетът на домакинята ще бъде подбран от колекцията на френската модна марка Диор.", "date": "2018.04.24", "title": "Мелания Тръмп посрещна семейство Макрон в Белия дом с огромна шикозна шапка (Снимки)"}
{"url": "http://epicenter.bg/article/BChK-nagradi-akad--Tityanova-za-humanitarna-deynost-v-polza-na-obshtestvoto/152682/10/0", "text": "На тържествена церемония в централата на Български Червен кръст акад. Христо Григоров - председател на БЧК, връчи отличия за проявено човеколюбие и в знак на признателност за утвърждаване на хуманната същност на Червения кръст в интерес на обществото и държавата.    Наградените са акад. проф. ЕкатеринаТитянова, д.м.н. - професор по неврология, ръководител на Клиника „Функционална диагностика на нервната система“ във Военномедицинска академия – София и акад. Маргарита Каменова, д.м. - патоанатом, ръководител на клиника „Обща и клинична патология“ при УМБАЛ „Пирогов“.   Дни преди връчването на почетните грамоти проф. Екатерина Титянова - председател на Българската асоциация по невросонология и мозъчна хемодинамика, се завърна от Прага, където участва в XXIII среща на Европейското дружество по невросонология и мозъчна хемодинамика, проведена на16 април.   В международния форум участваха над 300 невролози, невросонолози, неврохирурзи, специализанти по неврология от 43 страни, от които и 9 български специалисти. Акад. Титянова представи 2 пленарни доклада, посветени на влиянието на 6-месечната домашна неврорехабилитация върху ефективността на мускулната помпа при болни с диабетна невропатия (Е. Титянова, Д. Любенова) и обзор върху терапевтичното приложение на високоинтензивния нискочестотен ултразвук в неврологията (HIFU).   Военномедицинската ни академия участва с две иновативни презентации, посветени на нов метод за ултразвукова треморограма (Е. Титянова, С. Каракънева, Р. Димова, М. Петришка, Цв. Колева) и ултразвуково изобразяване на пинеалната жлеза в норма и патология (Цв. Колева, С. Каракънева, М. Димчева, Н. Бекрийска, Е. Титянова).   На престижния медицински форум бяха представени нови методи и модификации - Fusion Imaging, сонотромболиза, ултразвукова невронавигация по време на оперативни интервенции, употреба на контрастни вещества и др.Следващият европейски форум по невросонология и мозъчна хемодинамика ще се проведе през април 2019 г. в Линц (Австрия).   По предложение на акад. Титянова - ръководител на катедра „Неврология, психиатрия, физиотерапия и рехабилитация, превантивна медицина и обществено здраве“ към Медицински факултет на СУ „Св. Кл. Охридски” бяха спонсорирани със степендии от Европейското дружество М. Димчева (студентка от СУ „Св. Кл. Охридски”) и новозавършилата медицина д-р Н. Бекрийска.     Проф. Титянова е академик на Българската академия на науките и изкуствата и академик на Сръбската кралска академия.    ", "date": "2018.04.24", "title": "БЧК награди акад. Титянова за  хуманитарна дейност в полза на обществото"}
{"url": "http://epicenter.bg/article/EK-schita-Balgariya-za-svoy-dobar-partnyor-v-sektor--Sport--/152677/8/0", "text": "Министерство на младежта и спорта организира „Съвместно обучение за създаване и развитие на Национална платформа за борба с манипулирането на спортни състезания”, защото в рамките на нашето председателство на Съвета на ЕС ние искаме да мобилизираме усилия за запазването на честния спорт и да привлечем още по-сериозно вниманието към темата, свързана с корупцията в спорта и уредените резултати. Tова каза министърът на младежта и спорта Красен Кралев във Варна по време на срещата на заинтересованите държави-членки на ЕС. Това съобщиха от пресцентъра на ММС.  Събитието е в изпълнение на проект по програма „Еразъм +”. Лектори на форума са представители на международни институции, борещи се с корупцията в спорта, като Интерпол, Европол и ООН, както и организацията Спортрадар - световен лидер в анализирането и лансирането на спортни данни и дигитално съдържание. От българска страна участват представители на МВР, Министерство на правосъдието, Комисия по хазарта, БОК и БФС. Целта на събитието е да допринесе за по-лесното и по-бързо създаване на Национална платформа от всяка заинтересована страна-членка, включително Българска национална платформа, която да се бори срещу корупцията в спорта.  Teмата е изключително всеобхватна, защото в процеса се включват множество различни участници и е много важно по-дълбокото влияние на институциите, които да дадат ясен знак за предприемане на съвместни действия. Целта на проекта е да допринесе за по-лесното и по-бързо създаване на Национална платформа от всяка заинтересована страна-членка, чрез която да се координира борбата срещу корупцията в спорта.  По данни на Международния център за спортна сигурност (ICSS) в спорта годишно се залагат около 2 трилиона долара, а около 140 милиарда долара се изпират чрез уговаряне на мачове и незаконни залагания.  “Създаването на Национални платформи или Национални координационни центрове за борба с манипулирането на спортни състезания е един логичен ход за противодействие на мач-фиксинга и други негативни явления в спорта. Убеден съм, че ефективната обмяна на информация между всички страни, които имат отношение към спортния процес, може да стои в основата на бъдещата успешна борба срещу мач-фиксинга. Защото ролята на националната платформа е да улесни и ускори споделянето на информация за подозрителни сигнали за измами с цел печалби от залози и да подобри координацията между имащите отношение към това институции”, заяви спортният министър.  Според Красен Кралев са необходими навременни мерки на всички нива в спорта - от превенцията в най-ранна възраст до строг контрол за спазване на правилата при активните състезатели. “Много важна е възпитателната роля на треньорите и наблюдателната роля на федерациите. За съжаление малко международни спортни федерации с изключение на футбола водят последователна и целенасочена борба срещу мач-фиксинга”, каза той. По думите му, Българският футболен съюз под напътствията на УЕФА противодействат успешно на мач-фиксинга и имат назначен собствен експерт по почтеността, който работи в тясно сътрудничество с всички органи и институции, имащи отношение към това явление. “Важно е да има адекватни мерки, с които да се противопоставим на лъжата, за да не позволим спортът да бъде използван като средство за реализиране на печалби чрез измами”, добави министър Кралев.  Според Красен Кралев най-голям е проблемът с трудното събиране на доказателства за мач-фиксинга, зад който стоят корупция, пране на пари и злоупотреби, за които няма национални граници. “През 2011 г. в Наказателния кодекс на Република България бяха включени текстове за престъпления срещу спорта, като дори вече има трима осъдени за това, че са опитвали да уредят мач на младежкия ни национален отбор, подкупвайки играчи. Въпреки това според юристи тези текстове се нуждаят от допълнителна прецизност, за да бъдат максимално ефективни. По тази причина смятам, че тази среща може да се използва от всички нас като представители на обединената европейска общност за обмяна на добри практики и идеи за начините, по които работи системата за борба с мач-фиксинга в отделните държави”, oбясни той и подчерта, че в България под координацията на Министерството на младежта и спорта вече е стартиран процесът за създаване на Национална платформа.  Ив льо Лостек, началник на отдел \"Спорт\" към ЕК, заяви, че България е първата държава-членка на ЕС, която прилага новите работни методи от Третия работен план за спорта (2017-2020 г.), а именно среща на заинтересованите страни по дадена актуална тема, инициирана от някоя от страните-членки. По думите му, страната ни е добър партньор на ЕК. Лостек ни поздрави за инициативата и обясни, че следващата държава, която ще организира такъв форум ще бъде Франция през втората половина на годината. Началникът на отдел \"Спорт\" изтъкна доброто взаимодействие на ЕК с ММС по линия на Председателството на Съвета на ЕС и поздрави екипа на ММС за отличната среда, която предоставя за активна и ефективна дейност по най-важните въпроси в сектора. Той бе категоричен, че темата за борба с манипулирането на спортни състезания е изключително актуална и поздрави екипа на ММС за избора й.  ", "date": "2018.04.24", "title": "ЕК счита България за свой добър партньор в сектор “Спорт” "}
{"url": "http://epicenter.bg/article/10-veche-sa-zhertvite--a-15-sa-raneni--sled-kato-van-se-vryaza-v-peshehodtsi-v-Toronto/152606/7/0", "text": "10 вече са жертвите, а 15 са ранени, след като ван се вряза в пешеходци в канадския град Торонто. Това съобщи началникът на полицията в Торонто Марк Сандърс. Полицията e задържала шофьора на вана Алек Минасян, 25-годишен жител на предградието Ричмънд хил. Мотивът за нападението все още не е известен. Въз основа на свидетелските показания обаче действията му категорично изглеждат преднамерени,  а не като случаен инцидент. Сандърс посочи, че полицията няма предишна информация за задържания.  Според телевизия Ен Би Си, която се позовава на американски и канадски представители на силите за сигурност, психическо заболяване, а не тероризъм, е водещата теория за нападението в Торонто. На този етап няма информация за пострадали българи, съобщи за bTV Петър Крайчев, консул на България в Торонто. Той предостави и телефон за връзка в консулството – 001 4168 921 738, като призова той да се използва по целесъобразност. \r\n \r\n", "date": "2018.04.24", "title": "10 вече са жертвите, а 15 са ранени, след като ван се вряза в пешеходци в Торонто"}
{"url": "http://epicenter.bg/article/Darzhavite-ot-G7-zad-Velikobritaniya--Rusiya-e--mnogo-veroyatno--da-e-vinovna-za-otravyaneto-na-Skripal/152608/7/0", "text": "Външните министри на държавите от Г7 приеха позицията на Великобритания, че Русия е „много вероятно“ да е виновна за отравянето на бившия руски агент Сергей Скрипал и дъщеря му Юлия Скрипал, предава Sputnik, цитирана от \"Фокус\". „Ние споделяме и се съгласяваме с оценката на САЩ, че е много вероятно Руската федерация да е отговорна за атаката и че няма друго правдоподобно алтернативно обяснение. Призоваваме Русия да отговори на всички въпроси свързани с инцидента в Солзбъри“, заявиха министрите в съвместно изявление. „Русия трябва да предостави пълно и завършено разкритие на своята програма „Новичок“ на Организацията за забрана на химическите оръжия във връзка с международните си задължения. Призоваваме Русия да изпълни своите задължения по Конвенцията за забрана на химическите оръжия, както и своите отговорности като постоянен член на Съвета за сигурност на ООН за поддържане на международния мир и сигурност,“ се казва още в изявлението.   Министърът на външните работи на Великобритания Борис Джонсън заяви, че страните от Г-7 ще създадат специална група, която ще се занимава с наблюдаване на поведението на Русия. Съответното изказване първият дипломат на Лондон направи в рамките на срещата на върха на „групата на седемте“, която се провежда в канадския град Торонто, отбелязва руският вестник „Коммерсант“. „Говорихме много за Русия и решихме да направим едно нещо. Каним се да създадем специална група Г-7, която ще следи за поведението на Русия“, разкри Джонсън. Съгласно думите му, в полезрението на групата ще влиза дейността на Русия в киберпространството, разпространяването на дезинформация, а също и „възможните опити за убийства“.", "date": "2018.04.24", "title": "Държавите от Г7 зад Великобритания: Русия е „много вероятно“ да е виновна за отравянето на Скрипал"}
{"url": "http://epicenter.bg/article/-quot-Zhelyaznata-leydi-quot--na-Turtsiya---koshmarat-na-Erdogan-za-prezidentskiya-post/152610/7/0", "text": "  \"Добрата партия\" отговаря на всички изисквания за участие в изборите. И ако сега се опитате да промените правилата, ще превърна живота ви в ад, заклевам се!\" - така Мерал Акшенер, основателка и председателка на \"Добрата партия\", отговори на турския президент Ердоган, който малко преди това беше обявил, че следващите избори ще се проведат не през ноември 2019, а още през юни тази година. Все още не е ясно дали партията на Акшенер, която беше основана през октомври миналата година, ще бъде допусната до изборите. Висшата избирателна комисия на Турция тепърва ще излиза с решение дали \"Добрата партия\" изпълнява всички изисквания, залегнали в турския избирателен закон. Но Акшенер има още една възможност да участва в изборите - ако успее да събере 100 000 подписа, тя може да се изправи срещу Ердоган като независима кандидатка на президентските избори.   Професор Юсуф Халачоглу, член на \"Добрата партия\", е забелязал силния характер на Акшенер още по време на нейното следване. \"Мерал Акшенер беше моя студентка. Тя никога не се предаваше. И неизменно постигаше всичко, което си беше намислила. Никой не можеше да я спре\", спомня си професорът. Нейната пробивност ще ѝ бъде от голяма полза в политиката, казва още той и добавя: \"Тя е истинска патриотка, а прогнозите ѝ почти винаги се сбъдват. Ето, предсказа, че ще има предсрочни избори и навреме започна да подготвя партията си за тях\". Политическата кариера на Акшенер започва през 1995 година, когато тя е сред приближените на първата министър-председателка на Турция г-жа Тансу Чилер. Година по-късно Акшенер става вътрешен министър в коалиционния кабинет на Чилер и консервативно настроения Неджметин Ербакан. Начело на вътрешното министерство тя си навлича гнева на мнозина в Турция, заявявайки, че лидерът на ПКК Абдуллах Йоджалан бил \"от арменско котило\". По-късно Акшенер поднася извинение за думите си и благодарение на политическия си опит успява да излезе невредима от скандала. През 2001 година Акшенер участва в изграждането на ислямско-консервативната Партия на справедливостта и развитието (ПСР), но много бързо се разочарова от Ердоган. След само четири месеца преминава в ултранационалистическата Партия на националистическото действие, където става съветничка на партийния лидер Девлет Бахчели. По-късно оглавява опозиционното крило в партията, а на 25 октомври 2017 година основава своята \"Добра партия\". Чуждите медии често сравняват Акшенер с Маргарет Тачър и затова я наричат \"Желязната лейди\". Медиите в Турция обаче я цензурират, а телевизиите ѝ отказват изяви, твърди турският политолог Башкън Оран. И въпреки това тя се радва на голяма популярност, казва още той и добавя: \"Всички хора, които не желаят диктатура в Турция, ще подкрепят онзи кандидат, който най-успешно се противопоставя на Ердоган. И по всичко изглежда, че това е именно Мерал Акшенер, която със сигурност ще привлече и избиратели на ПСР\". И наистина: актуално допитване показва, че 30 процента от турските избиратели харесват Акшенер. Но тя не бива да забравя, че изходът от гласуването на 24 юни ще зависи до голяма степен от вота на кюрдските избиратели, които представляват около 18% от общо 55-те милиона турски гласоподаватели, казва социологът Йозер Сенчер и добавя: \"Всички кандидати, които ще се изправят срещу Ердоган, трябва да се съобразят с този факт. А Мерал Акшенер би трябвало да си зададе въпроса дали може да привлече тези гласове и при нужда да подобри стратегията си\".   \r\n \r\n", "date": "2018.04.24", "title": "\"Желязната лейди\" на Турция - кошмарът на Ердоган за президентския пост"}
{"url": "http://epicenter.bg/article/Moshtno-zemetresenie-razlyulya-Turtsiya/152618/7/0", "text": "  13 души са били ранени при земетресение с магнитуд 5,4 бала по скалата на Рихтер, разлюляло тази нощ югоизточния турски окръг Адъяман, съобщи телевизия Си Ен Ен-Тюрк и Dir.bg.   От Обсерваторията в Босфорския университет в Истанбул уточниха, че трусът е бил регистриран в 3.34 часа местно време и е бил на дълбочина от 14 км, а епицентърът е бил в района на град Самсат. Последвали са 8 вторични труса с магнитуд до 2,7 бала по скалата на Рихтер.    Земетресението е усетено и в съседните провинции, като е предизвикало голяма паника сред населението. По първоначални данни 13 души са ранени.    По данни на турската телевизия НТВ ранените при труса са 18.   Турският премиер Бинали Йълдъръм заяви, че няма загинали при земетресениет.   Нанесени са обаче големи материални щети на редица сгради. Правителството започна работа за оценяване на нанесените щети и необходимостта от оказване на помощ, заяви премиерът, цитиран от телевизия НТВ.   В ефира на телевизията бяха показани кадри от Адъяман, на които се вижда, че са нанесени сериозни щети на редица едноетажни и двуетажни сгради и има разрушения.  ", "date": "2018.04.24", "title": "Мощно земетресение разлюля Турция"}
{"url": "http://epicenter.bg/article/Karayancheva--Razchitame-na-germanskata-podkrepa-za-skoroshno-prisaedinyavane-kam-Shengen/152625/7/0", "text": "  Отличните двустранни отношения и изключително активния политически диалог на всички нива обсъдиха председателят на Народното събрание Цвета Караянчева и председателят на Бундестага на Федерална република Германия Волфганг Шойбле. Това съобщиха от пресцентъра на Народното събрание. Те разговаряха в рамките на Конференцията на председателите на парламентите на страните-членки на ЕС, която се провежда в Талин, Естония.   Германия е наш стратегически партньор, доверен съюзник и дългогодишен приятел, отбеляза Цвета Караянчева. Двамата председатели оцениха много високо активното парламентарно сътрудничество и резултатните разговори на делегацията на Комисията по европейските въпроси на Бундестага през март с премиера Бойко Борисов, заместник-министър-председателя и министър на външните работи Екатерина Захариева и председателя на Комисията по европейските въпроси и контрол на европейските фондове Кристиан Вигенин.   България пое Председателството на Съвета на ЕС в труден период за Съюза и за Европа и ние благодарим за германската подкрепа и споделения опит за реализирането на приоритетите на Българското председателство и за защита на интересите и сигурността на европейските граждани, заяви председателят на българския парламент.   Цвета Караянчева благодари за ценната помощ, която германската страна ни предоставя по двустранна линия в ключови за България области като съдебна реформа, вътрешна сигурност, контрол и защита на границите, икономика, дуално образование и др. Тя подчерта, че разчитаме на германската подкрепа за скорошно присъединяване към Шенген и допълни, че страната ни е доказала, че може да се справи с тази тежка и отговорна задача в условията на безпрецедентен миграционен натиск.   Цвета Караянчева запозна председателя на Германския Бундестаг с усилията, които България полага по отношение на борбата с престъпността и реформите в съдебната система. Ние имаме ясна политическа воля, наясно сме какво очакват нашите партньори и работим активно, за да изпълним своите ангажименти така, както сме ги поели като страна-членка на ЕС, подчерта председателят на българския парламент. Като пример Цвета Караянчева посочи приетия само преди месеци от парламента Закон за противодействие на корупцията и за отнемане на незаконно придобитото имущество. Тя отбеляза също, че в актуализараната стратегия за национална сигурност, одобрена от парламента, миграционният натиск, корупцията, кибер сигурността са сред основните акценти.   Засилването на търговско-икономическите контакти и на инвестиционната активност на Германия у нас, бяха също сред темите на разговора. Всеки германски инвеститор е важен за нас и е добре дошъл в България, отбеляза председателят на парламента и увери, че страната ни е създала благоприятни условия за инвеститорите и за бизнеса. Цвета Караянчева и Волфганг Шойбле потвърдиха общата готовност за разширяване на ползотворния диалог и сътрудничеството между българския парламент и Бундестага на Федерална република Германия.   Председателят на Народното събрание отбеляза, че страната ни цени много високо възможностите, които предлага стажантската програма на Буднестага за млади българи, които всяка година в продължение на пет месеца имат възможност да се запознаят отблизо с опита на германската законодателна институция. Цвета Караянчева добави, че тя е особено полезна, защото допринася за развитието на културното многообразие, за контактите между младите хора и успешната им реализация.   Председателят на Народното събрание заяви, че изборът на Волфганг Шойбле за председател на Бундестага е заслужено признание за неговия доказан обществен и професионален авторитет като голям политик, държавник и лидер. Цвета Караянчева покани своя германски колега на официална визита в България. Волфганг Шойбле от своя страна прие да посети страната ни.  ", "date": "2018.04.24", "title": "Караянчева: Разчитаме на германската подкрепа за скорошно присъединяване към Шенген"}
{"url": "http://epicenter.bg/article/Napadatelyat-ot-Toronto-bil-zatvoren/152630/7/0", "text": "Алек Минасян, заподозреният за нападението с микробус в Торонто, при което загинаха 10 души и бяха ранени други 15 души, е посещавал програма в гимназията за ученици със специални нужди, където той често е ходел из коридорите със сведена глава и здраво стиснати ръце. Това твърдят негови бивши съученици, цитирани от \"Ройтерс\" и Нюз.бг.  От канадската полиция уточниха, че 25-годишният Алек Минасян е бил арестуван 26 минути, след като помете хора на тротоар с взет под наем бял микробус в северната част на Торонто.  Видео, заснето от случаен минувач, показва мъж, многократно сочещ предмет на полицай, който му крещи да \"залегне\", докато заподозреният настоява: \"Убий ме\".  Ширийн Чами си припомня, че бившият ѝ съученик не е проявявал насилие. По думите ѝ, Минасят е бил час от програма в средното училище \"Торнлеа\", в северните предградия на Торонто, за гимназисти със специални нужди.  Чами си го спомня, че е ходел из коридорите със стиснати ръце и с наведена глава, като мяучел.  \"Той не беше социален, а от това, което се спомням, той беше абсолютно безобиден\", разкрива бившата съученичка на Минасян.  Други двама негови съученици посочват, че са посещавали часове за ученици със специални нужди заедно с Минасян. Специални нужди е общ термин, използван в канадската образователна система, който обхваща учебни и поведенчески затруднения, както и физически увреждания. От полицията заявиха, че Минасян не им е бил известен досега и мотивите му са все още неизвестни. Началникът на полицията в Торонто заяви, че действията му \"определено изглеждат умишлени\".  Страницата на Минасян във \"Фейсбук\" не е достъпна.", "date": "2018.04.24", "title": "Нападателят от Торонто бил затворен и със специални нужди"}
{"url": "http://epicenter.bg/article/-Feysbuk--premahva-vse-poveche-publikatsii-s-ekstremistko-sadarzhanie/152636/7/0", "text": "Компанията Фейсбук заяви, че е премахнала или поставила под предупреждение 1,9 милиона публикации с екстремистко съдържание, свързани с Ислямска държава или Ал Кайда, през първите три месеца на тази година, което е двойно повече спрямо предишното тримесечие, предаде Ройтерс, цитирани от  .   Най-голямата социална мрежа в света също така публикува вътрешната си дефиниция за \"тероризъм\" за първи път в рамките на усилия за по-голяма прозрачност по отношение на вътрешните операции на компанията.   Европейският съюз оказва натиск върху Фейсбук да премахва публикациите с екстремистко съдържание колкото се може по-бързо.   От 1,9-те милиона публикации с екстремистко съдържание, по-голямата част са били премахнати, а малка част са получили предупредителен етикет, тъй като служели за информационни или антитерористични цели, посочи компанията.  ", "date": "2018.04.24", "title": "„Фейсбук“ премахва все повече публикации с екстремистко съдържание"}
{"url": "http://epicenter.bg/article/Tsenata-na-nefta-varvi-uporito-nagore--Koy-pravi-tozi-podarak-na-Kremal--/152643/7/0", "text": "Нефтът от сорт Брент за първи път от 4 години насам преодоля психологическата бариера от 75 долара за барел. При това икономически експерти прогнозират, че това далеч не е пределът. Цените се вдигат поради няколко фактора, пряко свързани с основните доставчици на \"черното злато\" на световния пазар, отбелязват руските медии.  Заради усложненията в икономиката на Венецуела, обемите на добив в страната през последните месеци вървят надолу. Но Венецуела в случая не е основният фактор, твърдят специалистите. Основната причина са заплахите на САЩ да се откажат от ядрената сделка с Иран, политика, активно подкрепяна от Израел. Тя обаче означава автоматично възобновяване на санкциите срещу иранския нефтен сектор.  Към причините за ръста на цените трябва да се добави и ситуацията около Саудитска Арабия, която вече води война на един фронт - в Йемен, и се готви да открие и втори - в Сирия.  Още един фактор, който влияе върху цените на петрола, може да е свързан и с това, че ислямистите в Сирия окончателно губят нефтените ресурси на страната, чрез които те откровено упражняваха дъмпинг върху пазара на \"черно злато\".  Ако се вярва на прогнозите на икономистите, към лятото барелът сорт Брент ще достигне 80 долара, а към края на годината ще достигне и отметката от 90 долара.  При това, отбелязват руски икономисти, курсът на долара и еврото към рублата не върви към нивата отпреди неотдавнашното им рязко поскъпване. Експертите виждат в това стратегическо решение на руската Централна банка и правителството - скъпият нефт и евтината рубла помагат да хазната да получи по-големи суми в рубли, за да осъществи вложения в социални програми, за които говори наскоро и президентът Владимир Путин.  Тоест, чрез цената на нефта някой прави особено ценен подарък за руските власти...    ", "date": "2018.04.24", "title": "Цената на нефта върви упорито нагоре. Кой прави този подарък на Кремъл? "}
{"url": "http://epicenter.bg/article/Nameriha-trup-na-ubita-balgarka-do-plazh-v-Sitsiliya-/152644/7/0", "text": "Труп на жена беше открит захвърлен до плажа на сицилианския град Катания „Ла Плая” на 22 април, съобщиха италианските медии, цитирани от \"Монитор\". Според в. ”Република” той бил идентифициран от властите – става въпрос за 30-годишната Николина Маринова.  Полицията предполага, че тя е била убита с изстрел в лицето. Разследването се води в средите на проституцията. Според хипотезите вероятен убиец е бил или клиент, или сводник на жертвата.  Властите са идентифицирали жертвата благодарение на процедура за разпознаване на пръстовите отпечатъци. Намерено е и фотокопие на стар документ на жената.  Българката имала значителни рани по лицето и главата, както и много кръв по себе си. Тя била само по сутиен и яке. Според съдебните лекари смъртта е настъпила 3 дни преди откриването на тялото. Изключено е наличието на сексуално насилие върху жертвата. Властите са открили дело за убийство.  Трупът на българката до плажа бил видян случайно от чужда туристка, която подала сигнал до Финансовата гвардия. Трупът бил облегнат на стена до плажа, сякаш жената била седнала насред намиращия се там боклук.  ", "date": "2018.04.24", "title": "Намериха труп на убита българка до плаж в Сицилия "}
{"url": "http://epicenter.bg/article/Donald-Tusk-zapochna-obikolka-na-Zapadnite-Balkani/152656/7/0", "text": "  Във вторник председателят на Европейския съвет Доналд Туск започна обиколка на Западните Балкани, в хода на която ще бъде в Тирана, Подгорица, Белград, Прищина, Сараево и Скопие, предава скопският телевизионен канал  „Сител“,  съобщи агенция „Фокус“ .   На 27 април Туск ще посети Скопие и ще участва на срещата на лидерите на страните-участнички в Процеса Бърдо-Бриони, на която домакин е македонският президент Георге Иванов. Обиколката на политика ще бъде фокусирана върху подготовката за срещата на върха Европейски съюз – Западни Балкани, която ще се проведе на 17 май в София.   „ Посланието към нашите приятели е ясно: ЕС е и ще бъде най-сигурният партньор за целия регион, както и най-големият инвеститор, най-големият дарител, най-големият търговски пазар и най-добрата надежда за по-добро бъдеще на гражданите. Срещата на върха ЕС – Западни Балкани в София трябва да потвърди европейската перспектива за региона и, което е още по-важно, да подобри връзките с региона и в самия регион“, изтъкна Туск преди посещението.   Председателят на Европейския съвет започва обиколката на Западните Балкани с визита в Тирана, където ще се срещне с премиера на Албания Еди Рама, а по-късно през същия ден ще се види и с министър-председателя на Черна гора Душко Маркович. За сряда е предвидена среща със сръбския президент Александър Вучич в Белград. В четвъртък Туск ще бъде в Прищина и Сараево, като ще проведе разговори с косовския президент Хашим Тачи, а в Босна и Херцеговина – с членовете на президентството Драган Чович, Младен Иванич и Бекир Изетбегович.   В последния ден от обиколката на Западните Балкани Туск ще бъде в Скопие, където има планирана среща с македонския премиер Зоран Заев.   „ Всички срещи ще бъдат добра възможност за подготовка на предстоящата среща на върха в София на 17 май“, се казва в съобщението на Европейския съвет във връзка с обиколката. Там се добавя, че „това ще бъде добра възможност да се разговаря за двустранните отношения с ЕС“.  ", "date": "2018.04.24", "title": "Доналд Туск започна обиколка на Западните Балкани"}
{"url": "http://epicenter.bg/article/Moskva-ne-e-dovolna-ot-otgovorite-na-London-po-sluchaya--Skripal--/152661/7/0", "text": "Москва не е доволна от отговорите на Лондон на въпросите по ситуацията около отравянето на Сергей Скрипал и неговата дъщеря Юлия, заявиха пред РИА Новости от постоянното представителство на Русия при Организацията за забрана на химическите оръжия (ОЗХО).  „Със сигурност ще ни трябва време, за да направим по-задълбочен анализ. Първото ни впечатление е, че британците не са отговорили на най-важните въпроси, които им зададохме“, поясниха от руската дипломатическа мисия. От там добавиха, че се разглеждат възможни варианти за по-нататъшни действия.  РИА припомня, че Москва зададе въпроси на Лондон на 13 април и настояваше за спешен отговор – не по-късно от 17 април. Великобритания отговори в десетдневен срок, позовавайки се на Конвенцията за забрана на химическото оръжие.  Отношенията между Русия и Великобритания се изостриха рязко на фона на инцидента в Солсбъри, където бяха отровени работилият за британските служби бивш полковник от ГРУ Сергей Скрипал и неговата дъщеря Юлия. Лондон твърди, че руската държава е участвала в отравянето на семейство Скрипал с нервно-паралитично вещество А-234, а Москва отрича категорично.   ", "date": "2018.04.24", "title": "Москва не е доволна от отговорите на Лондон по случая „Скрипал“ "}
{"url": "http://epicenter.bg/article/Prints-Charls--Iskam-da-imam-vreme-za-vnutsite-si-/152663/7/0", "text": "Аз ще положа всички усилия да прекарвам повече време с моите внуци, заяви принц Чарлс, предаде Скайнюз, цитиран от Новини.бг.   Синът на британската кралица Елизабет II, който е пряк наследник на трона на Обединеното кралство, коментира раждането на третото дете на неговия син принц Уилям и Кейт Мидълтън.   Чарлс посочи още, че е бил много зарадван от появата на момченцето, чието име все още не се съобщава.   \"Сега искам да имам повече време, за бъда с внуците си\", заяви още Чарлс.   Той също поздрави сина и снахата си с раждането на бебето.   Принцът, освен на трите деца на херцогинята и херцога на Кеймбридж, е дядо на внуците на съпругата си Камила Паркър-Боулс. Тя е баба на пет деца на родените от от първия й брак дъщеря Лора и син Том.", "date": "2018.04.24", "title": "Принц Чарлс: Искам да имам време за внуците си  "}
{"url": "http://epicenter.bg/article/Ramzan-Kadirov-zaplashi-Tramp-i-Merkel-s-arest-i-zatvor-/152667/7/0", "text": "Лидерът на Чечения Рамзан Кадиров обяви, че отдавна е въвел ответни санкции срещу Доналд Тръмп, Ангела Меркел и други западни чиновници.  \"Само да се появят на територията на републиката и ние веднага ще ги арестуваме и затворим. Ако при нас се появят техни банкови сметки, ние веднага ще ги блокираме\", заяви Кадиров в ефира на тв канала \"Россия 24\".  През декември 2017 г. САЩ вкараха в \"списъка Магнитски\" пятима руски граждани, включителни чеченския лидер. Той влезе в санкционния списък за \"нарушение на правата на човека\". В края на март Естония забрани на Кадиров и още 49 руснаци влизането в страната на същото основание.  Самият Кадиров си обяснява мерките на Вашингтон срещу него с това, че американците не могат да му простят неговата отдаденост на борбата с тероризма. А решението на Талин за санкции - с това, че естонците \"угодничат пред американците\".  САЩ приеха \"закона Магнитски\" през декември 2012 г. Той предполага санкции срещу руснаци, които, според американските власти, са замесени в нарушения срещу правата на човека. Москва, от своя страна, нееднократно е заявявала за недопустимостта от политизация на делата по въпросния закон.  ", "date": "2018.04.24", "title": "Рамзан Кадиров заплаши Тръмп и Меркел с арест и затвор "}
{"url": "http://epicenter.bg/article/Detsa-sazdadoha-prikazka-za-Evropeyskiya-sayuz/152645/6/0", "text": "  По идея на зам.-председателя на ДПС и евродепутат Филиз Хюсменова Световния ден на книгата и авторското право – 23 април - беше отбелязан с четене на любими книги.   С цел насърчаване на интереса на децата към четенето и споделянето на книги, второкласници от СОУ „Христо Ботев\" в град Кубрат се събраха в библиотеката на учебното заведение и прочетоха откъси от любимите си книжки, като демонстрираха отлични четивни умения.   Проявата беше организирана от Европейския информационен център на евродепутата в гр. Разград. Специален гост на срещата беше кметът на Община Кубрат Алкин Неби, който поздрави учениците за техните постижения с пожелание да запазят интереса си към четивата и да продължат да преоткриват удоволствието от книгите.   Регионалният координатор на Европейския информационен център в Разград - Юмгюл Ахмедова разясни ползите от четенето и въздействието му върху личностното развитие, изразяващо се в обогатяване на знанията, повишаване на грамотността и развиване на креативното мислене.   Децата споделиха отношението си към любими литературни герои и поуките, до които са достигнали от приказките. Любознателните възпитаници заедно създадоха приказка за Европейския съюз. За активното си участие учениците получиха лични вдъхновяващи послания, пробуждащи любовта към четенето, книжки с приказки и лакомства.  ", "date": "2018.04.24", "title": "Деца създадоха приказка за Европейския съюз"}
{"url": "http://epicenter.bg/article/Krum-Velev-organizira-parviya-karving-festival-v-Borovets-/152684/6/0", "text": "  За първи път у нас ще се проведе „Фестивал на скулптури от дърво с резачка“ от 18 до 20 май в курорта Боровец, ваканционно селище \"Ягода\". Идеята е на майстора-резбар Крум Велев, който е сред малцината в страната, които практикуват карвинг и преобразяват неугледните дънери в изящни произведения на изкуството.   Това е първият подобен арт фестивал, чиято цел е да събере на едно място творците, които резбоват скулптури от никому ненужни дървени трупи с резачка.   Крум Велев - организатор и участник във фестивала, е убеден, че повече подобни събития могат да акцентират вниманието към опазването на природата и възпитанието в любов към флората, която може да присъства като красива пластика в екстериорното пространство и в интериора на всеки дом.   Поканата е към всички, които желаят да видят или да се научат как не с магическа пръчка, а с резачка, дървото оживява и се преобразява. Любопитната инициатива позволява да превърнете почивката в планината в още по-незабравимо преживяване. Всички гости могат да се срещнат и да поговорят с майсторите на скулптури от дърво с резачка (карвинг) за тайнството на този вид дървообработка.   „За всички гости, които посетят фестивала, удоволствието е 3 в 1 - ще подишат чист Боровешки въздух, ще хапнат и пийнат сред природата, докато пред очите им се раждат творенията от дърво“, категоричен е Велев.   Не чакайте последния момент, защото Боровец е прекрасна дестинация и зиме, и лете, а финландското селище предоставя великолепни условия за престой на гостите на фестивала. Ще бъдат осигрени трупи, ток, преспиване и храна за всички участници.   Но и тези, които не могат да посетят арт феста, а дойдат след 20-и май във ваканционно селище „Ягода“, ще могат да се полюбуват на творбите от дърво, които остават тук в полза на спонсора, за да радват гостите на именития ни курорт.   Условията за провеждане на фестивала са прекрасни. Поради забавно-творческия характер мотото му е: „Keepcalm или пък к'вото - такова\". Хубавото време и доброто настроение са препоръчителни, а според организатора „дори да идва краят на света, той ще го посрещне, докато прави скулптури с резачка в ръка“.   Медиен партньор на фестивала е сайтът „България без граници“. ", "date": "2018.04.24", "title": "Крум Велев организира първия карвинг фестивал в Боровец "}
{"url": "http://epicenter.bg/article/Ivan-Milev-vdahnovi-lyubimka-na-Raykonen/152685/6/0", "text": "Любимка на звездата от Формула 1 Кими Райконен е вдъхновена от гениите на четката Иван Милев и Илия Петров за изложбата си \"Мото\", която ще бъде открита на 26 април в прочулата се с ексклузивни експозиции галерия Нирвана.   Собственикът на арт пространството Ники Младжов подава ръка на младата художничка Моника Тошева, която ще заведе гостите на галерията в Тоскана с платната си.   Вдъхновението за името на изложбата идва от изследване на Моника, което разкрива, че Националната Художествена академия има традиции в даването на задачи на млади творци със задачата \"Мото\".   Така на бял свят се появяват \"Мото Падишах\" на Иван Милев и \"Мото На Чешмата\" на Илия Петров, и двамата - възпитаници на НХА.   Заглавието на изложбата е заигравка с инициалите на Моника Тошева и въвеждане на ценителите на изкуството в света на поп-арта през призмата на българската художничка, която е горда с факта, че Кими Райконен има нейна картина в къщата си.   \"Едно пътуване в приказна Италия ме вдъхнови да създам пейзажи от Сиена, Рим, Флоренция, Сан Джиминиано, Питилиано, Кастилионе дела Пеская. Ако галерия Нирвана имаше вкус, той щеше да е на вкусен италиански сладолед”, убедена е младата художничка.   Двадесет и девет годишната красавица скоро ще защитава докторска дисертация в Националната художествена академия. Тя работи като арт мениджър и преподавател, пише разкази и поезия.   Моника, която има кураторски проекти с млади автори, участва в благотворителна изложба в Женева, където за ден те са откупени за 5000 евро. Картина на Моника е била сред официалните подаръци за Ричард Брансън по време на гостуването му у нас.   Творба на младия талант участва и в експозиция в Парламента с цел събиране на средства за реставриране на стенописите в храм-паметника „Александър Невски”.", "date": "2018.04.24", "title": "Иван Милев и Илия Петров вдъхновиха любимка на Райконен"}
{"url": "http://epicenter.bg/article/Valeriya-Veleva--Nima-prevarnahme-BG-predsedatelstvoto-v-alkoholna-destinatsiya-kato--quot-Slanchev-bryag-quot-/152623/11/33", "text": "Наистина не можех да повярвам, че това може да се случи в европейска България, в моята България, която искаме да представим като модерна държава, която мисли за своето бъдеще – реализацията на младите хора.   Очаквах веднага да дойде опровержение от Министерството на българското европредседателство. Пресцентърът на Министерството на младежта и спорта - организатор на форума, излезе вчера с дистанцирано становище по случая, което фактически не опровергава статията в EURACTIV.   Значи сме се опозорили!?   На 17-19 април в рамките на Българското европредседателство в София се организира Младежка конференция, която има за  Темата е важна, отговорна, изисква сериозно отношение. В София пристигат младежи от цяла Европа с надеждата да проведат истинска дискусия по проблемите, които взривяват живота на младите днес.   - организационни проблеми със самолетни билети; - повърхностно отношение на организаторите към дискутираните теми; - неподходящо поведение на официалните лица от правителството.     -  . Говорят шаблонно, безсмислено. Говорят, за да отбият номера. На мното от панелите даже не дават думата на младежите. Дискусия не става. Резултат от форума няма.   -  и вадят на трибуната председателстващия в момента Съвета на ЕС - българският премиер, който в свой стил говорил бащински на младите, като ги насърчил да не забравят основното си задължение - да се размножават, давайки им за пример германски министър със 7 деца! Ние сме свикнали на свободната реч на премиера и бихме приели това с усмивка, но на младите европейци думите му прозвучали като грубо вмешателство в личния им живот. В Европа това е скандал! За да се избегнат конфуза, организаторите наредили на „доброволци да стават и апладират българския премиер по време на речта му”- цитирам отново  EURACTIV. Кому е било нужно това? Сякаш сме се върнали във времето на Тодор Живков! И не е ли обидно за премиера да му докарват \"агитка\"?   -  . Българският организацонен гений го запълнил по най-елементарния и прост начин - с обилна пиячка. За изненада на участниците на форума е внесен твърд алкохол, който се лее щедро по коридорите на НДК и от който делегатите, естествено, започнали да плетат крака като английските туристи през август на „Слънчев бряг”. Чудна картинка, запечатана автентично от EURACTIV!   -   европейските младежи били заведени не на изложба или концерт (впрочем такива в рамките на Българското европредседателство все още няма), а на бар (!?!), където полуголи стриптийзьорки им показали в действие „силата на равенството между половете у нас и възможностите за включването на младите жени в политическия процес”. Пълен потрес!    която рисува образа на България пред Европа и то по време на Българското европредседаателство.   Цитирам думите на Луис Алварадо, президент на Европейския младежки форум пред в EURACTIV: „  разказва още Алварадо.   Как да не ти се свие сърцето? Как да не си гневен? Защо заради бездарници и безхаберници трябва да се каля образа на България навън? Нима и Българското европредседателство стигна дотам да се рекламира с евтин алкохол и евтини момичета? Докога ще търпим некадърието да ни проваля?      - Вярно ли е написаното в EURACTIV за проведения у нас Европеййски младежки форум? - Ако „да”, кой ще понесе отговорност и как? - Ако „не”, защо не опровергавате тези факти, които ЗЛЕПОСТАВЯТ България? - Как ще се промени оценката на европейските млади, че Българското председателство е променило един утвърден процес от предишни младежки конференции и е подкопало процеса на изграждане на образа на Европа като пример за целия свят и вдъхновение за младите хора? - Как ще се отхвърлят съмненията, че у нас се харчат безконтролно, безцелно и безмислено европейски пари? - Защо официалната реклама на Българското европредседателство върви в сайтове за готварство, за клюки и продавалници?   Преди седмица министър Лиляна Павлова отчете като успешни първите три месеца от Българското европредседателство, хвалейки се с над 1000 проведени у нас заседания, в които са участвали повече от 10 000 делегати.   Но в случая е вярна поговорката, че една лъжица катран в кацата с мед, е достатъчна, за да вгорчи всички розови отчети.    ", "date": "2018.04.24", "title": "Валерия Велева: Нима превърнахме БГ председателството в дестинация ала \"Слънчев бряг\"?"}
{"url": "http://epicenter.bg/article/Siriyski-diplomat--SASht-e-tayniyat-kuklovod-na-siriyskata-kriza/152642/11/0", "text": "  САЩ е тайният кукловод на сирийската криза. Това заявява посланикът на Сирия в Китай Имад Мустафа в интервю за ТАСС. В него той анализира причините за конфликта в Сирия, продължаващ повече от седем години, при който загинаха над половин милион души.   В интервюто за ТАСС Имад Мустафа разказва за истинските причини за въздушния удар на САЩ, Франция и Великобритания на 14 април. Според него това е „варварски акт“, с който САЩ, Франция и Великобритания дават лош пример на целия свят. Не може днес да нарушаваш международното право, а на следващия ден да обясняваш на другите държави, че са длъжни да го спазват, смята дипломатът.   Имад Мустафа е категоричен, че химическата атака в Дума е изфабрикувана и затова въздушните удари са нанесени преди инспекторите от Организацията за забрана на химическите оръжия да са инспектирали случая.   , твърди посланик Мустафа.   И разказва какво се е случило в същност:     Обяснението, което посланикът на Сирия в Китай дава на това е, че джихадистите са получили инструкция от спонсорите си да не оставят града „просто така“, а „поне да дадат повод за нападение над сирийската армия“.   И така най-неочаквано целият свят научил за химическата атака. „Тя беше на телевизионните екрани на CNN, BBC и Fox News“, казва дипломатът в интервюто за ТАСС.   Имад Мустафа подчертава, че желанието на сирийското правителство е да се проведе безпристрастно разследване в Дума. Той обаче припомня как са действали експертите на световната организация предишния път.     Провеждането на прозрачно, неутрално и обективно разследване не е в интерес на Запада, поне на САЩ, е изводът на дипломата.     , анализира посланик Мустафа.   Според него .   , казва посланик Имад Мустафа.    ", "date": "2018.04.24", "title": "Сирийски дипломат: САЩ са тайният кукловод на сирийската криза"}
{"url": "http://epicenter.bg/article/Tsatsarov-ot-Bryuksel--Arestite-sreshtu-koruptsiyata-ne-se-haresvat-ot-grantovo-zavisimi-polititsi--/152649/11/34", "text": "  - Конференцията е организирана от българския евродепутат Емил Радев и е на тема „Кибертероризмът и готовността на Европейския съюз за това предизвикателство“. Форумът ще бъде открит от председателя на ЕП Антонио Таяни и е с участието на българския еврокомисар Мария Габриел. Конференцията е насрочена в съвсем кратко време след датата 17 април. Точно на тази дата ЕК обяви новите си законодателни предложения, свързани със събирането на т.нар. електронни доказателства, европейска заповед за запазване на електронни доказателства и европейска заповед за изземване на електронни доказателства. Въпросът е изключително актуален, а моето участие в конференцията е свързано с презентация на тема „Практически предизвикателства при разследването на кибертероризъм“.    - Поддържам постоянна връзка с колегите от Специализираната прокуратура. В конкретния случай се касае за операция по противодействие на корупцията и разследване на корупционни престъпления, извършени от служители на Автомобилната инспекция в Благоевград. Операцията се провежда съвместно с ГДБОП, но нека да дадем време на колегите за работа и прецизиране на доказателствения материал, както и на обвиненията. Мисля, че утре Специализираната прокуратура и ГДБОП ще бъдат в състояние да дадат повече информация за медиите по този случай. А, иначе мога да Ви кажа, че да – това е времето за действие! Друг е въпросът, че действията ни се коментират по различен начин. За едни нашата работа е добра, за други нашата работа не съвпада с техните очаквания, политически интереси и т.н.    - Нека изхождаме на първо място от положението, че всеки има право на позиция. Що се отнася до хората, които практикуват и се хранят от политиката, в крайна сметка това е тяхно право и бих казал тяхно задължение. По-скоро проблемът или това, което ме учудва е нещо друго – как хора, които на думи стоят на изключително силни антикорупционни позиции и претендират, че се занимават с политика, независимо от размера на електоралната подкрепа, която имат, от една страна критикуват случаите, в които според тях има бездействие на органите на досъдебното производство, прокуратурата и МВР, а в случаите, в които прокуратурата подема истинска борба срещу корупцията, са недоволни отново! На практика ми се струва, че тяхното недоволство е насочено срещу работата на прокуратурата, защото явно за тези хора изгодно е бездействието, както на МВР, така на Комисията за противодействие на корупцията, така и на Прокуратурата. Нашето действие не се вписва в техните планове!    - Не, мисля че трябва да направим разграничение. По отношение на адвокатите, те осъществяват функция на защита в наказателния процес. Прокурорът има задължението да бъде обективен, т.е. да събира както всички доказателства, които са в подкрепа на обвинението, така и всички, които обосновават защитната теза. Адвокатът няма такова задължение. Вярно е, че доста колеги както Вие се изразявате обиколиха телевизионните студия. Вярно е, че някои от тях изказваха тези, които нямат абсолютно нищо общо с действителността и със събрания доказателствен материал по делото по отношение на връщането на пари, по отношение на това, че те са върнати и по този начин загубени като доказателствен материал. Трябва да отчитаме едно – изявленията на адвокатите са изявления на хора, на които се плаща за това. Т.е. тези хора работят, за да защитят своите клиенти и на практика си заработват своите хонорари, в което няма нищо лошо. Адвокатите работят именно това. Но политиците поне трябва да бъдат една идея по-обективни. Разбира се тази оценка не касае всички политици. Аз вече казах пред Вас, че тази оценка касае политици, за които бездействието на прокуратурата е удобно. Има политици, за които бездействието на прокуратурата винаги е обект на критики и сега се оказва, че действието на прокуратурата отново е обект на критики. Същите тези политици ръкопляскаха и адмирираха случаите, в които румънските телевизии показваха местни политици, които влизат с белезници на ръце в Антикорупционната прокуратура на Румъния. Изведнъж се оказва, че пренасянето на дори малка част от тези събития в България някакси не се вписва в техните политически сметки. Честно казано аз ги разбирам. Повечето от тях са хора, които нямат и ден на работна заплата. Повечето от тях са хора, които са живели и продължават да живеят от грантове. Опасността тези грантове да секнат е една от причините, с които можем да си обясним тяхната реакция сега.    - Честно казано, тези атаки не са преставали. И понеже не са преставали, на моменти, без да го казвам в лошия смисъл, човек свиква с тях. Хубаво е човек да има съзнанието да върши своята работа независимо от това какво мисли за него този или онзи, които се храни с грантове. По-важното е нещо друго – колегите ми прокурори и колегите ми от Антикорупционната комисия да имат ясното съзнание, че работят в името на закона и че имат пълната подкрепа на ръководството на прокуратурата.    - Мисля, че още в началото на своята работа Антикорупционната комисия показа, че очакванията, които са заложени в закона са оправдани по отношение на нейната работа. Взаимодействието между Прокуратурата и КПКОНПИ е изключително добро. Първите резултати го доказват. Отделен е въпросът, че както споменах пред Вас тези действия не се харесват на много хора, но такава е реалността – ние просто ще продължаваме да изпълняваме закона.    - Аз мисля, че както Антикорупционната комисия, така и прокуратурата ще продължат по начина, по който работят досега, независимо кой, как и по какъв начин ги критикува. Ние ще вършим своята работа. Мисля, че и колегата Георгиев е изразил на глас точно тази позиция.  ", "date": "2018.04.24", "title": "Цацаров от Брюксел: Арестите срещу корупцията не се харесват от грантово зависими политици! "}
{"url": "http://epicenter.bg/article/Televiziite-na-Kremal-izpolzvali-star-film--za-da-dokazhat--che-himicheskata-ataka-v-Duma-e-instsenirana/152665/11/0", "text": "Руски телевизии, близки до Кремъл, използват кадри от филм, за да докажат, че в сирийския град Дума не е имало химическа атака, а всичко е инсценирано. За това съобщават руски опозиционни медии.   „В новините си федералните телевизионни канали представиха като доказателство, че химическата атака в сирийския град Дума е инсценировка, кадри от сирийски художествен филм от преди две години“, пише в публикация на сайта на„Ехо Москвы“. В нея се посочва, че на това е обърнал внимание телевизионния канал „Дождь“.   „Первый канал и Россия-1 се опитаха в неделя да убедят зрителите си в това, че в град Дума не е имало никаква химическа атака. Че я е инсценирала сирийската неправителствена организация Белите каски. Водещите на руските телевизионни канали показаха като доказателство на версията за инсценировката кадри от художествен филм от 2016 г. Още тогава тези снимки се появиха във вестник Global Times. Лентата на сирийския режисьор Хумама Хусари разказва за химическата атака в страната три години по-рано. Водещата по Первый канал обаче демонстрирайки в ефир кадри от снимачната площадка, говореше за свидетелства на очевидци и видеокадри, заснети от ислямистите в болницата. Всичко това, според думите на водещата, доказва, че химическата атака в Дума на 7 април е инсценировка“, съобщава „Дождь“, цитиран от „Ехо Москвы“.   В публикацията се посочва също така, че същите кадри са били показани и в предаването „Вести недели“ с водещ Дмитрий Кисельов. В предаването свидетел разказвал как е снимана инсценировката: „Децата от квартала бяха разхвърляни: някои в колите, други до тях, трети – под. Всичките бяха все едно че загинали. Лицата им бяха жълти.“ Нито един от двата телевизионни канала не направил уточнението, че кадрите са заснети дълго преди химическата атака в град Дума, пише в публикацията на „Ехо Москвы“.   Същата версия поддържа и друга руска медия – сайта znak.com. В неговата публикация по темата се посочва, в телевизионното предаване на Кисельов дори имало интервю с Фарес Мухамад Майяс, представен като участник в снимачната група. Точно негови са думите са жълтте лица на децата.   Новината на „Дождь“ повтарят и други руски опозиционни медии, като \"Новые Известия\". След като подробно разказват версията на \"Дождь\", те подчертават, че властите в Сирия отричат да са използвали химическо оръжие, а руското външно министерство нарича „постановка“ кадрите, разпространени от западните медии.        ", "date": "2018.04.24", "title": "Телевизиите на Кремъл използвали стар филм, за да докажат, че химическата атака в Дума е инсценирана"}
{"url": "http://epicenter.bg/article/Slachvo-Atanasov--Fenat-s-bombichkata-nyama-da-stapi-na-stadiona-do-zhivot-/152670/11/34", "text": "    - Във всяко едно общество, за да се реши един проблем, трябва да има червена линия, която да бъде премината. Дълго време футболните хулигани на Англия хвърляха в ужас не само своята страна, но и цяла Европа. Трагедията на стадион „Хейзъл\" в Брюксел на 29 май 1985 г., когато загинаха 39 футболни запалянковци, обаче доведе до драконовските мерки, които британските власти предприеха за въвеждане на ред по стадионите. Тяхната точка на пречупване беше \"Хейзъл\". Нашата точка на пречупване беше миналата сряда, когато хвърлена от фен бомбичка обезобрази 24-годишната полицайка. Беше премината мярата. И сега виждаме едно толкова единно общество, което настоява за радикални мерки срещу футболните хулигани. Още по-рядко явление е и единодушието по този въпрос на всички партии в парламента. Те категорично са за нов закон, който ще го наречем не за футболно, а за спортно хулиганство, защото такива прояви има и на баскетболни, и на волейболни мачове, изобщо на спортни събития. Ситуацията е такава, че изисква твърди закони. Между другото това нещо вече са го направили държави, където демокрацията е много по-развита от нашата. Говоря за Италия, Испания, Англия.    - Още при първата ми среща със спортния министър Красен Кралев стигнахме до идеята, че сегашният закон за опазване на обществения ред при провеждане на спортни мероприятия от 2004 година е изживял времето си и не отговаря на съвременните изисквания. И още тогава, преди 6 месеца, започнахме да работим върху нов закон.  Идеята беше някъде през септември да сме напълно готови. Инцидентът с ранената полицайка наложи да форсираме нещата. вече поех ангажимент законът да е готов до два месеца, за да бъде предложен на обществено обсъждане. Целта е до август да бъде внесен в парламента, за да може да влезе в сила за новия футболен сезон.    - Да започнем с това, че за първи път се дава определение какво е спортно хулиганство. Изредени са цели 13 точки с действия, които попадат в тази квалификация. Започва се от ругатни и вулгарни жестове и се стига до опити за нахлуване на терена и използване на оръжие и пиротехника. Съответно и наказанията започват от глоби от 1000 до 2000 лева и задържане за определен срок в МВР до забрана на посещение на спортни мероприятия в страната и чужбина, включително и за доживотна забрана при особени тежки случаи. Разбира се, ако става дума за престъпление, то вече се наказва според Наказателния кодекс. Една от най-съществените промени, които са предвидени е по-бързото правораздаване за спортните хулигани. Съдът трябва да се произнесе до 24 часа по бързата процедура, защото става въпрос за изключително сериозна обществена опасност. Обжалването на втора инстанция също трябва да стане до 24 часа, а в следващите три дни да има окончателно решение. С други думи до пет дни провинилият се запалянко да бъде ефективно наказан.  В работната група се обсъждат и по-радикални идеи като решението за забрана на достъпа до спортни събития да се налага направо от МВР без санкция на съда, както е в доста западни държави.    - Въвеждаме стюардите, които клубът домакин трябва да осигурява, за да се грижат за реда по трибуните. Те ще преминават специализирани обучителни курсове, организирани от лицензирани спортни организации по програма, съгласувана с министерството на младежта и спорта и МВР.  Стюардите ще имат и задължението да проверяват личните документи на запалянковците. Защото на мач вече ще се ходи само с лична или ученическа карта. А пък малолетни и непълнолетни няма да се допускат без придружител. Предвижда се всеки билет да има място. Така ще се знае този билет кой го е купил и къде седи в дадения сектор. Няма да се допуска преминаване от един сектор в друг. Вече няма да има и правостоящи фенове, което сега е редовна практика. Освен това на самия билет ще бъде написано всичко, което е забранено да се прави от запалянкото.    - Вероятно държавата ще помогне в това отношение. Но видеонаблюдението ще бъде задължително според новия закон. При това разположението на камерите ще се пази в тайна. Така всеки провинил се фен ще бъде заснеман и на полицията ще е много лесно да го издири и залови. Минималното изискване ще е за поне една камера на сектор. Сигналът от видеокамерите трябва да бъде изведен на контролни монитори, разположени в команден наблюдателен пункт на обекта. Това ще става за големи стадиони и тежки мачове. Трябва да има наблюдателен пункт, където се управляват силите и средствата, опазващи обществения ред, пожарна, аварийна безопасност и медицинска помощ. Организаторите на спортните мероприятия са длъжни да предоставят записите, удостоверяващи извършените нарушения.    - Освен присъдата, която ще получи според Наказателния кодекс, той щеше да получи и доживотна забрана за посещение на спортни мероприятия, защото деянието му се води изключително опасно. Футболното хулиганство в драстичните му размери е един вид форма тероризъм, макар да не отговаря на определението, но ефектът е подобен. На практика той хвърля бомбата сред хора.    - Опитът показва, че въвеждането на абсолютно сух режим на практика има обратен ефект. Затова идеята ни е ограничението да бъде подобно на това за шофьорите, т.е. до 1,2 промила алкохол в кръвта при тест с дрегер.  Не става въпрос да не можеш да пиеш една бира преди мача. А и с дрегер ще бъдат проверявани само фенове, които изглеждат видимо неадекватни. Полицията го прави и сега, но се стига до разправии. Когато в закона е записано точно до колко промила е таванът за допускане на стадиона и е предвиден контролът с дрегер, няма да има място за спорове.    - Ние този закон, освен че го работим заедно с министерството на спорта и МВР, го правим в синхрон с всички политически сили, които участват в комисията по въпросите на децата, младежта и спорта в парламента. И всички са твърдо за такъв закон. Затова няма да има проблем той да бъде одобрен от парламента. Ще се повторя, но аз рядко виждам такова единодушие в обществото, медиите, политиците за това, че повече не може да се търпи това, което се случва по нашите спортни обекти.  Даже най-вероятно, когато внасяме проекта в парламента, той ще бъде подписан и от петте политически сили в парламента. Много е вероятно това да бъде най-единодушно приетият закон.    - Не съм съгласен с подобна теза. Ето, аз съм представител на националистическа формация -НФСБ. Но ние, именно защото сме националисти, винаги сме държали за стабилен обществен ред. Много ясно трябва да кажем, че не всички във футболната агитка са лумпени, престъпни и дрогирани типове. Аз съм футболен привърженик на пловдивския \"Ботев\" по традиция, четвърто поколение ботевист съм. На мен ми е напълно ясна структурата на агитката на любимия ми отбор. В неговата агитка има и лекари, адвокати, преподаватели и т.н. Затова не бива да се слага клеймо на всички запалянковци, че са потенциални нарушители, дори престъпници.  В същото време безспорно има определен контингент хора, които на стадиона дори не гледат мача, защото те идват там, за да се сбият. Често са пияни, дрогирани и неадекватни. Но това са една малка част от феновете, която обаче слага петно на цялата агитка.  Моето желание е на футболен мач да се ходи като на театър. Виждаме как е в Англия, Испания, Германия. Хората отиват с децата на стадиона, там може да се видят цели семейства. И всички са спокойни, че няма да станат жертва на агресия. Все пак, футболът и спортът не са война. Казвам го не само като запалянко, но и като бивш спортист. Футболът и спортът имат съвсем друго предназначение. Първо, те трябва най-вече да доставят удоволствие на хората, да бъдат едно приятно развлечение. И второ, което е още по-важно, трябва да запалват децата и младежите по спорта, да имаме една по-здрава нация. Тези малчугани като гледат кумирите си на терена, да тръгнат също като тях да спортуват. Не всички ще станат шампиони, но пък ще живеят здравословно. Това е големият смисъл на спорта и бъдещият закон може да помогне много в това отношение.    - Още когато сключвахме споразумението между НФСБ, \"Атака\" и ВМРО, бяхме напълно наясно, че не по всички въпроси тези партии са с абсолютно еднакви виждания. Примерно в него изобщо нямаше точка как ще реагират трите партии по отношение на Русия. Категорично няма такова нещо. Така че всяка партия от коалицията \"Обединени патриоти\" има свободата да прецени как ще постъпи по дадена външнополитическа тема. Затова и мнението на Волен Сидеров си е негова гледна точка. Не сме дискутирали на коалиционно ниво единна позиция спрямо Русия.    - Според мен по този случай има много неизяснени неща и до момента. И нашето правителство зае изключително балансирана позиция. Премиерът Бойко Борисов натрупа огромен опит, особено международен, и прецени правилно, че трябва да заемем балансирана позиция. И тук не става въпрос за никакъв натиск от наша страна.    - Не сме обсъждали идеята на ниво ръководство на трите партии от патриотичната коалиция. Но аз виждам, че в парламента много колеги от други партии я одобряват. Всъщност предложението да се въведе по-мек вариант на забраната за пушене не е от днес. Прави му чест на Валери Симеонов, че я предлага, защото той никога не е бил пушач.  В същото време той се опитва да има една справедлива и балансирана позиция по този въпрос. Австрия между другото в момента прави точно това. Между другото такава беше нашата позиция преди няколко години, когато първоначално колегите от ГЕРБ призоваха ресторантьорите да направят две помещения - едното за пушачи, другото за непушачи. Много ресторантьори хвърлиха луди пари за да пригодят заведенията си по този начин.  В един момент обаче се обяви пълна забрана и се оказа, че тези хора са хвърлили парите си на вятъра. Лично аз познавам бизнесмени, на които това им струваше 200 хиляди лева.  В момента какво предлагаме? Идеята е и вълкът да е сит, и агнето да е цяло, както се казва в поговорката.  Истината е, че пушенето е порок. Признавам го, макар и самият аз да съм пушач. Според последните проучвания България е на трето място в Европа по тютюнопушене. На първо е Гърция, на второ е Полша и после сме ние. Милиони българи са пушачи, които искат да могат да запалят цигара в заведение. И да не бъдат третирани като престъпници. В края на краищата трябва да има някакъв баланс на интересите.  ", "date": "2018.04.24", "title": "Слачво Атанасов: Фенът с бомбичката няма да стъпи на стадиона до живот "}
{"url": "http://epicenter.bg/article/-Dzhambazki--Kogato-faktite-govoryat--bryukselskite-litsemeri-i-balgarskite-im-mikrofoni-malchat--Guzno/152679/11/0", "text": "В официалната си страница във „Фейсбук“ българският представител в Европейския парламент и заместник-председател на ВМРО Ангел Джамбазки излезе с остра позиция по отношение на двойните стандарти при храните. Цитирайки резултати от сравнително изследване на етикетите, съдържанието, качествата и цените на хранителни продукти в България и в различни държави в Западна Европа, Джамбазки за пореден път остро разкритикува лицемерието и двойния стандарт, което Брюксел налага в западната част на Стария континент.     Двойният стандарт в ЕС. Отново.   Когато фактите говорят, брюкселските лицемери и българските им микрофони мълчат. Гузно.  Отдавна предупреждаваме, че във фалшивия патос на „европейските ценности“ има тежка пробойна. Именно, че тези с „ценностите“ ни смятат за втора ръка, второ качество хора, които не заслужават качествена храна, а могат да консумират каквото има и каквото остане.    Преди дни министърът на земеделието Румен Порожанов представи резултатите от ново, този път още по-мащабно сравнително изследване на етикетите, съдържанието, качествата и цените на хранителни продукти в България и в различни държави в Западна Европа.   Ето и малко цитати от изследването:   „Сравнението на етикетите сочи, че при 40 продукта (75,5% от обхванатите продукти) информацията на етикетите е идентична, а при 13 продукта (24,5%) са налице различия в представената информация по отношение на състав и/или хранителна стойност. Различията в етикетите се отнасят за: мляко за малки деца, моцарела, безалкохолни напитки, сладкарски, тестени и шоколадови продукти и зеленчуков бульон.“   Съществени различия се откриват при следните продукти: „Мляко за малки деца – по-високо съдържание на растителни мазнини (вкл. палмово масло) в българския аналог за сметка на по-малко съдържание на мляко на прах. Продуктът от България не съдържа млечна суроватка на прах и е с по-ниско съдържание на микроелементи и витамини.   Въпреки че българският аналог може да се определи като с по-ниско качество, той се предлага на сходна цена с тази в Италия.“ „Сирене моцарела – разлика в цвета и вкуса на продуктите, наличие на шупли в разрезната повърхност и утайка в саламурата на българския аналог. Продуктът от България е с по-ниско нетно количество и по-малко количество сирене в опаковката, за сметка на повече саламура.“   Бързо замразени багети – по-малко колбас и твърдо сирене в продукта на българския пазар, за сметка на повече чушки, доматено пюре и хлебна база. Млечен шоколад – по-ниска масленост и по-ниско съдържание на какао в българския аналог. В млечен шоколад от друга марка е установено по-малко съдържание на лешници в продукта на българския пазар. Безалкохолни напитки – разлики в състава, степента на газираност, вкуса и енергийната стойност. При безалкохолна напитка с вкус на портокал от една и съща марка, българският аналог е с малко по-ниско плодово съдържание в сравнение с продукта от Австрия и съдържа глюкозо-фруктозен сироп вместо захар.   Тъй като продуктът е широко разпространен в цяла Европа е направено допълнително сравнение на етикетите с още пет други държави-членки на ЕС (Италия, Испания, Белгия, Германия и Унгария), според което плодовото съдържание варира от 5% в Българи и Унгария до 12% в Италия. В Италия, Белгия, Германия и Австрия продуктът съдържа захар, а в България, Унгария и Испания – фруктозо-глюкозен сироп. Сравнението на цените показва същата нелицеприятна картинка.   Данните сочат, че при 31 продукта (58% от обхванатите продукти) цените в България са с между 0,4% и 64,8% по-ниски от тези в съответната държава-член на ЕС .  Като цяло цените на шоколад, бисквитени изделия и безалкохолни напитки в България са съществено под тези в останалите държави-членове на ЕС, обхванати в проучването. 22 продукта (42% от обхванатите продукти) се предлагат по-скъпо в България (от 1% за сирене „Бри“ в Чехия до 166% за една марка паста в Италия) отколкото в другата държава-член на ЕС, като впечатление прави: Италия – драстична разлика при една марка макаронени изделия, чиито цени в България са около 2,5 пъти над тези на италианските аналози.   За останалите продукти различията не са толкова съществени – в повечето случаи разликата не надвишава 20% по-скъп продукт в България. И така, по-малко мляко, по-малко какао, по-ниско плодово съдържание, по-нисък грамаж, обаче повече палмово масло, при това в мляко за малки деца (!), но пък на по-високи цени, от тези в Западна Европа.   При положение, че стандартите на живот в Източна Европа, където сме ние българите и западната част на континента и съюза коренно се различават. В наша вреда. И тази разлика в стандартите е основната причина за миграционното цунами на млади източноевропейци към Западна Европа. Както вече споменах, за тази разлика в качеството на стандартите на храните предупреждаваме отдавна. Първоначално ни се присмиваха, после отричаха, после ни наричаха популисти и накрая си признаха. Както се казва – факти. Затова, следващият път, когато срещнете някоя празноглава, нелепо ухилена кукувица, която на всеки критичен въпрос, насочен срещу лицемерието и двойния стандарт на брюкселските бюрократи Ви отговаря с бодряшки комсомолски лозунги тип „Да, Европа!“, „Повече Европа“ и прочее глупотевини, попитайте я следните няколко неща: Да произвеждаш един и същи продукт, под една и съща марка, на една и съща цена, но със различно съдържание и да продаваш „първото качество“ в западната част, а „втората цедка“ на аборигените в източната част не е ли хранителен апартейд? Съзнателното продаване на по-некачествените продукти на изток, означава ли, че развитите демокрации смятат своите източни съседи за недостойни да оценят и консумират истинско мляко, кафе, шоколад и затова им изпращат един мармот да завива в станиол каквото е останало от трапезата? Отношението към гражданите в източната част, което е образец за колониален манталитет, не противоречи ли на лицемерните лозунги за „общи европейски ценности“? Що за обща ценност може да бъде идеята да продаваш по-некачествено  детско мляко на географски принцип?   А решение има. Предлагали сме го в НС, беше отхвърлено, пак ще го предложим. Решението е чуждите вериги да бъдат задължени да предлагат определен процент местна продукция, произведена в България.  ", "date": "2018.04.24", "title": "  Джамбазки: Когато фактите говорят, брюкселските лицемери и българските им микрофони мълчат. Гузно"}
{"url": "http://epicenter.bg/article/Ivan-Stambolov---Sula--Kak-Balgariya-prekarshi-krilete-na-evropeyskata-mladezh-/152686/11/0", "text": "Представители на Европейския младежки форум са останали удивени от начина, по който българските домакини са организирали събитие, част от календара на Председателството на ЕС. Това съобщава сайтът Euractiv.com, като цитира част от присъствалите.  Винаги съм знаел, че обитавам дива и варварска страна, но това, което се случи с европейските младежи, надвишава всякакъв познат канибализъм! Можете ли да си представите?  Идват подрастващи активисти с кроткото намерение „да дискутират как да подобрят живота на младите европейци\", да умуват и да „съставят заключения\", които после да пратят на възрастните политици, но, видите ли, вместо да им осигурят благоприятни условия, европредседателите ги посрещат с безплатна пиячка и голи жени! Ужас!  Някой си г-н Луис Алварадо, който, види се, е изтъкнат младеж в цялата тази работа, с горчивина споделя, че вследствие на неразумно предложения безплатен алкохол, „някои от участниците не са били във форма за работната сесия на следващата сутрин\".  От което човек допуска, че или алкохолът е бил задължителен за европейските младежи и специални квестори са им го наливали насила в устата, или пък че на бъдещите европейски лидери ангелът им е толкова слаб, че само да видят пиячка на аванта, се овъртолват до самозабрава и си причиняват тежък махмурлук на следващия ден.  А пък вече ме е страх да си представя какво са преживели във фантазиите си младите активисти и бъдещи политици при вида на полуголите танцьорки. Цялото това безобразие въпросният младеж Алварадо определя като „ясен знак за патриархалните стереотипи\" и подчертава, че баядерките са били повикани, въпреки че по време на конференцията е имало специална сесия, посветена на равенството между половете и овластяването на младите жени.  Чудя се кое нарушава тук равенството на половете - липсата на полуголи танцьори ли? Или че танцьорките, бидейки танцьорки, не могат всички до една да са евродепутатки?  Алварадо, след като мрънка още известно време за неуредици и несправедливости, обобщава: \"Възмутително е, че публичните пари на ЕС се харчат по този начин. Това не е ЕС, за който младите хора, които аз представлявам, се борят.\"  Без да знам кого точно представлява той (предполагам някакви казионни организации за безделници и превъзбудени активисти), ми се ще да науча как представляваните от него „се борят за ЕС\" и срещу кого се борят.  Срещу други казионни активисти? Срещу националните правителства, които не им плащат самолетните билети, а вместо това ги напиват с безплатен алкохол и възпламеняват фантазиите им с полуголи танцувачки? С кого се води борбата за един по-добър ЕС? Кой е врагът? Кой не позволява на добрия ЕС да е още по-добър?  И още един-два въпроса. С какво точно успя да се занимае този младежки форум? Да, знам, знам... Пише го в програмата на председателството: „Целта на конференцията е да послужи като платформа за ефективна работа между младите хора и представителите на институции, отговорни за изпълнението на младежките политики в Европа\", както и че „ще бъдат обобщени 11 тематични области, които ще се превърнат в Европейски младежки цели и ще послужат като конкретна препоръка към Европейската комисия\".  Добре, ама какво ще произведете? Какъв ще бъде продуктът на експертните ви усилия, за които трябва да се харчат публични средства, вместо за питиета и танцьорки? Кое е онова безценно, което ще създадете и без което ЕС няма да е същият?  И накрая, ако трябва да подходя съвсем егоистично, като истински тъмен патриархален балкански субект: с какво моят живот ще стане по-различен от това, че вие бяхте тук (макар и на свои разноски), изказвахте се, разменяхте папки с презентации и други рекламно-информационни материали, оплакнахте окото с полуголите танцьорки и се нацепихте на аванта с безплатен алкохол, та ви боляха на другата сутрин главите?  Как това подобрява моя живот, как усъвършенства душата ми?  Хайде, оставете ме мен и кажете: как вашето съществуване и вашите занимания подобряват живота на който и да е европейски младеж, решил да се занимава с нещо истинско като образование, кариера, семейство, творчество? Дали този младеж има нужда от вашата борба и вашата „грижа\" за него? Не ми отговаряйте...  Странен е не младежкият форум - такива като него сигурно са десетки в рамките на нашето председателство и десетки хиляди в печалната практика на европейската бюрокрация. Странно е вниманието, което му отделиха българските медии. Някакъв младеж дошъл тук на мероприятие и решил да се възмути - голям праз!  Медиите му отделиха внимание не заради съдържателността на неговото възмущение, а заради комуникационния канал, по който изтече то. То изтече под формата на журналистически материал от някой си Сарантис Михалопулос, който пише за „Юрактив\".  Какво е „Юрактив\"? - ще попита тъмният и патриархален балкански субект. Това е специална платформа за онлайн публикуване на статии за европейски политики. Създадена е през 1999-а и е една от няколко компании, фокусирани върху европейския дебат в Брюксел.  Финансира се от Генералния директорат за комуникационни мрежи към Европейската комисия. Сайтът си има и европейска мрежа, чиято българска секция представлява разделът „Европа\" на „Дневник\".  Вие кога за последен път четохте „Юрактив\"?  Не ме интересува Луис Алварадо. Не ме интересуват форумите на активистите - в тях не намирам никакъв смисъл, никаква полза за никого, освен за структурите, усвояващи съответното финансиране - такива форуми най-много да родят някаква нова регулация, нова директива или конвенция, дето да отрови живота на всички, само и само да създаде работа на още стотина чиновника.  Честно казано, не ме интересуват и мероприятията в рамките на българското председателство. Интересува ме обаче радостта, с която медиите приемат всякакви несъстоятелни поплювки по държавата: ето, пак се изложихме, ето, пак ни зашлевиха шамар от Брюксел, ето, пак се провалихме, за нищо не ставаме...  Ако не бяха нашите медии, вие никога нямаше да чуете за Луис Алварадо, за Сарантис Михалопулос и за „Юрактив\".  Нямаше да знаете колко жалък е „българинът\" и как едно председателство не може да направи като хората. Понякога си мисля, че всички ще са по-доволни, ако връз Парламента пише не „Съединението прави силата\", а Славейковото „Не сме народ, а мърша\".  Освен това мисля, че Картаген трябва да бъде разрушен.  ", "date": "2018.04.24", "title": "Иван Стамболов - Сула: Как България прекърши крилете на европейската младеж "}
{"url": "http://epicenter.bg/article/Osvobodiha-Tsveta-Taskova--obvinena-za-katastrofata-s-avtobus-na-AM--quot-Trakiya-quot-/152628/3/0", "text": "  Софийският апелативен съд наложи парична гаранция от 5000 лв на Цвета Таскова, управлявала лекия автомобил причинил катастрофата с автобус край Вакарел на 13 април, съобщи    При инцидента загинаха шест души, а 26 бяха ранени. С определението си втората инстанция отменя постоянния арест на Таскова, наложен от Софийски окръжен съд.    Според съдебния състав не са изпълнени трите предпоставки, от които следва да се вземе поисканата от прокуратурата най-тежка мярка \"задържане под стража\".    Съдът не откри данни за реална опасност от укриване на Таскова, както и вероятност да извърши престъпление. Също така отбеляза, че обвиняемата за инцидента няма други криминални или противообществени прояви. Другият довод за налагането на парична гаранция на съда е, че разследването на катастрофата, както и автотехническите експертизи се очаква да отнемат изключително продължителен период от време.  ", "date": "2018.04.24", "title": "Освободиха Цвета Таскова, обвинена за катастрофата с автобус на АМ \"Тракия\""}
{"url": "http://epicenter.bg/article/Spetsprokuraturata-i-GDBOP-nahluha-v-DAI-Blagoevgrad-/152629/3/0", "text": "  Над 10 служители на ДАИ-Благоевград са задържани тази сутрин при акция на Специализираната прокуратура, ГДБОП, съобщи Dariknews.bg. В акцията участват и служители на ДАНС, уточниха от ОДМВР-Благоевград, предаде „Фокус“.   Става въпрос за организирана престъпна група от длъжности лица, които са искали подкупи от транспортни фирми, за да не съставят наказателни постановления на нарушители, искали са подкупи между 300 и 600 евро, съобщи Петър Белчев, наблюдаващ прокурор в Специализираната прокуратура.   Според свидетели, тази сутрин пред сградата на ДАИ в Благоевград пристигнали цивилни полицаи, които започнали да извеждат от дирекцията един по един служители с белезници, пише Dariknews.bg.   Сред арестуваните са предимно такива, които са проверяващи по пътищата за нарушения, а не са изпитващи на шофьорските курсове. По непотвърдена информация задържан е и бивш временно изпълняваш длъжността шеф на Автомобилната администрация в Благоевград.   Тепърва ще се преценява на кои от тях да бъдат повдигнати обвинения, съобщиха от Специализираната прокуратура.   Според запознати акцията е започнала тази сутрин с арест на патрулния пункт на ДАИ на изхода на Благоевград в посока София в местността Антените.  ", "date": "2018.04.24", "title": "Спецпрокуратурата и ГДБОП нахлуха в ДАИ-Благоевград (Обновена)"}
{"url": "http://epicenter.bg/article/Pozhar-v-Borino-izpepeli-ofisa-na-DPS/152639/3/0", "text": "Отново голям пожар в Борино – родното село на председателя на ДПС Мустафа Карадайъ. Изгорял е партиен офис на ДПС, както и два гаража, джип „Тойота“ и пристройка към хотел, съобщи пред Дарик началникът на пожарната в Смолян старши комисар Симеон Цървуланов. Сигналът за пожара, който е тръгнал от плевня и дърварник, е подаден към 02:00 ч. тази нощ, като на място е бил изпратен целият наличен състав на пожарната от Доспат и Девин. В гасенето на пламъците са се включили и десетки доброволци и водоноската на Община Борино. „Аз съм на мястото на пожара, все още догасяме, причините тепърва ще се изясняват и ще се прави оглед“, коментира още старши комисар Цървуланов. Според хора от селото е имало и взрив на газова бутилка на автомобил, но това на този етап не е потвърдено от пожарната. Според запознати, в гаражите е имало стока за около 30 000 лв., която също е била унищожена. Няма пострадали хора. На място са екипи и на полицията. \"Изясняваме обстоятелствата около пожара, работим по всички версии, включително и за умишлен палеж\", коментира и директорът на полицията в Смолян старши комисар Николай Димов. Миналата седмица отново в Борино имаше голям пожар, който тръгна в малките часове на нощта и бе гасен цяла нощ. При него изгоряха селскостопански постройки и намиращите се в тях инвентар, фураж и бидони с катран.   Доброволци ще патрулират през тъмната част на денонощието по улиците на Борино, заради зачестилите пожари в селото, съобщи и кметът на общината Мустафа Караахмед. Той е поискал и съдействие от полицията, като молбата му е патрули с униформени също да се появяват по-често в селото, особено през нощта. В рамките на една седмица, станаха два големи пожара с големи щети. „Има напрежение в населението, затова обмисляме въвеждането на нощните патрули, които ще са съставени предимно от хора, които членуват в доброволното формирование. Надявам се, ако наистина някой нарочно предизвиква пожари, то той да бъде заловен час по-скоро“, коментира още Караахмед.", "date": "2018.04.24", "title": "Пожар в Борино изпепели офиса на ДПС"}
{"url": "http://epicenter.bg/article/Zadarzhaha-begletsa-ot-plovdivskiya-zatvor/152647/3/0", "text": "След две седмици издирване, пловдивски полицаи задържаха 42-годишния Георги Танчев, който избяга от затворническо общежитие в града под тепетата, съобщиха от прокуратурата. Затворникът е бил намерен в апартамент в Пловдив, ползван от негов криминално проявен познат.   Танчев, който излежава едногодишна присъда за наркотици, изчезна на 10 април, когато от затворническо общежитие „Хеброс” установиха, че той не се е прибрал от обекта, където е трябвало да работи.   Появиха се информации, че още същата вечер затворникът е отишъл на казино в Пловдив, но така и не беше хванат \"по горещи следи\".   За 42-годишния мъж това е поредна присъда, като предишните са за престъпления против собствеността и отново за наркотици. Сега към тях може да се прибавят и 3 години лишаване от свобода заради бягството.", "date": "2018.04.24", "title": "Задържаха беглеца от пловдивския затвор"}
{"url": "http://epicenter.bg/article/Slagayte-kolanite--MVR-zapochna-masirani-proverki-na-avtobusi-i-kamioni-/152655/3/0", "text": "Операция в цялата страна за проверки на автобуси и товарни камиони започнаха от МВР и Изпълнителна агенция \"Автомобилна администрация\". Акцията стартира след тежките инциденти с микробуси и автобуси, станали преди дни в страната с убити и ранени. На различни точки по пътищата в България се извършват проверки.  Проверява се дали пътуващите в автобусите са с предпазни колани, както и за изрядността на документите на превозните средства, съобщава БНР.  До момента няма установени тежки нарушения - съобщи Росен Рапчев от КАТ.  \"Съвместно с \"Автомобилна администрация\" извършваме засилен контрол над автобусите и автомобилите, които осъществяват обществен превоз. Операцията е в цялата страна. Проверяваме документите на водача, както и дали са си сложили пасажерите, не само водачът, обезопасителни колани\", коментира той.  Резултатите от акцията ще бъдат съобщени след нейното приключване.  ", "date": "2018.04.24", "title": "Слагайте коланите! МВР започна масирани проверки на автобуси и камиони "}
{"url": "http://epicenter.bg/article/Lipsa-na-polovinata-obvinyaemi-provali-nachaloto-na-deloto-za-bezhanskiya-bunt-v-Harmanli-/152658/3/0", "text": "Харманлийският районен съд не даде ход на делото за бунта в местния регистрационно-приемателен център за бежанци, след като на подсъдимата скамейка застанаха едва 10 от 21-те обвиняеми, които са задържани под стража в лагера от закрит тип в Любимец, предаде бТВ.  Тричленният състав на съда поиска справка за местонахождението на останалите подсъдими и ги обяви за издирване, като разпореди компетентните органи да не допускат те да напускат страната. Ако не се явят на следващото заседание на 5 юни, ще бъдат съдени задочно.  На 24 ноември 2016 г., след обявяването на карантина и затварянето на лагера, в него на два пъти избухнаха стълкновения между стотици мигранти и силите на реда. Според обвинителния акт нанесените щети са за над 85 хил. лева.  Подбудителите бяха привлечени като отговорни за хулиганство. Според държавното обвинение те са извършили непристойни действия, грубо нарушаващи обществения ред и изразяващи явно неуважение към обществото, като деянието им се отличава с изключителна дързост и цинизъм и е съпроводено със съпротива към органите на властта.  В досъдебното производство са разпитани 62-ма свидетели. Изготвени са експертизи, сред които 21 съдебномедицински.  Днес подсъдими заявиха, че не се чувстват виновни при положение, че в бунта са участвали още стотици мигранти.  Материалите за причинени телесни повреди на полицейски служители по време на конфликта са отделени в две други дела, съобщи по-рано прокуратурата.  ", "date": "2018.04.24", "title": "Липса на половината обвиняеми провали началото на делото за бежанския бунт в Харманли "}
{"url": "http://epicenter.bg/article/Plamen-Georgiev--Ivancheva-e-krayniyat-poluchatel-na-podkupa/152669/3/0", "text": "Десислава Иванчева е крайният получател на парите, открити в нейния автомобил при ареста ѝ. В това е категоричен председателят на новия антикорупционен орган Пламен Георгиев, като бе категоричен, че подопечната му институция няма полицейски функции, а от тук нататък прокуратурата ще преценява дали и какви обвинения ще има срещу кметицата на столичния район „Младост”, предаде Канал 3.   „Част от парите са намерени в автомобила на Иванчева, а друга част - в посредника. Нямам никаква информация за други лица. От СРС-тата, които сме използвали, се вижда, че парите за г-жа Иванчева, категорично. Единствено прокуратурата може да прецени дали ще има обвинение и да съобщи за постъпили нови свидетели е прокуратурата. Каквито сигнали е имало сме ги подали“, обяви шефът на антикорупционния орган пред журналисти в парламента.   Относно действията при ареста той коментира: „Нашите служители запазват местопроизшествието, нищо друго. Да не влезе някой, да не отвори вратата на колата. Всичко трябва да се запази до момента на огледа да няма никаква промяна“, обясни той.   Попитан дали служители на Антикорупционния орган са пречили на Десислава Иванчева да говори Пламен Георгиев отговори: „Разбира се, че не са. Нямаме право по закон, повтарям го за сетен път. Работата ни приключва до момента на спиране на колата. Ние нямаме правомощия по задържане така, че реално не сме участвали в задържане на кметицата на „Младост“. Нашата работа няма полицейски функции”.   Георгиев повтори за пореден път, че е било необходимо Иванчева да бъде държана пред колата ѝ, макар и на оживеното кръстовище в центъра на София. „Казах го страшно много пъти. Прокуратурата си свърши правилно работата. Оценката ми е като наблюдател, в крайна сметка нямаме правомощия в тази сфера. Ако това не беше извършено на място, ако бяха преместили автомобила например пред районното първият въпрос щеше да бъде защо трябваше да се мести и на друго място да се намират парите“, каза още шефът на службата за борба с корупцията.", "date": "2018.04.24", "title": "Пламен Георгиев: Иванчева е крайният получател на подкупа"}
{"url": "http://epicenter.bg/article/Tsatsarov--Za-provokatsiya-i-podhvarlyane-na-pari-po-sluchaya-s-kmeta-na--Mladost--i-duma-ne-mozhe-da-stava-/152673/3/0", "text": "За провокация и за подхвърляне на пари по случая с кмета на „Младост“ и дума не може да става. Това каза пред журналисти в Брюксел главният прокурор Сотир Цацаров след форума на тема „Кибертероризъм-подготвен ли е Европейският съюз?“, предаде „Фокус“.  „Mисля, че тезите, развити от защитниците на г-жа Иванчева, са обясними – малко или много това са хора, на които се плаща, за да защитават позиции. Това е логиката на адвокатската професия. Вярно е, че бяха изложени тези, които са в пълен разрез с действителното положение и досъдебното производство – като това, че едва ли не парите са били предадени, преди да са били поискани, но в крайна сметка доброто е, че предстои досъдебен процес и смятам, че колегите от Специализираната прокуратура ще извършат това бързо. В съдебната зала ще стане ясно колко от тези неща са истински и колко са плод на защитната теза. Но за провокация и за подхвърляне на пари и дума не може да става. Въпросът кога да бъде извършено самото задържане е бил въпрос, който е бил изцяло в оперативната преценка на наблюдаващите прокурори – те са избрали момент, свързан с това, кога е финализирано предаването на парите“, каза още главният прокурор.  На въпрос дали има СРС-та по случая, той отговори: „Този въпрос има дълга история, която е документирана по съдебния ред\".  \"Нека се съсредоточим върху фактите и да пропуснем спекулата.  \", каза той.   По думите му многочасовото й оставане пред камерите и погледите на хиляди граждани насред София е довело до мнения, „граничещи с научната фантастика”, но „щеше да има критика, ако не беше присъствала на огледа”.   „Чуха се приказки по начина на осъществяване на огледа от парламентарни сили.  ”, заяви обвинител №1.Той беше категоричен: „За провокация и подхвърляне на пари и дума не може да става”.   \"Не мога да дам конкретна информация за следващи арести, но случаят Иванчева не е първият с подобен арест. Това не е изолиран случай. Що се отнася до други казуси – нека припомня, че на следващия ден беше задържан с подкуп началник на полицейско управление, а днес се извършва проверка и в „Автомобилна администрация. Това не са изолирани случаи, просто на някого не са удобни“, каза още Цацаров.  Около 10 служители на „Автомобилна администрация“ – Благoевград са задържани за подкуп, обясни още обвинител №1.  „Операцията се провежда от Специализираната прокуратура и от ГДБОП. До този момент мисля, че са задържани около 10 служители на „Автомобилна администрация“ за подкуп. На място работят прокурори, прецизират се доказателствата и чак когато това стане, ще може да се говори повече“, каза още той и уточни, че се очаква утре да бъде даден брифинг с повече информация.", "date": "2018.04.24", "title": "Цацаров: „Отчайващи глупости” са, че вървим към прокурорска диктатура"}
{"url": "http://epicenter.bg/article/Minyorskiyat-protest-priklyuchi-s-osvirkvaniya-za-ministar-Petkova-i-sblasak-s-politsiyata/152675/3/0", "text": "Протестът на служителите на „Мини Марица – изток” пред енергийното министерство мощно освирка ресорния министър Теменужка Петкова, след като тя излезе, за да коментира пред медиите за какво се е разбрала със синдикатите, но не говори пред недоволните. Стигна се и до кратък сблъсък между демонстранти и полицаи.   Хората искат увеличаване на цената на въглищата с мотива, че заплатите им са „замразени” от години, а имат нужда и от по-модерна техника. „Искам само да отбележа, че мините са на положителен финансов резултат – 7 млн. лева. Увеличени са приходите им спрямо 2016 г. с 56 млн. лева. Колегите получават редовно своите трудови възнаграждения, своите социални добавки. Климатът е добър”, коментира тя.   Министърът отбеляза, че увеличение на цената на въглищата ще се отрази неблагоприятно на централите от Маришкия басейн. Петкова все пак заяви, че ще посети през следващата седмица мините, за да се запознае с реалната ситуация там.   „Това, което казахме на министъра, беше, че тя най-вероятно не получава по веригата вярна информация за това, което става в „Марица-изток” – водят я на панорамата да гледа лъскавите хубави багери и горе-долу до там й се изчерпва представата за това, което става в „Марица-изток”, каза Димитър Манолов от КТ „Подкрепа”.   Междувременно един от миньорите се опита да остави чувал с въглища пред министерството, но беше спрян от полицията.", "date": "2018.04.24", "title": "Миньорският протест приключи с освирквания за министър Петкова и сблъсък с полицията"}
{"url": "http://epicenter.bg/article/Lilyana-Pavlova-/152652/2/0", "text": "България е готова за присъединяване към ОИСР и очаква своята пътна карта за подготовката и отварянето на преговорите за членство в организацията. Нашата позиция е ясна и конструктивна. Радваме се на поддръжката на страните-членки на ЕС.   Това каза министърът за Българското председателство на Съвета на ЕС Лиляна Павлова при откриването на конференцията на високо ниво на Организацията за икономическо сътрудничество и развитие (ОИСР).  Министър Павлова представи страната ни на форума, посветен на Югоизточна Европа и на новите програми за реформи и за развитие на конкурентоспособността в региона. На конференцията беше представен и втори доклад на организацията, който цели да помогне на политиците от Югоизточна Европа да оценят постигнатия напредък по отношение на техните цели за растеж и да сравнят постиженията си с тези на своите партньори и добрите практики на страните от ОИСР. Министър Павлова припомни, че страната кандидатства за членство в ОИСР от 2007 г. и през годините е доказала своето придържане към основните принципи на отворената пазарна икономика, демократичния плурализъм, воля за реформи и зачитането на правата на човека. По време на очакваното посещение в София на генералния секретар на ОИСР Анхел Гурия за участие в неформалната среща по икономически и финансови въпроси ECOFIN на 27-28 април, той ще бъде допълнително информиран за действията на България за присъединяването към организацията. Ние сме държава с ускорен икономически растеж от 4%, безработица под 6%, нисък външен дълг под 26%, значителен финансов резерв и почти нулев бюджетен дефицит, подчерта министър Лиляна Павлова. И допълни: Нещо повече – ежедневно създаваме условия и полагаме усилия за реализиране на нови проекти, предприемачески идеи и за развитието на стартиращи фирми, за да се подобри благосъстоянието на всички европейски граждани. Фокусирани сме върху намаляване на административните бариери и инвестирането в подобряването на уменията на работещите, защото знаем, че хората са нашият най-голям актив.  В словото си пред участниците в срещата министър Лиляна Павлова представи приоритетите на Българското председателство, като акцентира на основния– европейската перспектива и свързаността на Западните Балкани, на който е посветена и Срещата на върха на 16 и 17 март в София. България се надява, че политическата Декларация и Анекса към нея, ще бъдат силен ангажимен на Европа за това какво трябва да се случи в региона през следващите десетилетия. Фокусът ще бъде върху конкретни проекти - пътно, железопътно, цифрово, сътрудничество в областта на сигурността и др., подчерта министър Лиляна Павлова.  Проучванията и препоръките на ОИСР за конкурентоспособността на Югоизточна Европа са изключително полезни и солидна основа за техните усилия за присъединяване към ЕС, отбеляза тя.  Следваме нашия път напред и вярваме, че България е камък от фундамента, върху който се гради нашето общо бъдеще – в Европа и със Западните Балкани, каза в заключение министърът за Българското председателство. Преди да открие конференцията, министър Лиляна Павлова се срещна с генералния секретар на Организацията за икономическо сътрудничество и развитие (ОИСР) Анхел Гурия, на която обсъдиха кандидатурата ни за присъединяване към организацията. Те се изразиха мнение, че страната през годините доказва изпълнението на своите ангажименти като държава членка на ЕС и на стандартите за членство.", "date": "2018.04.24", "title": "Лиляна Павлова: Ние сме държава с ускорен икономически растеж от 4%, безработица под 6%!"}
{"url": "http://epicenter.bg/article/Palen-absurd-v--Mladost--nyama-koy-da-stane-kmet/152653/2/0", "text": "Зам.-кметът на Младост Владимир Клисуров е отказал да стане и.д. кмет на района, след като бе посочен от задържаната титуляр на поста Десислава Иванчева в заявлението й за платен отпуск, докато е в ареста, съобщи „Офнюз“.   Вторият зам.-кмет Румен Русев - освен задържаната с Иванчева нейна заместничка Биляна Петрова, се е съгласил да заеме мястото й и районната администрация е изготвила заповед за това. Документът трябва да бъде подписан от Иванчева, затова пътува към килията й на Векилски 2 за параф. Иванчева обаче едва ли ще подпише заповед за и.д. на Русев, защото той бе посочен от нея като участник в схема за отстраняването й.   Иванчева, която не е с отнети правомощия като кмет, нито е отстранена от поста, трябва да определи заместника си. Другият вариант, предвиден в закона е Столичния общински съвет да определи и.д. кмет между заместниците на титуляра. СОС обаче едва ли ще иска да определи Русев след изявленията на Иванчева за заговор срещу нея от страна на СО и Русев.   Така хаосът в „Младост“ става огромен. Проблем е и фактът, че няма кой да подпише заповедта, за да си получат работещите в общината заплатите.", "date": "2018.04.24", "title": "Пълен абсурд в „Младост“, няма кой да стане кмет"}
{"url": "http://epicenter.bg/article/Izmaknaha-s-taksi-180-santimetrov-som-napravo-ot-yazovir--Zhrebchevo---video-/152664/2/0", "text": "Великотърновски таксиметров шофьор шашна всички изпълнители с безпрецедентен начин за улов на трофеен сом.   Мъжът закачил директно на теглича на таксито си възедрия екземпляр и така успял да го измъкна от язовира пред погледите на множество сащисани въдичари. Рибата се оказала със сериозни размери – 180 сантиметра и тегло от малко над 45 килограма. Зашеметяващият улов е станал преди броени дни на язовир „Жребчево“, разказаха за пред местния вестник „Борба“ очевидци, а случаят е тема за разговори и закачки в цялата страна. Операцията по улова е заснета и в клип, който се върти сред въдичарите.   Майсторът на риболова Иван Трифонов, който е и известен шофьор на такси в старата столица, излязъл на риболов край водоема. Използвал буйове, които разпределил в язовира с лодка. На единия обаче се закачил едрият екземпляр, който риболовецът и неговите спътници не успели първоначално да измъкнат и го оставили да престоява, закачен във водата. Ден по-късно на тръгване от излета въдичарят решил да действа по нетрадиционен начин, докарал таксито си в близост до водата и закачил влакното директно за него, след което измъкнал огромния сом. Същия ден Иван имал и доста добра слука, хващайки още няколко подобни риби с тегло между 8 и 23 кг, разказаха негови близки.   След като бил измъкнат с таксито, сомът бил откупен за доста добра сума от собственик на частен водоем. Цената в такива случаи в зависимост от рибите е между 6 и 8 лв. за килограм. Според запознати 180-сантиметровият сом на таксиджията е един от най-големите, хващани през последните години у нас. Все още обаче остава ненадминат рекордът на известния павликенчанин Пенчо Христов – Моряка отпреди 5 години, отразен и със снимков материал тогава от „Борба“. Моряка беше успял да улови гигант, дълъг 242 см и тежащ 113 кг, от водите на язовир „Цонево“.   Пенчо Христов се е борил със сома почти 2 часа, докато успее да го измори и прибере в лодката си. Използвал е личния си патент – влакно 0,80 и грозд попови прасета, а за да привлича по-едри екземпляри, е удрял по повърхността на водата с кльонк. „Националният рекорд за дължина е 254 см на един пловдивчанин. Неговият сом е тежал 112 кг, моят е по-къс, но пък по-тежък ”, коментира Моряка.   Вижте видеото ", "date": "2018.04.24", "title": "Измъкнаха с такси 180-сантиметров сом направо от язовир „Жребчево“ (видео)"}
{"url": "http://epicenter.bg/article/BSP--Kolko-struvaha-aplodismentite-za-Borisov-na-Evropeyskata-mladezhka-konferentsiya-/152668/2/0", "text": "„Възмутително е, че на Европейската младежка конференция млади хора бяха организирани да ръкопляскат на премиера и лекторите , а не да покажат своите проблеми”. Това заяви зам.- председателят на ПГ на „БСП за България” Георги Свиленски на пресконференция в централата на партията. Той обясни, че когато в парламента се внасят закони, насърчаващи политиките за решаването на проблемите на младите хора, те се отхвърлят от мнозинството и отношението им е същото като към младите хора на събитието. „Тези хора не успяха да покажат проблемите си и не бяха чути от представителите на властта”, коментира Свиленски.  Колко струваха аплодисментите за Борисов на Европейската младежка конференция, попита риторично Николай Бериевски, международен секретар на МО в БСП. „Единственият изход от тази ситуация е не да се пишат позиции в подкрепа на това мероприятие, а управляващите да имат достойнството да се извинят”, категоричен бе Бериевски. Той цитира мнението на президента на Европейския младежки форум Луис Алварадо за Европейска младежка конференция, която се проведе в София: „Тази конференция разруши работата на поколенията преди нас, унищожи труда на няколко генерации младежи и показа пълно пренебрежение към младите хора изобщо. Тази конференция беше учебникарски пример за това, какво не е включване на младите хора в Европа”. Николай Бериевски припомни, че един от приоритетите на българското председателство е бъдещето на Европа и младите хора. „По какъв начин бе спазен този приоритет, при положение, че на тази конференция дори не се даде думата на младите хора? На практика това, което се случи на Европейската младежка конференция, е че млади хора бяха използвани за статисти в спектакъла на правителството и това беше евтин ПР. Но колко струваха аплодисментите за г-н Борисов?”, попита Бериевски  Мина Кутева: Взехме думата, но не бяхме чути  „Европейската младежка конференция се прави под егидата на т.нар структурен диалог. Ние, младите хора, можем да си вземем думата, имаме какво да кажем и можем да дадем смислени идеи- как да се развива младежката политика в България и Европа”. Това каза Мина Кутева, секретар на МО в БСП. Тя заяви, че идеята на диалога е, че трябва някой да слуша от другата страна. Ако няма никой, този диалог се обезмисля. „Взехме думата, но не бяхме чути от управляващите”, каза Мина Кутева", "date": "2018.04.24", "title": "БСП: Колко струваха аплодисментите за Борисов на Европейската младежка конференция?"}
{"url": "http://epicenter.bg/article/Boyko-Borisov-katsna-v-Bukuresht-za-chetiristrannata-sreshta-mezhdu-Balgariya--Gartsiya--Rumaniya-i-Sarbiya/152671/2/0", "text": "Премиерът Бойко Борисов кацна в Букурещ за четиристранната среща между България, Гърция, Румъния и Сърбия.   За това съобщи самият той във фейсбук. \"Пристигнах в Букурещ, където ще проведем четиристранна среща с балканските лидери Виорика Дънчила, Алексис Ципрас и Александар Вучић\", написа в социалната мрежа Бойко Борисов   Съветът за сътрудничество на високо равнище между Сърбия, България, Гърция и Румъния ще се проведе в двореца „Виктория“, а домакин на срещата ще е румънският министър-председател Виорика Дънчила, напомня агенция \"Фокус\". В нея ще вземат участие още гръцкият премиер Алексис Ципрас и сръбският президент Александър Вучич.   След 18.00 часа се очаква да започне пресконференцията на четиримата лидери, която ще бъде последвана от обща снимка. Срещата в Букурещ бе предшествана от подобна в Белград на 9 декември 2017 г. Там бе обсъдено развитието на икономическото сътрудничество, укрепването на регионалната стабилност и подкрепата на европейската интеграция на държавите от региона. Подобни бяха темите и на срещата, домакинствана от България на 3 октомври миналата година във Варна. Там стана ясно, че България, Гърция и Румъния ще работят заедно за присъединяването на Сърбия към ЕС и за политически, и икономически стабилитет на Балканите. Във Варна четирите страни стигнаха до извода, че имат нужда от енергийна независимост. ", "date": "2018.04.24", "title": "Бойко Борисов кацна в Букурещ за четиристранната среща между България, Гърция, Румъния и Сърбия"}
{"url": "http://epicenter.bg/article/GERB-zastava-zad-Emil-Hristov--Nyama-da-podava-ostavka-kato-zam-predsedatel-na-Narodnoto-sabranie/152674/2/0", "text": "\"ПГ на ГЕРБ категорично няма да се поддадем на провокацията. Ние заставаме твърдо зад Емил Христов и той няма да подава оставка.\"   Това се посочва в позиция на ПГ на ГЕРБ по повод искането на БСП зам.-председателят на Народното събрание и депутат Емил Христов да подаде оставка заради недопускането на хора с увреждания в парламента, съобщиха от ГЕРБ. „Ние, от ПГ на ГЕРБ, категорично няма да участваме в поредния измислен скандал на БСП. Заместник-председателят на Народното събрание Емил Христов вече се извини за неудобството, което бе причинено на майките на децата с увреждания миналата седмица, и категорично опроверга спекулациите на опозицията, че умишлено не ги е допуснал в парламента“, посочват от ГЕРБ. „Зад целия този грозен сценарий на БСП стои желанието им да изместят фокуса от успехите на Българското председателство на Съвета на ЕС и на премиера Бойко Борисов. Тъй като не могат да предложат реална алтернатива, от БСП прегърнаха подхода с измислянето на скандали като единствена възможност да попаднат в новините“, изтъкват ГЕРБ в позицията си.", "date": "2018.04.24", "title": "ГЕРБ застава зад Емил Христов! Няма да подава оставка като зам.-председател на Народното събрание"}
{"url": "http://epicenter.bg/article/Simeonov-ochakva-horata-sas-savest-da-glasuvat-za-vrashtane-na-pusheneto--bilo-polezno-za-vsichki-/152678/2/0", "text": "Който има съвест, да подкрепи връщането на тютюнопушенето на обществени места. На това се надява вицепремиерът Валери Симеонов. Той вече лансира идеята си през медиите и се надява още тази седмица да успее да внесе подготвяни промени в Закона за здравето в парламента, предава Канал 3.  Идеята е за връщане на режима за разрешаване на употреба на цигари в обособени помещения, основно в заведенията за хранене и развлечения.  \"Днес ще бъдат обсъдени няколко законопроекта на групата на \"Обединени патриоти\" и в зависимост от резултата може да бъдат внесени няколко законопроекта още утре\", обяви Симеонов в Министерски съвет след заседанието на Националния съвет за тристранно сътрудничество.  Той обяви, че очаква сериозна парламентарна подкрепа, понеже промяната би въвела хармония и справедливост при спазването и прилагането на закона, а не лицемерие и двуличие, както е сега.  На въпрос от кои парламентарни групи очаква подкрепа, вицепремиерът заяви:  \"Очаквам от хора, които са със съвест, да гласуват в подкрепа на този законопроект, тъй като той е полезен не само за туристическия бранш, той е полезен и за непушачи като мен\".  ", "date": "2018.04.24", "title": "Симеонов очаква хората със съвест да гласуват за връщане на пушенето, било полезно за всички "}
{"url": "http://epicenter.bg/article/Borisov-v-Bukuresht-/152676/2/0", "text": "\"Без да преглътнем Косово, на Балканите не може да вървим напред. Тежка задача стои пред Вучич, знам, но нашето бъдеще е да сме заедно, да нямаме конфликти, защото конфликт в една страна на Балканите,  ражда конфликти в целия регион\". Това заяви българският министър-председател на съвместния брифинг на четиримата балкански държавници - Виорика Дънчила, Бойко Борисов, Алексис Ципрас и Александар Вучич след срещата им в двореца \"Виктория\" в Букурещ в рамките на Съвета за сътрудничество  между четирите страни.   България, Гърция, Румъния трябва да направим всичко възможно с нашите братя да сме голямо семейство на Балканите, подчерта Борисов. „Сама по себе си срещата, че продължава да се осъществяват на четирите държави, е една добра новина. Няма като Вишеградската четворка да правим декларации. Ние искаме дигитална инфраструктура, свързаност, пристанища и на двустранните си отношения, които имаме – вдигане на ръста на икономиката и в сфери като култура и туризъм да напреднем\", заяви още българският премиер.   „Благодарен съм и с цялото си уважение се отнасям към това, което направи Жан-Клод Юнкер, министърът за външните работи Могерини, обикаляйки Западните Балкани. Същото прави и председателят Туск. Не можем да подминем и личната ангажираност на канцлера Меркел по въпроса\", поясни Борисов. Според него не са леки решенията, които Вучич трябва да взима. „Без да преглътнем Косово, Босна и Херцеговина, не можем Балканите да вървим напред. Горд съм с политическия елит на Балканите\", изтъкна премиерът на България.   \"Уверявам премиера Бойко Борисов в подкрепата на Румъния за целите на българското европредседателство. Това каза Виорика Дънчила, министър-председател на Румъния, откривайки пресконференцията след Съвета за сътрудничество на високо равнище между Сърбия, България, Гърция и Румъния в Букурещ. „Искам да поздравя президента Вучич. Оценявам ролята на Сърбия като фактор за стабилност в Западните Балкани и позитивната роля по отношение на сътрудничеството и помирението в региона. Искам да го уверя в нашата подкрепа в процеса на присъединяване в ЕС. В същото искам да приветствам премиера Бойко Борисов на тази среща и да го уверя в нашата подкрепа за постигане на целите на Българското председателство, където Западните Балкани имат ключово място\", посочи Дънчила. Борисов специално изрази своята убеденост, че канцлерът  Меркел ще помогне на Балканите да тръгнат напред. Трябва да помогнем на всички страни от Западните Балкани в техния път към европейското бъдеще, подчерта Борисов.   По време на срещата четиримата държавници са се договорили за конкретни икономически проекти в областта на транспорта: магистрали, ЖП линии, свързване на пристанища, както и дигиталната свързаност, които да бъдат представени на срещата 16+1 с участието на Китай през май в София.   Четирите страни ще създадат работни групи от министрите на транспорта, които да конкретизират проектите преди срещата в София, посочи Александър Вучич, който декларира желянието на Сърбия да стане член на ЕС. \"Днес имаме конкретни разговори и изводите са, че ще създадем съвместна работна група, която ще бъде на транспортните и комуникационните ни министри, за да могат да конкретизират проектите, които дискутирахме днес. Трябва да работим изключително бързо\", заяви той. Вучич поясни, че Сърбия има увеличен стокообмен с Румъния, България и Гърция и увеличение на туристопотока. „Вярваме, че тези четиристранни срещи са изключително важни. Ние сме единствената страна, която не е членка на ЕС все още, затова ни е важна подкрепата на Румъния, България и Гърция по пътя към ЕС\", заяви той.   „Нашата цел е да сме в подкрепа за балканските държави и да допринасяме за развитието на нашия регион на база на нашите желания и интереси, а не само на създадения дневен ред от трети страни\", декларира от своя страна гръцкият премиер Алексис Ципрас. - \"Когато говорим за Западните Балкани, става дума за Европа. Дискусиите по темата продължават. Дискусиите започнаха по времето на срещата през 2003 г. в Солун, когато темата за Балканите беше поставена на дневен ред, както и членството на България и Румъния . Трябва да продължим това, което стартирахме преди 15 години\", посочи още гръцкият премиер и заяви, че това ще бъде продължено на срещата в София на 17 м   Министър-председателят на Гърция Алексис Ципрас изтъкна, че целта на четиристранния съвет е да допринася за мира, стабилността и сигурността в региона.  Ципрас и Дънчила оцениха високо постигнатото по време на Българското председателство на Съвета на ЕС И подчертаха успеха му до този момент. . Президентът Вучич благодари за ангажираността към Западните Балкани и конкретно към Сърбия и обърна внимание на готовността и на четирите страни от Съвета за ускоряване на реализацията на инфраструктурните проекти.    И Ципрас, и Вучич, а и румънският премиер демонстрираха подчертано уважение към Борисов и неговите усилия за европейския път на Западните Балкани. Те няколко пъти се обръщаха към него на малко име - Бойко, за да  изтъкнат близките си контакти с него.   Това е трета среща в същия формат в рамките на половин година. В началото на октомври 2017 година България беше домакин на четиристранна среща в Евксиноград с участието на премиерите на Гърция, Румъния, България и президента на Сърбия. Тогава Борисов подчерта, че това, което събира четиримата,  са общите инфраструктурни интереси. Два месеца по-късно в Белград четиримата обсъдиха нивото на икономическото сътрудничество, укрепването на регионалната стабилност и подкрепата на европейската интеграция на държавите от региона. Сега домакин на форума бе премиерът на Румъния Виорика Дънчила.    София-Букурещ-София", "date": "2018.04.24", "title": "Борисов в Букурещ: Без да преглътнем Косово, на Балканите не може да вървим напред"}
{"url": "http://epicenter.bg/article/-Balgariya--Rumaniya--Gartsiya-i-Sarbiya-pravyat-rabotni-grupi-za-uskoryavane-na-infrastrukturnite-proekti/152680/2/0", "text": "България, Румъния, Гърция и Сърбия обсъдиха конкретни проекти за развитието на Балканите по време на Съвета за сътрудничество на високо равнище, който се проведе в Букурещ. Транспортните коридори, енергийната и дигиталната свързаност бяха във фокуса на разговорите между премиерите Бойко Борисов, Виорика Дънчила, Алексис Ципрас и президента Александър Вучич.   Лидерите решиха да се формират работни групи на министрите на транспорта и съобщенията на четирите страни, които да финализират проектите преди срещата от формата 16+1 през юли в София.  „Това, че срещите ни продължават да се провеждат, е една добра новина. Ние нямаме намерение да излизаме с декларации, ние искаме инфраструктура, пристанища, искаме да напреднем“, каза премиерът Борисов, който през есента миналата година домакинства във Варна първия форум в този формат. Той отново призова за разбирателство и диалог на Балканите, подчертавайки, че проблем в която и да е държава става всеобщ за региона.    Министър-председателят на Гърция Алексис Ципрас посочи, че целта на четиристранния съвет е да допринася за мира, стабилността и сигурността в региона. „Балканите имат потенциал и ние сме тук, за да използваме възможностите за развитие според нашите интереси, а не само според дневния ред на трети страни“, каза Ципрас. Той съобщи, че страната му обмисля да се включи в инициативата 16+1.   Гръцкият, както и румънският премиер Виорика Дънчила, оцениха високо постигнатото по време на Българското председателство на Съвета на ЕС. Те откроиха приоритета Западни Балкани и потвърдиха подкрепата си за процеса на евроинтеграция на страните от региона. Президентът Александър Вучич благодари за ангажираността към Западните Балкани и конкретно към Сърбия и подчерта готовността и на четирите страни от Съвета за ускоряване на реализацията на инфраструктурните проекти.", "date": "2018.04.24", "title": " България, Румъния, Гърция и Сърбия правят работни групи за ускоряване на инфраструктурните проекти"}
{"url": "http://epicenter.bg/article/Gen--Milanov-za-aresta-na-Ivancheva--Kakvi-sa-tezi-kachulki--Zashto-tryabvashe-da-broyat-parite-na-asfalta-/152681/2/0", "text": "Колкото по-шумен е един арест, толкова повече грешки се допускат и адвокатите ги използват. Това каза пред БТВ ген. Румен Миланов, коментирайки технологията на арестите у нас и последното задържане на кмета на столичния квартал „Младост” Десислава Иванчева. Със смесени чувства съм по отношение на ареста на кмета на „Младост” г-жа Иванчева, каза ген. Миланов.   „Един път, че трябва да има противодействие на корупцията, категорично, другото обаче – този случай не само самото задържане, респективно арест, в зависимост от мерките,  не беше направен по най-правилния начин и не на последно място в целия този процес има много странности, които мен ме впечатляват.   Първо, ако говорим по хронология на времето – той се извършва пред Спортната палата, там са ги стигнали и са ги намерили. Извинявайте, всяка една такава операция за задържане се прави предварителен план, ако не са го направили – язък за професионализма. Планът цели законност, процесуалност, правилно действие на всички служители да няма хаос и, ако стане някакъв фал, да се носи отговорност”.   Защо не ги задържаха по време на пренасяне на кашони, а точно на това място, пита ген. Миланов. „Това място нанесе доста щети на градския транспорт и на обществеността. Държаха ги с белезници сума ти време с претекст да им вземат натривки – натривките се вземат веднага, защото не се знае какво ще пипаш”.   Възможно е арестът да стане и без белезници, уточни Миланов и допълни, че белезници се слагат,  защото не се знае как ще реагира всеки човек. „Но тази категория хора не са тип затворници”. Освен това парите са се броили на асфалта – защо там трябва да се броят парите, пита той.   „Едни дами от следствието през цялото време бяха в не много прилично положение да броят парите на земята, камерите ги снимаха в не много прилично положение… Това ли е ефективността, да трае 6 часа. Не се прави това така, има си ред, има поемни лица, описва се каквото е намерено на местопрестъплението и се извършват съответните процесуално-следствени действия по най-интелигентния начин.   Има още много загадки – къде е посредникът. Къде е в цялата тази дандания, как той се появява от заявителя. Нали това са заявителите за подкупа – кметът на „Младост”, зам.-кметът и потърпевшото лице г-н Ваклин, къде е той”.   За така нареченото светене – прокуратурата тръгна веднага да прави пресконференции – всичко това трябва да се филмира. То се документира, със снимки. Едно е да ми светят в дланите, където си  пипал парите, съвсем другаде е тук, отгоре, отдолу, по носа. Това са несериозни неща, каза още ген. Румен Миланов.   Той коментира и факта, че на кадрите от бул. „Васил Левски” членове на комисията са били с маски и пита защо са с маски, какви са, от кого се плашат. „С маски се работи, когато задържаме терористи, наркотрафиканти, защото там сблъсъкът е на живот и смърт. Тук спрямо кого са тези маски. При масовите безредици, ако са маскирани, има идентификационни номера да се знае кой какво прави. От кого се крият, от закона. Това е недопустимо за мен”.   Мисля, че има основни принципи в действията на полицейските органи, в които ние не трябва да отстъпваме, допълни той. По думите му този случай не е изпипан. „Казаха, че ги следят отдавна. Заявлението го прави г-н Ваклин на 2 февруари, те са били по чужбина и не си дошли за подкупа. Кой организира подкуп и няма да си дойде… от Гърция”.   Подкупът бил на траншове, за какво са траншовете и то за едно съобщение, което е административен акт, който се атакува по съдебен ред. Сигурно на мен щеше да ми бъде по-евтино да си платя в една кантора на адвокатите за едно съобщение, допълни Румен Миланов.   Как ги рекетира в случая, ако всичко е законно? Къде е Столична община да каже – натрупват се сигнали, какво правите г-жа Иванчева, кой ви дава право да задържате преписки повече от законовия ред, заяви Миланов.", "date": "2018.04.24", "title": "Ген. Миланов за ареста на Иванчева: Какви са тези качулки? Защо трябваше да броят парите на асфалта?"}
