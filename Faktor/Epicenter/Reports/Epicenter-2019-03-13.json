{"url": "http://epicenter.bg/article/Balgariya-spira-poletite-na--Boing-737-Maks-8--vav-vazdushnoto-si-prostranstvo-/177511/2/0", "text": "България спира полетите на „Боинг 737 Макс 8” във въздушното си пространство след двете катастрофи с този тип самолети. Решението идва след директива от Европейската агенция за безопасност на полетите, предаде Нова тв.  България ще позволява кацане на такъв самолет само при извънредни или аварийни ситуации. Часове преди забраната да влезе в сила, точно същият модел самолет кацна извънредно на Летище София и се оказа блокиран у нас.  Извънредно кацналият самолет „Боинг 737 Макс 8” е пътувал от Египет за Холандия. След като властите в Амстердам отказват кацане, пилотите търсят разрешение за кацане в друга държава. В Унгария също получават отказ. Правят обратен завой над Румъния и се приземяват в България. А пътниците са били принудени да прекарат нощта в хотел в София. Това се случва малко преди ограничителната мярка за „Боинг 737 Макс 8” да влезе в сила и у нас. До момента забраната е в сила в почти целия свят, с изключение на САЩ и Канада.  Проблемите за пътниците, които кацат извънредно у нас, започват още в Египет.  „Беше ужасно, защото заради буря в Холандия, полетът ни в Египет закъсня с два часа. След това ни казаха, че не можем да кацнем и никой не ни иска. Отидохме до Будапеща, не ни дадоха да кацнем и ние трябваше да дойдем до София”, разказва Моник, която е била пътничка в самолета.  Кацат на Летище София около 21:00 часа, въпреки че не са имали технически проблеми със самолета. В този момент у нас все още не е затворено въздушното пространство за „Боинг 737 Макс 8”. Забраната обаче влиза в сила 10 минути по-късно. Мярката е по препоръка на Европейската агенция за безопасност на полетите.  „Все още не са ясни и точни причините защо, но са получили съобщение от въздухоплавателната администрация на Америка за евентуално изследване на новата система на „Боинг” за хоризонтална стабилизация”, заяви Станимир Лешев, гл. директор на ГВА.  Редица авиокомпании са изправени пред нуждата да сменят самолетите си „Боинг 737 Макс 8” с други. А това според експерти не е толкова лесна задача.  „Закупуването на нов самолет, не е като да си купиш кола от магазина. Става със заявка и екипажите на тези самолети трябва да бъдат подготвени за това”, обясни Кристиян Кръстев, авиоексперт, бивш министър на транспорта.  Проблемът с този тип самолети вероятно ще отвори работа за чартърните компании.  Извън аварийните кацания, разрешение да летят над България ще имат само празни самолети „Боинг 737 Макс 8”, които трябва да бъдат ремонтирани.  ", "date": "2019.03.13", "title": "България спира полетите на „Боинг 737 Макс 8” във въздушното си пространство (ВИДЕО)"}
{"url": "http://epicenter.bg/article/Borisov--Prihodite-ot-gorivata-sa-sas-7--poveche-/177437/2/0", "text": "Приходите от горивата са със 7% повече. Мерките действат. Това каза министър-председателят Бойко Борисов при откриването на редовното правителствено заседание, предаде Агенция „Фокус“.   \"Благодаря ви, забавих се малко, но най-важното е, че приходите от горивата са със 7% повече. Така че мерките действат\", отбеляза премиерът.   Той информира, че се връща от редовната си седмична среща с представителите на МВР, прокуратурата, НАП и митниците, на която всяка сряда се отчитат резултатите от борбата с контрабандата. На 9 февруари тази година на работно съвещание в ГДБОП беше представена нова система за наблюдение и контрол на горивата. Информацията ще се събира и анализира в Междуведомствения координационен център за противодействие на контрабандата и контрол на движението на рискови стоки и товари към ГДБОП.  Системата ще следи горивата от входа до изхода. Осигурява се 24-часово видеонаблюдение на всички процеси. Данните ще се пазят в сървъри, за да може да се извършва проверка на движението на горивото.  На практика с въвеждането на новата система се постига събирането на едно място на общия информационен ресурс, прецизен анализ на риска за подпомагане на институциите и за осъществяване на взаимен контрол.  Поставено е началото на видеосистема, което ще се надгражда във времето.  ", "date": "2019.03.13", "title": "Борисов: Приходите от горивата са със 7% повече, мерките действат! "}
{"url": "http://epicenter.bg/article/Dimitar-Danchev--Strahat-na-GERB-e-golyam---ako-DPS-napusne-parlamenta-/177438/2/0", "text": "\r\n \r\n \"Въпросът с данъчната амнистия, която получава Главно мюфтийство, не е просто политически и не само религиозен, а морален и социален\". Това каза народният представител от ПГ на \"БСП за България\" Димитър Данчев пред БСТВ. \r\n   \r\n Той коментира, че ако тези дългове са натрупани в резултат на социална дейност, е съгласен те да бъдат опростени, но не и след като са трупани от неплатени към държавата суми. \r\n   \r\n \"Тук, обаче, виждаме сделката между ГЕРБ и ДПС и вече знаем, каква е стойността на първата вноска за продължаването на живота на това Народно събрание - 8,2 млн. лв.\", заяви Данчев. \r\n  Народният представител уточни, че това са средства, дадени от всички нас - българските граждани. \"Ние сме хората, които плащаме цената за продължаването на живота на този парламент\", каза още той. \r\n   \r\n Димитър Данчев коментира още, че е много вероятно да има и други вноски, които няма да са по-малки от тази. \"Страхът на ГЕРБ е изключително голям, защото ако и ДПС напусне парламента, в него не би останала и онази формална опозиция, която да оправдава живота му. А и Цветан Цветанов едва ли не призна, че кворумът в парламента зависи от ДПС\", каза още депутатът от левицата. \r\n   \r\n Данчев коментира и твърденията, че това опрощаване на данъци ще подпомогне запазването на мира в страната. \"То поставя нови разделителни линии в обществото, а премиерът е този, който със своите действия застрашава националната сигурност на страната. Типично за него, той нескопосано се опита да прикрие нещата, събирайки на една обща снимка патриарха и главния мюфтия, но не се получи\", категоричен бе Данчев. \r\n   \r\n . Само преди няколко дни през парламента бе прокарана нова промяна в закона за концесиите. Тази промяна цели да ускори процедурата по отдаване на Летище \"София\" на концесия, а с нея се прави абсолютно невъзможно спирането на процедурата\", каза още Димитър Данчев. \r\n   \r\n Той уточни, че в законопроекта е вкаран специален текст, който казва, че всяка концесия, която касае трансгранични услуги, може да бъде прекратена само с решение на международен арбитраж. \r\n   \r\n \"Това се прави умишлено от управляващите, защото БСП ясно заяви, че ако получи доверието на хората, веднага ще прекрати концесията. По този начин ще подхождаме и към плажовете и друга важна инфраструктура\", заяви народният представител. \r\n   \r\n Димитър Данчев коментира и предстоящата смяна на касовите апарати и заяви, че условията, заложени в наредбата, са изключително неясни. \"Това създава голям риск за малкия и средния бизнес. С тази ненужна и свръхтежка регулация мнозинството тласка малките и средни предприятия към сивия сектор\", категоричен бе той. Народният представител заяви, че това не е просто поредната смяна на касовите апарати, която се прави в последните четири години, а поредният опит за рекет. \r\n \r\n   \r\n   \r\n  ", "date": "2019.03.13", "title": "Димитър Данчев, БСП: Страхът на ГЕРБ е голям - ако ДПС напусне парламента!"}
{"url": "http://epicenter.bg/article/Tsvetanov--Predlagame-da-nyama-amnistirane-na-dalgovete-na-veroizpovedaniyata--a-da-ima-otsrochvane-/177469/2/48", "text": "  Това каза председателят на ПГ на ГЕРБ Цветан Цветанов по време на брифинг в Народното събрание във връзка със Закона за вероизповеданията, предаде Агенция „Фокус“. Заедно с него бе финансовият министър Владислав Горанов. Според Цветанов всяка друга спекулация по тази тема е некоректно от тези политически сили, които претендират, че са системни и които винаги са говорили, че трябва да има разбирателство.   Темата излезе извън обхвата на всички вероизповедания. Тук искам категорично да заявя - по никакъв повод нито ПП ГЕРБ, нито ПГ на ГЕРБ, нито Министерски съвет имат някаква договорка или извиване на страна от ДПС“, каза още Цветанов.   Всяка една държава поддържа своите малцинства и религии по света - годишно страната ни предоставя около 2 млн. лв. за всички български църкви към БПЦ, каза още председателят на ПГ на ГЕРБ.    изтъкна Цветанов по отношение на промените в Закона за вероизповеданията.   Според него Законът за вероизповеданията е придобил политически оттенък. Цветанов определи това като недопустимо, когато се говори за религия.   „Тук искам да кажа на тези политически партии, които се изказват,  , за българските мюсюлмани и как дирекцията по вероизповедания ще опростява всички тези мита“, допълни Цветанов.   \"Всяка една държава поддържа своите малцинства или религиите, които са основни за дадената държава във всяка една точка по света.  “, каза още Цветанов.   С предложението за отсрочване на дълговете на вероизповеданията много ясно показваме, че търсим вариант за решение, а не казваме, че сме алтернатива без да правим такова, каза още Цветанов.  . Те като парламентарна сила, която са избрани от техните народни представители, не смятам, че е редно да дават трибунки от техните партийни централи, а да дойдат тук и да защитават интересите както на тяхната политическа сила, така също и от техните избиратели.  , каза Цветанов. Той изрази надежда, че ПГ на ГЕРБ ще бъде подкрепена между първо и второ четене по Закона за вероизповеданията.    министърът на финансите Владислав Горанов заяви, че лидерът на партията заедно с парламентарната група участва във взимането на всички решения.   БСП ги няма в смесените региони, ние сме единствената алтернатива там - всичко, което правят по Закона за вероизповеданията, е заради предстоящия им пленум, заяви още Цветанов.  „Това не означава, че сме имали някаква договорка. Това означава, че имаме принципи, които ги спазваме и принципи, които ще продължим да спазваме.  “, подчерта още Цветанов. Според него просто БСП имат предстоящ пленум, на който трябва да си определят лидера, който ще им води евролистата.  „Там страхът е толкова голям, че никой не смее да дойде на мероприятие, което е обществено, само и само да не бъде обвинен, че е дошъл. Между другото вчера имаше посетители от БСП, които влизаха. Видяхме се с колегите, поговорихме си.   но това е решение, което е взела Корнелия Нинова“, допълни председателят на ПГ на ГЕРБ.  „Сега ще ми бъде интересно да видя каква ще бъде следващата опорна точка на БСП, защото в момента една тема, която те се заиграха, искаха да си я превърнат като основна тема, която да представят по време на изборите“, посочи Цветанов.  „Просто по тази тема да говорим по този начин, ставаше въпрос за 8 млн. лв.   където са договорили без никакви споразумения и никакви договори да се закупят тези два реактора, страната ни да бъде осъдена, да плати държавата 1,2 млрд. лв, и тези днес излизат и са като морални стожери на обществото“, разкритикува БСП Цветанов.    на неплатените към 31 декември 2018 г. публични вземания, с главниците, лихвите и разноските по тях  Решението бе прието със 104 гласа „за“, 28 „против“ и 6 „въздържал се“.  Със закона се предлага регистрираните по Закона вероизповедания да се освободят еднократно от плащане на неплатените към 31 декември 2018 г. публични вземания, с главниците, лихвите и разноските по тях. По данни на Министерството на финансите 8,267 млн. лева са задълженията на шест регистрирани вероизповедания. По-късно се разбра, че от тях около 8 млн. лева са дългове на Главното мюфтийство.  Предвидено е субсидията, отпускана по държания бюджет  да се разпределя от Българската православна църква за източноправославното вероизповедание и от Главното мюфтийство за мюсюлманското.  Според измененията държавната субсидия ще се предоставя и за българските православни църковни общини в чужбина.  Досега субсидия се предоставяше само на задгранични епархии или митрополии в диоцеза и юрисдикцията на Българската православна църква.  ", "date": "2019.03.13", "title": "Цветанов: Предлагаме не амнистия на дълговете на вероизповеданията, а отсрочване (ВИДЕО)"}
{"url": "http://epicenter.bg/article/Nedzhmi-Ali-po-vreme-na-debatite--Turtsiya--Prekratyavaneto-na-pregovorniya-protses-e-nepriemlivo-/177472/2/0", "text": "  „ Окончателният текст на доклада за Турция за 2018 г. не спомага за продължаването на конструктивния диалог между ЕС и този стратегически партньор. За нас прекратяването на преговорния процес е неприемливо”. Това обяви евродепутатът от Алианса на либералите и демократите за Европа Неджми Али. Той взе участие в дебатите по доклада за Турция в пленарно заседание на Европарламента в Страсбург, провели се на 12 март.   Неджми Али бе категоричен, че преди окончателното решение по него, трябва да се вземат предвид положителните промени, настъпили в Турция по отношение на преговорния процес.   „ Анкара си е поставила за цел затваряне на мониторинговата процедура на Парламентарната асамблея на Съвета на Европа. Групата за действия за реформи е обявила, че решително ще продължи своите усилия за хармонизиране със стандартите на ЕС, въпреки политическите пречки пред преговорите. Министерството на правосъдието е стартирало процедура по обновяването на Стратегията за промени в правосъдието съвместно със Съвета на Европа и ЕС”, посочи Неджми Али.   Той даде за пример и действията към подобряване защитата на човешките права и по-конкретно - готовността за актуализиране на Плана за действие за предотвратяване нарушаването на Европейската харта за човешките права.   „ Дори формално предложение за спиране на преговорния процес би било възприето с негативизъм от турското гражданско общество, което беше заявено от тяхна страна по време на заседанието на Съвместния парламентарен комитет ЕС-Турция, провело се през декември 2018 г. в Анкара. В контекста на предстоящите избори в Европа и Турция, следва да бъдем много внимателни какви послания ще отправим към гласоподавателите”, завърши Али.  ", "date": "2019.03.13", "title": "Неджми Али по време на дебатите „Турция”: Прекратяването на преговорния процес е неприемливо!"}
{"url": "http://epicenter.bg/article/Patriotite--Pozdravyavame-GERB--che-se-vslushaha-v-razumnite-argumenti-/177476/2/0", "text": "Доволни сме от решението на ГЕРБ за отсрочване на дълговете на вероизповеданията, а не амнистирането им - това беше правилният път. Това каза народният представител от ПГ на „Обединени патриоти“ и ВМРО Александър Сиди по време на брифинг в Народното събрание във връзка с предложението на ГЕРБ между първо и второ четене на Закона за вероизповеданията, предаде Агенция „Фокус“.  \"От името на „Обединени патриоти“ поздравяваме нашите партньори от ГЕРБ, за това че се вслушаха в разумните аргументи на хората, които казаха, че не е справедливо да бъде поощрявано едно вероизповедание за сметка на всички останали“, каза още Сиди. По думите му така всеки един ще заплаща своите задължения.  „Така е правилно, честно и справедливо“, допълни депутатът. На въпрос дали очаква да има напрежение, Сиди изрази надежда да няма.  „В крайна сметка мюсюлманското вероизповедание е едно от всички. Ако си позволят да създават напрежение, това не би било добре за държавата по принцип“, допълни той.   ", "date": "2019.03.13", "title": "Патриотите: Поздравяваме ГЕРБ, че се вслушаха в разумните аргументи "}
{"url": "http://epicenter.bg/article/Goranov--Zadalzheniyata-na-veroizpovedaniyata-ostavat-dalzhimi-i-varhu-tyah-se-nachislyava-lihva-/177479/2/0", "text": " Това каза министърът на финансите Владислав Горанов по време на брифинг в Народното събрание във връзка със Закона за вероизповеданията, предаде Агенция „Фокус“.  По думите му  Горанов обърна внимание, че така субсидията ще може да се получава в по-голямата си част.  „Именно това е целта на дебата от последните седмици и месеци. Ако сме имали за цел веднага законът да сработи за всички вероизповедания, то тези, които имат по-големи задължения, бързо трябваше да ги покрият. На практика законът щеше да бъде ефективно прилаган след година-две за някои вероизповедания“, допълни още Горанов.  Той посочи, че  “, допълни Горанов.  Попитан дали премиерът Борисов е решил ГЕРБ да направи такова предложение, министърът на финансите заяви, че    „Първоначалното предложение за амнистиране дойде в съвместен анализ между ПГ на ГЕРБ и експерти от Министерство на финансите.  „  допълни финансовият министър. Той обясни, че решението е от последните няколко дни и е формирано в рамките на ПГ на ГЕРБ и експерти от Министерство на финансите.  ", "date": "2019.03.13", "title": "Горанов: Задълженията на вероизповеданията остават дължими и върху тях се начислява лихва "}
{"url": "http://epicenter.bg/article/Valeri-Simeonov--Razlichiyata-ni-s--quot-Ataka-quot--sa-nepreodolimi--Shte-se-yavim-samostoyatelno-na-evrovota-/177482/2/0", "text": "НФСБ няма да участва на коалиционен съвет с единствена точка „евроизбори“ – партията се готви за самостоятелно явяване.   Това каза за дневния блок „Добър ден“ на Радио „Фокус“ лидерът на НФСБ и депутат от ПГ на „Обединени патриоти“ Валери Симеонов във връзка с предстоящия днес съвет на малката коалиция.   Той припомни, че партията му има непреодолими сериозни различия по външнополитически въпроси с ПП „Атака“, което прави невъзможно явяването им в трипартиен формат на евроизборите.   „Вече близо 2-3 месеца преговаряме с ВМРО да се явим в двупартиен формат на изборите. Сега изведнъж ВМРО приканват да се видим трите партии и да се явим в трипартиен формат. Всичко това според нас е един театър за пред медиите и нямаме намерение да ставаме участници в самодейни театрални постановки. Ако ВМРО имат желание да се явят заедно с нас, да заповядат за среща между ръководството на двете партии, както сме ги канили вече два пъти. Те нито отказват, нито се съгласяват, но не се явяват на такава среща. След като са се харесали с „Атака“, бих им пожелал успех. Но на такъв коалиционен съвет с единствена дневна точка евроизборите няма какво да говорим и няма да ходим въобще. Към настоящия момент с нашите партньори от коалицията сме готови да обсъждаме всякакви текущи актуални въпроси, които са в работен порядък, както и съгласуване на съвместни позиции – както е било досега. Но темата евроизбори е приключила. Няма да се явим на избори в коалиционен формат с ПП „Атака“ –ако ВМРО желаят, да заповядат за среща“, коментира Валери Симеонов и увери, че НФСБ не води преговори за явяване на евроизборите с други политически сили.   Симеонов уточни, че вече се предприемат действия за мобилизация на партийните структури с една цел – подготовка за самостоятелно явяване на вота за ЕП през месец май.   Няколко часа по-рано лидерът на \"Атака\" Волен Сидеров даде знак, че трите партии от Обединени патриоти може да се явят заедно на изборите за Европейски парламент. Според него нямало непреодолими пречки за това. Симеонов обаче го опроверга.    ", "date": "2019.03.13", "title": "Валери Симеонов: Различията ни с \"Атака\" са непреодолими! Ще се явим самостоятелно на евровота!"}
{"url": "http://epicenter.bg/article/Rumyana-Arnaudova--Predstoi-vnasyane-na-obvinitelen-akt-na-Evgeni-Krusev/177425/3/0", "text": "Предстои съвсем скоро внасяне на обвинителен акт и завеждане на дело срещу бившия заместник-кмет на Столична община Евгени Крусев. Това съобщи в предаването \"Здравей, България\" по Нова телевизия говорителят на главния прокурор Румяна Арнаудова.  \"В момента, в който сме събрали данни за извършено престъпление с висок обществен интерес, с висока степен на обществена опасност, ние предприемаме действия. По този случай колегите от Специализираната прокуратура са на финал. Предстои съвсем скоро внасяне на обвинителен акт и завеждане на дело. Все още не е приключило разследването на Окръжна прокуратура – Пловдив във връзка със сигналите за непрозрачно и незаконосъобразно разходване на средства от община Пловдив\", обясни още Арнаудова.  \"Запознахме се с видеото, което беше разпространено през вчерашния ден. Видеото е изпратено в МВР – Ловеч. Във вчерашния ден, РП е уведомена. Заместник – районния прокурор е поел ръководството на проверката. Снемани са обяснения от участниците в инцидента. Установява се има ли телесни наранявания, дали има престъпления от общ характер, какви са нараняванията на децата и какви мерки ще се предприемат\", допълни тя.  По думите й е започнала проверка за лично укривателство - за това, че Георги Семерджиев е дал жилището, за да се укриват в него Арабаджиеви. Той е спомогнал те да избегнат или да осуетят наказателно преследване. \"Към този момент не ми е известно прокуратурата да е била сезирана с данни за пране на пари или други престъпления, извършени от Семерджиев\", каза още тя.  \"Относно случая в Стрелча Районна прокуратура разследва принуда. Престъпление против личността. Лицето е злоупотребило със служебното си положение. В нито едно от разследванията прокуратурата не работи предизборно. И в случая с кмета на Созопол, и в този с кметицата на Златица СГП работи от около година\", категорична бе Арнаудова.  Тя добави, че четирите пълнолетни лица от Плевен, които бяха задържани за рекет над ученици, ги грози до 10 години лишаване от свобода. Двама от тях са осъждани, а другите двама са с криминални регистрации, обаче не са осъждани. Повече от една година те са упражнявани системен психологически тормоз над жертвите си.  ", "date": "2019.03.13", "title": "Румяна Арнаудова: Предстои внасяне на обвинителен акт на Евгени Крусев"}
{"url": "http://epicenter.bg/article/Balgariya-ogranichava-vazdushnoto-si-prostranstvo-za-poletite-na-samoleti--Boing-737-Maks-/177417/4/0", "text": "България ограничава въздушното си пространство за полетите на самолети „Боинг 737 Макс”, съобщиха от пресцентъра на Министерството на транспорта, информационните технологии и съобщенията. Вчера в 21.00 часа Европейската агенция по безопасност на полетите (EASA) издаде директива по безопасност, касаеща самолетите „Боинг 737 8/9 Макс”. Във връзка с нея ГД „Гражданска въздухоплавателна администрация” издаде необходимите указания, ограничаващи полетите на тези самолети в българското въздушно пространство, включително и излитащите и кацащите на българските летища, с изключение на полетите за пребазиране/ремонт. Също така ще бъде гарантирано обслужване и безопасно кацане на самолетите от същия тип в случай на възникване на извънредна или аварийна ситуация. По-рано вчера вечерта самолет от този тип, изпълняващ полет от Хургада до Амстердам, кацна безаварийно на летище „София”.  „Фокус” припомня, че със самолет „Боинг 737 Макс”, със 157 души на борда се разби близо до столицата на Етиопия. Машината на „Етиопиън еърлайнс” в полет за Найроби катастрофира малко след излитане от Адис Абеба.  ", "date": "2019.03.13", "title": "България ограничава въздушното си пространство за полетите на самолети „Боинг 737 Макс”"}
{"url": "http://epicenter.bg/article/-Nezavisimaya-gazeta--Balgariya-plashi-Rusiya-s-gazov-isk-/177492/11/33", "text": " Това предадоха медиите, цитирайки българския енергиен министър Теменужка Петкова, която на свой ред се позовава на съобщение от руската страна. В София те вече се опитват да оценят загубите, които ще станат наистина болезнени, ако втората нишка на „Турски поток“, по някаква причина, заобиколи България.  В случай на негативно развитие на събитията, българските власти не изключват дори повторение на украинския сценарий и прибягване до арбитраж за събиране на транзитни плащания от Руската федерация, отбелязват в редакцията на вестник „Независимая газета“, цитирани от Агенция \"Фокус\".   че тази година „Турски поток“ ще бъде пуснат в екплоатация.  Вярно е, че съдбата на втората нишка на газопровода все още не изглежда напълно ясна. Например преди седмица министър-председателят на Русия Дмитрий Медведев заяви пред българската преса, че   Но окончателното решение зависи не само от нас. Изборът между различните варианти за продължаване на „Турски поток“ до голяма степен ще се определя от готовността на газотранспортната инфраструктура. Това, от своя страна, зависи от интереса и конкретните действия на правителствата на съответните страни”, обясни Медведев.  България, изглежда, проявява интерес към проекта. Това потвърди Медведев: „Неотдавна „Булгартрансгаз” успешно завърши т.нар. Процедура за отворен сезон - събирането на задължителни искания за резервиране на бъдещи газопреносни мощности.   за изпълнението на проект за развитие и разширяване на газопреносната система\".  „Но ние се нуждаем от допълнителни гаранции“, настоява руският премиер. „Новият клон не трябва да повтаря тъжната съдба на „Южен поток\".   че Европейският съюз няма да възпрепятства плановете за доставка на газ през новия газопровод“, поясни Медведев.  „Надявам се, че можем да говорим за по-нататъшни конкретни стъпки след даването на съответните гаранции - не от българското правителство, а когато Европейската комисия предоставя надеждни гаранции, че този проект няма да се срине в бъдеще и няма да бъде възпрепятстван.  ”, потвърди Медведев позицията на 4 март след преговорите с българския премиер Бойко Борисов в София.  Сега тази история има нов обрат. Информационните агенции разпространиха по телевизията изявлението на българския министър на енергетиката Теменужка Петкова, че България е получила известие от „Газпром експорт”  Според Петкова за страната това ще означава загуба от 110 милиона долара годишно. България иска да запази „ключовата си позиция на газовата карта на Европа\".    В противен случай може да възникнат проблеми. По-специално, София   които страната трябва да получи по договора до 2030 г. Но, както е посочено, това ще се случи само ако втората нишка на „Турски поток“ по някаква причина заобиколи България.  Съдейки по изявлнението на Петкова, България все още не е получила специално одобрение от Европейската комисия за разклонението на „Турски поток“, но, както разясни министърът, се спазват всички законодателни норми и не трябва да има причини за отказ от изграждане.  Анна Кокорева, заместник-директор на центъра „Алпари“, подчерта пред изданието, че   през чиято територия преминава Трансбалканският коридор.  „Руският проект включваше развитието на инфраструктурата в България и други участници в Трансбалканския коридор за свързване с „Турски поток“. Всъщност, ако подготовката на тази инфраструктура започне и завърши навреме, тогава за България и други страни процесът на промяна на коридора за доставки ще се случи без сериозни последици и без загуби”, смята Кокорева. Въпреки че всичко ще зависи от поведението на Европейския съюз, признава експертът.  Същевременно, както отбелязва Тамара Сафонова, доцент в Президентската академия (РАНХиГС), „  които могат да повлияят на европейския енергиен пазар и да осигурят висока доходност от експлоатацията на основните газопроводи. Страните, през чиято територия се пренася руски газ, сега са принудени да изострят проблематиката, за да не загубят възможността в бъдеще да генерират тарифни приходи от транзита на руски енергийни ресурси\", отбелязва експертът.  „Доколкото е известно в момента, въпросът за решението на Европейската комисия остава отворен, но като гаранция България взима инвестиционно решение за изграждане на инфраструктура за транспортиране на газ от Турция до Сърбия.   В този случай можем да кажем, че българската страна, заявявайки намеренията си да кандидатства за арбитраж, се опитва да си осигури гаранции, че нейната територия ще бъде разглеждана от „Газпром“ като приоритетна”, коментира директорът на Фонда за развитие на правото и медията в областта на енергетийния комплекс Александър Пахомов.  Според него, ако в споразумението за транзит няма клаузи, че доставчикът на газ има право да променя собствената си политика, „тогава България има всички шансове не само да се обърне към европейския арбитраж, но и да спечели този спор\". Въпреки това, според експерта, всички тези процеси може да се забавят за неопределено време.  ", "date": "2019.03.13", "title": "„Независимая газета“: България плаши Русия с газов иск "}
{"url": "http://epicenter.bg/article/Na-15-mart-geroite-ot--Treynspoting--se-zavrashtat-s-gram-i-tryasak-chrez--Pantalonite-na-martvetsa--/177441/6/0", "text": "На 15 март героите от „Трейнспотинг” се завръщат с гръм и трясък чрез майстора на черния хумор Ървин Уелш!    (превод: Деян Кючуков, 456 стр., цена: 19 лв.) отново ни среща с героя от „Трейнспотинг”, „Порно” и „Ваещият с ножове” Франк Бегби. Като мениджър на диджеи тук Марк Рентън прави прилични пари, но постоянните пътувания, чакането по летищата, бездушните хотелски стаи и разбитите връзки го изпълват с недоволство от живота. Докато за свой ужас случайно не среща Бегби, от когото бяга и се крие от години заради своето предателство и възникналия помежду им дълг. Но психопатът Бегби сега е известен творец и – за най-голямо удивление на Марк, – сякаш не гони отмъщение. Сик Бой и Спъд, които преследват свои собствени цели и амбиции, са заинтригувани да узнаят, че старите им приятели са отново в града. Когато навлизат в тъмния свят на търговията с органи, нещата започват заплашително да се объркват. Четиримата мъже прескачат от трън на глог, преследвани от своите лични истории и зависимости, гневни, объркани и отчаяни. Един от тях не доживява до края на книгата. Но кой ли ще надене „панталоните на мъртвеца“?    е най-провокативният съвременен шотландски писател, ако не и най-талантливият „нихилист” в литературата на новото време. Успехът му се дължи на изумителния начин, по който съвместява мрачен реализъм с брутална сатира и психологическо проникновение. Още с появата си „Трейнспотинг“ стремително се превръща от ъндърграунд книжле в културно събитие от световен мащаб, а авторът е определен като говорител на цяло едно поколение. Огромен успех постигат и филмовите адаптации на романа, режисирани от Дани Бойл.     *** По челото на Франк Бегби са избили капчици пот. Аз се правя, че не забелязвам. Той тъкмо влиза в климатизираната сграда от жегата отвън и още не е привикнал към температурната разлика. Което ми напомня за първата ни среща. Тогава също беше горещо. Или пък не. С възрастта започваме да идеализираме спомените си. Дори не сме се запознали в училище, както често съм си повтарял. Това е просто част от дебелия, натъпкан с полуистини, полуизмислици том, където съхранявам повечето от историите за Бегби. Не, беше навън, пред един фургон за сладолед, най-вероятно в неделя, а той носеше в ръце голяма пластмасова купа. Аз наскоро бях тръгнал на училище, а Бегби бе в погорен клас, но това скоро щеше да се промени. Стоях зад него на опашката, а яркото слънце светеше в очите ни между тъмните силуети на сградите. Наблюдавайки го как чинно подава купата на сладоледаджията, реших, че изглежда добро момче. – За след вечеря – поясни той, докато чакаше да я напълнят. Помня, че останах силно впечатлен – не бях виждал дете, на което да поверят да купи толкова много сладолед. После той ме изчака да взема своята фунийка и поехме заедно по улицата, говорейки си за „Хибърниън“, за своите велосипеди. Крачехме бързо, дори подтичвахме, за да не се разтопи сладоледът (значи, наистина е било горещ ден). Аз кривнах към грамадата от общински апартаменти, наречена Форт Хаус, а той – към една почерняла постройка на отсрещната страна на улицата. Тогава фасадите още не бяха изчистени от саждите. – До скоро – махна ми с ръка. Аз отвърнах на поздрава. Да, наистина изглеждаше добро момче, но тепърва предстоеше да разбера, че не е точно така. Винаги съм разказвал, че са ме сложили да седна до него в клас, като някакво наказание. Но не е така. Сами седнахме заедно, защото вече бяхме приятели. Сега ми е трудно да повярвам, че съм тук, в Санта Моника, Калифорния, и живея такъв живот. Особено като гледам Франко Бегби и Мелани на отсрещната страна на масата в този чудесен ресторант на Трета улица. И двамата сме на светлинни години от онзи фургон за сладолед в Лийт. Аз съм с Вики, която работи във филмовия маркетинг, но е родена в Солсбъри, Англия. Намерили сме се в сайт за запознанства. Това е четвъртата ни среща и още не сме се чукали. Подходящият момент вероятно е бил някъде след третата – все пак не сме деца. Оставили сме нещата да се проточат твърде дълго и всеки е малко напрегнат в компанията на другия, чудейки се дали връзката има бъдеще. Истината е, че тя е прекрасна жена и аз копнея да бъда с нея. Затова е трудно да сме покрай Франко и Мелани – такава перфектна двойка. Той е двайсет години по-възрастен, но изглежда напълно подходящ за тази стегната, загоряла от слънцето калифорнийка. Те се държат естествено и с лекота – едва доловимо докосване по ръката или бедрото, целувчица по бузата, размяна на многозначителен поглед или заговорническа усмивка. Влюбените са големи досадници. Постоянно ти навират щастието си в лицето и дори не го правят нарочно. В моя случай с Франко това продължава още от онзи побъркан ден в самолета миналото лято. Ние продължихме да поддържаме връзка и се видяхме няколко пъти. Но никога сами – Мелани всеки път е с нас, а понякога и аз си водя дама. И това е по инициатива на Франко. Ако имаме уговорка за среща насаме, така че да мога да обсъдя начин да му платя, той винаги намира причина да я отмени. Сега сме в Санта Моника и наближава Коледа. Той ще прекара празниците тук, под ласките на топлото слънце, а аз – в Лийт, с баща си. Иронично е, че най-сетне мога да си отдъхна – мъжът срещу мен, за когото съм смятал, че никога няма да напусне старото пристанище освен за посещения в пандиза, вече не представлява заплаха. Храната е превъзходна, а компанията – приятна и отпусната. Така че би трябвало да съм спокоен, но не съм. Вики, Мелани и аз сме си разделили бутилка бяло вино. Давам мило и драго за втора, но се сдържам. Франко вече не пие. Не спирам да си го повтарям и все ми звучи абсурдно: Франко вече не пие. Накрая си тръгваме и аз се качвам на „Убър“ заедно с Вики, която живее наблизо, във Венис. Отново обмислям последствията от тази трансформация и какво означава тя за мен. Аз далеч не съм строг въздържател – късметът си е късмет, но съм присъствал на достатъчно сбирки на Анонимните наркомани през годините, за да знам, че невръщането на дълга просто не е валидна психологическа опция за нас. Щом се разплатя – а аз знам, че трябва да го направя не само заради него, а заради себе си, – това огромно, непосилно бреме ще изчезне. Нуждата да бягам ще ме напусне завинаги. Ще мога да виждам по-често Алекс, а защо не и да изградя наново някакво отношение с бившата си, Катрин. Ако се постарая добре, тук може и да излезе нещо между мен и Вики. Единственото, което е нужно да сторя, е да платя на Франко. Знам точно колко му дължа – петнайсет хиляди четиристотин и двайсет паунда. Толкова правят три хиляди и двеста паунда в днешни пари. И това е нищо в сравнение с дълга ми към Сик Бой. Аз заделям пари настрана за него и Секънд Прайз, но Франко е по-належащ. На задната седалка на колата пръстите на Вики улавят моите. Ръцете й са възголеми за жена, висока метър и седемдесет – на размер почти колкото моите. – За какво мислиш? За работа? – Позна – отвръщам унило. – Предстоят ми ангажименти около Коледа и Нова година в Европа. Но поне ще имам възможност да видя татко. – Ще ми се и аз да се прибирах у дома – казва тя. – Още повече че сестра ми пристига от Африка. Но пътуването отнема твърде много дни от отпуска ми. Така че пак ще карам празниците тук, със старите сънародници… – Тя изпъшква с досада. Сега е времето да го кажа: Бих предпочел да прекарам Коледа тук, с теб. Това ще е едно просто, искрено твърдение. Но срещата с Франко за сетен път е замъглила главата ми и моментът отлита. Все пак има и други възможности. Стигаме до моята сграда и аз питам Вики дали не иска да се отбие за едно питие. – Разбира се – усмихва се стегнато тя. Качваме се по стълбите и влизаме в апартамента. Въздухът е спарен и застоял. Включвам климатика, той проскърцва неохотно и заработва. Наливам две чаши червено вино и се отпускам върху малкото канапе, внезапно уморен след всичките си пътувания. Моята диджейка Емили казва, че всичко се случва по определена причина. Това е нейната мантра. Аз не вярвам на разните щуротии за космични сили, но сега си мисля: Ами ако е права? Ако е било писано да се натъкна на Франко, за да му платя? Да се разтоваря от бремето? Да продължа напред? В крайна сметка той е сторил именно това, докато аз съм заседналият на място. Вики се настанява на канапето до мен, протяга се като котка, после изува обувките си, подгъва загорели нозе под себе си, приглаждайки полата си. Усещам как кръвта се стича от мозъка към топките ми. Тя е на трийсет и седем и доколкото разбирам, е живяла порядъчен живот. Зарязвана от едно-две копелета, на свой ред разбила сърцата на неколцина мухльовци. Сега в очите й играе пламъче, а изражението й говори: Стига вече увъртане. Или акай, или ставай от гърнето. – Мислиш ли, че е време да… минем на следващото ниво? – питам. Очите й се присвиват и тя отмята от челото си кичур изсветляла от слънцето коса. – О, да – казва с глас, който е предназначен да бъде секси и наистина е такъв. И двамата сме облекчени да оставим първото чукане зад гърба си. Оттук нататък пътят обещава да бъде безоблачен. Винаги ме е учудвало как, ако си падаш по някоя жена, се оказва, че тя изглежда без дрехи още по-добре, отколкото си си представял. Но на следващата сутрин тя трябва да става рано за работа, а аз – да хващам самолета за Барселона. Самият ангажимент не е толкова важен, но е в клуб, промотиран от един от организаторите на тамошния фестивал „Сонар“. Провеждайки това коледно шоу, ние си гарантираме участие във фестивала. Кой знае кога с Виктория ще се видим отново. Но аз, за пръв път от много време насам, тръгвам на път щастлив. С материал за размисъл, а може би и с причина да се върна. И ето че сега летя на изток – полетът, който ми се отразява най-зле. Бизнес класата е задължителна за него. Би трябвало да лежа по гръб, но стюардесата предлага хубаво френско вино от селекцията на борда и преди да усетя, пак съм натряскан сред облаците. Страшно ми се иска да се насмъркам с кокаин, но трябва да се задоволя с амбиен. Да, тя е станала досадно модерна. Да, парите са я съсипали. Да, колонизирана е от космополитни задници с пълни джобове и празни души, чийто безрадостен смях се носи от баровете и ресторантите и отеква из тесните улички. Но при всички тези уговорки, фактът си остава непроменен: ако не харесваш Барселона, значи си нещастник, напълно изгубен за света. Знам, че за мен все още има надежда, защото съм влюбен в този град. Дори когато с мъка държа очите си отворени, а затворя ли ги, веднага се озовавам в душния ад на поредния нощен клуб, от който току-що съм излязъл, или в който ми предстои да вляза. Тътнещият ритъм неспирно блъска в слепоочията ми, макар че шофьорът на таксито е пуснал лека латино музика. Слизам от колата с подгъващи се от умора крака. Вадя куфара на колелца от багажника и го тътря към входа на хотела. Служителката на рецепцията е достатъчно чевръста, но на мен ми се струва, че едва помръдва. Неволно изпускам дълга въздишка, за да я накарам да побърза. Полазват ме тръпки при мисълта, че някой диджей или промоутър може ей сега да цъфне във фоайето и да иска да говорим. Най-сетне пластмасовата карта, осигуряваща ми достъп до стаята, е издадена. Следват инструкции относно безжичния интернет и закуската. Качвам се в асансьора. Зелената лампичка на бравата светва в знак, че картата работи, слава на небесата. Вече съм вътре. На леглото. Не знам за колко време съм изключил, но ме събужда телефонът в стаята. Промеждутъците между звучните му оригвания са достатъчно дълги, за да се унасям отново, с надеждата, че всяко от тях ще е последното. После… на линията е Конрад. Моят най-важен клиент е пристигнал. Изправям кости във вертикално положение. Ще ми се да бъда в Ел Ей или Амстердам, все едно къде, и да гледам „Поп Айдъл“ с Вики, сгушена до мен. Вместо това съм тресяща се маса от нерви в този барселонски хотел и усещам как, благодарение на часовата разлика и кокаина, коефициентът ми на интелигентност спада със същата скорост, с която пулсът ми се покачва…", "date": "2019.03.13", "title": "На 15 март героите от „Трейнспотинг” се завръщат с гръм и трясък чрез „Панталоните на мъртвеца” "}
{"url": "http://epicenter.bg/article/Istorichesko-klasirane--Vladimir-Iliev-sas-srebro-ot-svetovnoto-po-biatlon-/177510/8/0", "text": "Историческо класиране за България на световното първенство по биатлон!  Владимир Илиев спечели сребърен медал в индивидуалната дисциплина на 20 километра в Йостерсунд, Швеция, предаде бТВ.  Той бе почти безупречен в стрелбата, допускайте само една грешка от 20.  След тежкия и колеблив сезон с противоречиви резултати в Световната купа, Илиев, който след няколко дни ще навърши 32 години, постигна върха в кариерата си. Две години след като спечели първата европейска титла за България в мъжкия биатлон.  До днес най-добрият български резултат при мъжете на световно първенство имаше Владимир Величков, който се класира на пета позиция в спринта на шампионата през 1982 г. в Минск. Няколко години по-късно, Величков дублира 5-та си позиция и на Световното първенство в Руполдинг (Германия) през 1985г.. Дисциплината отново е спринта на 10км.  Иначе 20 години по-късно първа титла за Германия на Арнд Пайфер без нито една грешка на огневия рубеж. Третото място бе за Тарей Бьо от Норвегия.  ", "date": "2019.03.13", "title": "Историческо класиране! Владимир Илиев със сребро от световното по биатлон "}
{"url": "http://epicenter.bg/article/Desislava-Radeva-pokaza-nezhnost--quot-izvan-protokola-quot--kam-prezidenta-na-Sloveniya/177431/10/99", "text": "  По време на официалната си визита в страната преди ден първото семейство на България бе посрещнато с пищна церемония на площада в Любляна. При взаимните поздрави обаче Борут Пахор изпадна е неловка ситуация след  . Президентшата побърза да оправи стореното, заемайки се собственоръчно да изтърка маниажа от бузата на президента.    ", "date": "2019.03.13", "title": "Десислава Радева показа нежност \"извън протокола\" към президента на Словения (Видео)"}
{"url": "http://epicenter.bg/article/Adzhelina-Dzholi-shte-se-omazhva-za-miliarder/177452/10/100", "text": "Известната американска филмова звезда Анджелина Джоли ще се омъжва за милиардер. Твърденията са, че актрисата не само излиза с неизвестен милиардер, но и планира скоро да се оженят във Франция. Това съобщава БГНЕС. Сватбата ще бъде на същото място, на което Анджелина каза „да“ на Брад Пит през 2014 година, твърди изданието „Лайф енд стайл”. То публикува информацията на първата си страница. Източник, близък до актрисата обаче твърди, че всичко това са само слухове и че актрисата живее щастливо сама.", "date": "2019.03.13", "title": "Аджелина Джоли ще се омъжва за милиардер"}
{"url": "http://epicenter.bg/article/Skandal-raztarsi-Holivud--Izvestni-aktrisi-plashtali-podkupi--za-da-vkarat-detsata-si-v-elitni-kolezhi/177456/10/100", "text": "13 души свързани с Холивуд, University of California и University of Southern California са сред общо 50-те арестувани като част от мащабна схема за подкупи, която вкарвала студенти в елитни колежи.   Сред известните имена са това на актрисата Фелисити Хофман позната от сериала “Отчаяни съпруги” и актрисата Лори Лафлин от сериала “Пълна къща”.   Според таблоида ТМZ поне 7 агенти на ФБР са задържали Хофман в зрелищна акция в сряда сутрин. Актрисата е пусната под гаранция от 250 хиляди долара, а срещу нея има криминални обвинения за измама затова, че е “дарила” 15 000 долара за входния изпит на голямата си дъщеря, пише bg-voice.com   Срещу ръководителя на престъпната мрежа Уилям Сингър са повдигнати 4 обвинения, включително за изнудване и пране на пари. Мрежата получила общо 25 млн. долара от родители, които желаели децата им да бъдат приети в престижни университети. Според обвинението, подкупите били получени от посредници, които фалшифицирали данни за тези деца, включително резултатите им на приемни изпити.   “Тези родители са еталон на богатство и привилегии”, заяви прокурорът Андрю Лелинг. „За всеки студент, допуснат чрез измама, един честен и истински талантлив ученик е бил отхвърлен”, казва още Лелинг. Според него това е най-голямата измама от училищата, която някога е била завеждана от Министерството на правосъдието.   Според обвинението някой от участниците в схемата плащали подкупи до 6 млн. долара, за да запишат децата си в Йейл, Станфорд и Джорджтаун. Предполага се, че подкупите са дошли чрез консултантска компания в Нюпорт Бийч, Калифорния. Властите заявиха, че родителите са платили на основателя на Edge College & Career Network около 25 милиона долара, за да вкарат децата си в колежа. Източник: Блиц", "date": "2019.03.13", "title": "Скандал разтърси Холивуд: Известни актриси плащали подкупи, за да вкарат децата си в елитни колежи"}
{"url": "http://epicenter.bg/article/Kabinetat-obsazhda-sazdavaneto-na-iznesen-tsentar-na-Svetovnata-banka/177416/2/0", "text": "Правителство още проведе редовното си заседание на \"Дондуков\" 1. Точка в дневния ред предвижда представяне на доклад за създаване на изнесен център за споделени услуги на Световната банка в София.  Министрите ще приемат също решение за одобряване на кандидатурите за длъжността европейски прокурор от България.  В дневния ред е заложена и точка за приемане на национална програма за овладяване популацията на безстопанствените кучета.  ", "date": "2019.03.13", "title": "Кабинетът обсъжда създаването на изнесен център на Световната банка"}
{"url": "http://epicenter.bg/article/Georgi-Harizanov--Radvam-se--che-se-prisaedinihme-kam-darzhavite-s-parlament-bez-sotsialisti/177423/2/0", "text": "Проблемът с опростените дългове на мюфтийството е в комуникацията. Не стана ясно как бе взето това решение, нито какво са правили по този въпрос народните представители през последните три месеца. Това заяви в студиото на сутрешния блок на БНТ политическият анализатор Георги Харизанов и допълни, че трябва да се помисли за регламент и регулация по отношение на църковните имоти.  \"БСП изпадна в унизителна ситуация благодарение на Корнелия Нинова, защото лично аз за първи път виждам някой да вади партията си от политическия живот на страната два месеца преди изборите. Явно г-жа Нинова се стреми да бъде иновативна и да продължава да прави политики на инат\", продължи Харизанов.  \"Не смятам, че сегашното им излизане от парламента има нещо общо с решението на ГЕРБ да преразгледат решението си по Изборния кодекс, така както всъщност и оставката на вицепремиера Валери Симеонов няма нищо общо с второто им напускане на пленарната зала. Но знаете ли, по-скоро се радвам, че се присъединихме към държавите, в чийто парламент няма социалисти\", допълни анализаторът.  По думите му Мария Габриел изглеждала най-вероятният и естествен водач да оглави листата на ГЕРБ за евроизборите.  \"Навсякъде има сделки, но само в политиката може да има и мръсни сделки. Според мен в цялата тази история с дълговете на мюфтийството България трябва да се грижи за вероизповеданията си, а не това да го правят чужди държави и интереси. Целият проблем е там, че тази тема с опрощаването не беше достатъчно осветлена и обсъдена, а направена сякаш \"на тъмно\" по подобие с промените по Изборния кодекс\", заяви социологът Кънчо Стойчев.  \"Напускането на парламента от БСП е нежелателен, но легитимен ход. С това свое действие опозицията заявява, че нямат място там, където липсва диалог. Така че може би има известна логика в крайното им действие\", добави Стойчев и изрази мнение, че Сергей Станишев по всяка вероятност ще бъде в листата на социалистите за евроизборите, но едва ли ще бъде водач.  \"Няма основание БСП да се разцепи. Смятам, че Корнелия Нинова стои доста здраво на краката си, така че тя не може да бъде сменена поради преврат, както ставаше навремето в Политбюро\", завърши социологът.  ", "date": "2019.03.13", "title": "Кънчо Стойчев: С напускането на парламента БСП заявява, че няма място там, където липсва диалог"}
{"url": "http://epicenter.bg/article/-quot-Darik-quot--predstavi-26-ot-VIP-gostite-si-prez-obektiva-na-Konstantin-Valkov-/177424/2/0", "text": "Екипът на Дарик радио представи снощии в галерия “Оборище 5” черно-бели портрети, заснети на класически филмов апарат, които представят значими гости на радиото.   Фотографиите са 26 на брой и по този нетрадиционен начин медията отбелязва 26 години от своето създаване. Повечетоо от 26-те лица от фотографиите бяха на изисканото откриване на изложбата - сред тях президентът Радев, Димитър Бербатов, Йорданка Фандъкова...   Фотографиите са направени в студиото на Дарик, на един и същи стол, от Константин Вълков, програмен директор на радиото. Куратор на изложбата е Мариета Ценова.   Българското национално Дарик радио навърши 26 години през януари. Стартирало излъчване на 21 януари 1993 година, радиото е свидетел на случващото се в страната през последния четвърт век.   Изложбата е наречена “гоСТОЛюбив” - като символ на стола, на който гостите на радиото сядат всеки път, за да чуят слушателите гласа им; като символ на това, че гостите на радиото винаги са добре дошли в студиото, независимо от гледната им точка, от позицията, която защитават.   “Столът на Дарик е гостоприемен и удобен, предразполагащ и приятелски настройващ. Той е в услуга на всички жанровете в говоренето – интервюта, монолози, дебати, разкази, послания, призиви, декларации, манифести…,” казва кураторът Мариета Ценова.   „Гостите, застанали пред обектива, ще видят за първи път фотографиите си при откриването на изложбата – нито един от тях не е видял предварително портрета си, нито е подбирал кадъра“, разказа Константин Вълков. Тези портрети са визуалната история на радиото с тази разлика, че фотографиите отразяват един момент и той е този на снимката, допълни той.   За фотографиите е намерена проста формула, която дипломатично се повтаря - един стол, една камера и възможността да се надгради анонимността на гласа с документален портрет.   Всички фотографии са заснети на филм с аналогова камера. Период на заснемане - от 22 декември 2018 до 25 февруари 2019 година.   Фотографиите ще бъдат изложени в галерия “Оборище 5” от 13 до 17 март.   Обективът на Константин Вълков е запечатал  26 чернобели фотографии на, заснети в периода  22 декември 2018 - 25 февруари 2019: Александрина Пендачанска проф. Андрей Даниел Антоний Западно и Средноевропейски митрополит Вежди Рашидов Георги Господинов Димитър Бербатов Иван Костов Йорданка Фандъкова проф. Кирил Гогов Кристалина Георгиева Мариус Куркински Нешка Робева Радосвет Радев Райна Кабаиванска Росен Плевнелиев Румен Радев Сергей Станишев Н.В. Симеон II Теодора Духовникова Теодосий Теодосиев Тодор Вълчев Тома Томов проф. Христо Пимпирев Цветан Цветанов Цветана Манева проф. Цочо Бояджиев    ", "date": "2019.03.13", "title": "\"Дарик\" представи 26 от ВИП-гостите си през обектива на Константин Вълков "}
{"url": "http://epicenter.bg/article/Kolyo-Kolev-za-aktsiite-sreshtu-kmetove--Da-vidim-koy-pie-i-koy-plashta/177426/2/0", "text": "30 години българското общество очаква справедливост по отношение на милионерите и милиардерите, които произведохме през прехода и по отношение на властта, която демонстрира възможности, които не би трябвало да има. Всяко действие в тази посока е положително.   Това заяви в сутрешния блок на телевизия Bulgaria ON AIR политическият психолог Антоанета Христова по повод акциите срещу кметовете на Златица, Созопол и Стрелча от последните дни.  Вероятно тези акции имат връзка с предстоящите избори, може да търси и линия за конкуренция за избора на нова главен прокурор, добави тя.  Има пряка връзка с изборите, заяви социологът Кольо Колев. В крайна сметка чудесно е, че го има този процес, за да видим кой пие и кой плаща, защото по този начин следващият властник много ще внимава какво прави. По този начин малко или много се възпитават управленците, посочи Колев. Ще има още много атаки, особено с оглед на наближаващите избори, добави той.  Властта винаги има възможност да контролира процесите и ситуацията, но не е правено засега, каза Христова.   По думите на Кольо Колев в такива действия винаги има страх от разместване на интереси, на структури.  Затова тези действия заслужават адмирации. За първи път се случва положителен знак, който демонстрира действие, коментира Антоанета Христова.  ", "date": "2019.03.13", "title": "Кольо Колев за акциите срещу кметове: Заслужават адмирации! Да видим кой пие и кой плаща"}
{"url": "http://epicenter.bg/article/Simeon-II--Samo-tsar-Boris---se-opalchi-na-Hitler-za-evreite/177440/2/0", "text": "„С болка и прискърбие констатирам за пореден път, че дори в кръговете на властта, а и в част от обществото, битуват късопаметни и промити мозъци. Ако приемем твърдението, че през годините 1935-1943 България е еднолично управлявана от Цар Борис ІІІ, то дали нашите евреи щяха да бъдат спасени без изричната воля на Царя?\"   Това се казва в изявление на Симеон II във връзка с коментарите, че не е бил на възпоменателната церемония по случай годишнината от спасяването на българските евреи. \"При наличието на неоспорими факти, документи и прочее, неспоменаването на името на Цар Борис ІІІ като определящ фактор за спасението, сочи за девалвация на настоящата ценностна система.  В деня, в който си прощаваме взаимно, разбира се, прощавам това невежество, но няма да забравя оскърблението към паметта на баща ми. През онези години само той като държавен глава посмя да се опълчи на Хитлер, за да опази нашите сънародници от еврейско потекло. Куражът му тогава, дори с риск за неговия живот, се признава и почита по света”, се казва още в изявлението на Симеон II.  ", "date": "2019.03.13", "title": "Симеон II: Само цар Борис ІІІ се опълчи на Хитлер за евреите!"}
{"url": "http://epicenter.bg/article/Prof--Georgi-Mihaylov--GERB-plashta--quot-taksa-spokoystvie-quot--na-DPS-/177443/2/0", "text": "\"Официалната коалиция в парламента е между ГЕРБ и т.нар. патриоти. В последните две седмици, обаче се видя, че има едно странно сътрудничество и с ДПС. Това е плащане на \"такса спокойствие\" за управляващите за сметка на интересите на българските граждани\". Това заяви народният представител от ПГ на \"БСП за България\" проф. Георги Михайлов пред БСТВ.   Той коментира, че  тази непочтена договорка, която е излязла на бял свят е неприемлива за всички нас и създава усещането за нестабилност на държавата. Михайлов каза още, че с такива сделки нещата започват да затъват все повече и повече и ще се стигне до момент, когато няма да бъдат ефективни. \"Всякакви подхвърляния, че с тези промени се пази националната сигурност, са несериозни, защото няма конфликт между различните  ентоси\", добави Михайлов, визирайки внесените изменения в Закона за вероизповеданията.   Народният представител коментира още, че призивът БСП да се върне в парламента, за да не бъде приет този законопроект, също е несериозен. \"Гласовете на част от мнозинството и ДПС стигат, за да се приеме той, дори и БСП да бъде в залата. С липсата на нашата парламентарна група в зала, парламентът се делегитимира и това се видя от дебатите и гласуванията, откакто напуснахме\", категоричен бе Михайлов. Проф. Георги Михайлов коментира и проблемите в здравеопазването, които по думите му са изключително много и за съжаление не се решават. \"Задълженията в системата са огромни и те не само не се опрощават, но и не се прави нищо за решаването на проблемите и погасяването им от страна на държавата. Свидетели сме на постоянни протести на медицински сестри и оставки на лекари, които са напълно основателни, а това показва, че проблемът е голям\", заяви той.  Народният представител добави, че желанието на управляващите за съжаление е да замазва проблема. \"Ние сме държавата с най-нисък БВП в ЕС, но и с най-търговско ориентирано здравеопазване, а това е немислимо и абсурдно. Контролът на държавата върху здравеопазването също е много малък и това го казват европейските институции\", обяви Георги Михайлов.  ", "date": "2019.03.13", "title": "Проф. Георги Михайлов: ГЕРБ плаща \"такса спокойствие\" на ДПС!"}
{"url": "http://epicenter.bg/article/Yordanka-Fandakova--1150-leva-shte-bade-osnovnata-zaplata-na-vodachite-v-gradskiya-transport-ot-1-april-/177445/2/0", "text": "От 1 април заплатата на водачите в столичния градски транспорт ще стане 1150 лева. Това каза на пресконференция кметът на София Йорданка Фандъкова, предаде Агенция „Фокус“.  „Финансовата оценка на тази мярка е 5,3 млн. лева допълнително от бюджета на Столична община“, обясни тя.  „Предлаганото увеличение ще доведе до следната структура - основна заплата за водачите от 1150 лева, средна брутна заплата, без извънреден труд, от над 1800 лева“, посочи кметът.  „От 1 април предлагам единственото изпълнимо решение- изравняване на доходите в двете дружества в „Столичен автотранспорт“ и „Столичен електротранспорт““, обяви Йорданка Фандъкова. Тя поясни, че предлага да има и 100 лева бонус за добре свършена работа, както и 10% увеличение на заплатите и в двете дружества.  Кметът припомни, че вече е поела ангажимент за изграждане на още тоалетни, както и да вземат мерки за допълнителна сигурност на водачите.  „Исканията на водачите се използват политически и се злоупотребява с тях. Това е безотговорно към водачите и към гражданите на София“, изтъкна Фандъкова.  „Надявам се да спре безотговорното отношение на колегите от БСП, които продължават да подстрекават работещите в дружествата. Това го зная от самите шофьори“, коментира столичният кмет.  „Популизмът е вреден. Той не цели да подобри условията на труд, а политически дивиденти“, каза още Йорданка Фандъкова.  Шофьорите в столичния градски транспорт апелираха за тежките условия на труд, в които работят, както и за извънредния труд, който им се налага да полагат заради липсата на кадри. Темата беше дискутирана в Комисията по транспорт в Столичния общински съвет на 27 февруари.  Синдикатите обсъдиха с общинските съветници проблемите на шофьорите, тогава беше обявено, че заплатите им ще бъдат вдигнати с 10%.  КНСБ настоя да бъде спрян нощният градски транспорт. Очаква се Комисията по транспорт да представи решения за проблемите на шофьорите.  Кметът Йорданка Фандъкова възложи да се реконструира общежитие на столичния автотранспорт за хора, които не са от София, но искат да работят в градския транспорт.  На 5 март в отворено писмо водачите поканиха кмета Фандъкова да присъства на заседанието на транспортната комисия към СОС на 13 март, за да чуе от тях, а не от синдикатите какво смятат за приоритетно при решаването на проблемите им.  Шофьорите изразиха разочарование, че на 27 февруари е проведена среща само със синдикатите, на която те не са били поканени.  Водачите заявиха, че не одобряват работата на синдикатите и не припознават интересите си като техни.   Днес внасям предложения във връзка със сериозния проблем с недостига на водачи в градския транспорт, за да бъдат разгледани утре в СОС, увери Фандъкова.  „Предлагам извънреден доклад с две цели - да задържим водачите, които в момента работят, както и да се опитаме да привлечем нови шофьори“, обяви тя. „Незаетите места в системата на градския транспорт за водачи в момента са 251, от около 2000 водачи общо. Този недостиг е 13%“, обясни Йорданка Фандъкова.  „116 са липсващите ватмани и шофьори на тролеи в „Столичния електротранспорт“, 135 са свободните места за шофьори на автобуси“, обясни кметът.  „Привличането на нови шофьори е единственият начин да намалим часовете за извънреден труд“, изтъкна Фандъкова.  „Положеният извънреден труд в „Столичен електротранспорт“ през януари е бил средно 28,7 часа, а пред февруари е паднал на 23 часа. В „Столичен автотранспорт“ през януари положеният извънреден труд е бил средно 28,4 часа, през февруари пада на 25,6 часа“, обясни Йорданка Фандъкова.  „Въпреки спада на часовете, тези числа са над месечните норми. Директорите на двете дружества имат предписания и от Инспекцията по труда, и работят за намаляване на извънредния труд“, коментира кметът.  „Без нови шофьори няма да е възможно да приведем извънредния труд в границите на 15 часа на месец“, обърна внимание Фандъкова.   ", "date": "2019.03.13", "title": "Йорданка Фандъкова: 1150 лева ще бъде основната заплата на водачите в градския транспорт от 1 април "}
{"url": "http://epicenter.bg/article/Galap--8--ot-balgarite-smyatat--che-Zemyata-e-ploska/177450/2/0", "text": "81% от запитаните в провокативно изследване нямат колебания по въпроса плоска или кълбовидна е планетата Земя. Оказва се обаче, че 8% от интервюираните се съгласяват с твърдението „Планетата Земя е плоска и не е вярно това, което пише навсякъде: че е с форма, близка до кълбо“. Останалите се затрудняват да отговорят. 74% са съгласни, че хора са стъпвали на Луната, 9% - не, а останалите се колебаят. 15% се съгласяват с мнението, че ваксините най-често са вредни за хората. 58% са на противоположното становище, а 27% не могат да формират мнение.   Данните са от последното, представително за пълнолетното население на страната изследване на „Галъп интернешънъл“ – независимо от външно финансиране, част от четвъртвековната програма за ежемесечни изследвания. Въпросите, разбира се, са експериментални и не би следвало да се интерпретират като нещо повече от хипотези. Възможно е към тези теми да се намерят и по-различни техники на задаване на въпроса или по-различни формулировки.   Дори да приемем, че въпросът за формата на Земята не е достатъчно ясен, не е докрай коректен, или пък, че подобен тип твърдения карат част от хората да се съгласяват, без да се замислят, делът от 8% не е пренебрежително малък - дори и при отчитане на възможното статистическо отклонение.   Към това трябва да се добавят и 11%, които се затрудняват да отговорят. Така общо 19% от пълнолетните българи имат колебания по въпроса за формата на земята или не могат добре да схванат въпроса за нейната форма, а останалите 81% отговарят съгласно науката. Това са предимно хора от маргинализираните социални групи в обществото. Последното почти изключва опцията някой да се шегува в отговора, например.     Интервюираните лица бяха запитани и дали са съгласни с твърдението „Хора са ходили/стъпвали на Луната“. Оказва се, че 74% са съгласни, а според 9% това твърдение е невярно. Останалите не могат преценят.   Най-образованите са и онези, които са най-сигурни. Подобно твърдение проверява колкото знанията и общата култура, толкова и афинитета към конспиративни теории, а и недоверието към общоприети факти. По-голямата част от хората у нас явно предпочитат официалните източници, информации и теории, макар да не е малък и делът на онези, които се съмняват.   Колкото до нашумелия въпрос за ваксините, 15% се съгласяват с твърдение, че те най-често са вредни за хората, 58% не се съгласяват с това твърдение, а 27% не могат да формират мнение. Данните показват, че твърденията за вреда от ваксините не получават широка популярност, макар въобще да не са за пренебрегване дяловете на хората, които са отрицателно настроени. И по този въпрос образованието играе решаваща роля.  ", "date": "2019.03.13", "title": "Галъп: 8% от българите смятат, че Земята е плоска"}
{"url": "http://epicenter.bg/article/Rumen-Petkov-/177451/2/0", "text": "\"Аз съм убеден привърженик на концепцията, че престъпниците трябва да бъдат показвани с престъпленията си\". Така председателят на АБВ Румен Петков коментира в ефира на предаването \"Здравей, България\" по Нова телевизия разследването на дейността на кмета на Стрелча, който принуждавал подчинените си да подписват оставките си, без на тях да бъде поставена дата. Кметът на Стрелча е избран с бюлетината на АБВ.   \"Много енергично настоявам главният прокурор и вътрешният министър да преустановят вулгарната цветановщина - първо камерите, а после доказателствата\", каза Петков по повод на практиката да има шумни акции срещу знакови лица, които после съдът тихо освобождава поради липса на доказателства. Петков припомни случая преди две години с акцията срещу друг кмет от АБВ - този на Асеновград. По думите му по-късно обвиненията са паднали в съда, но неговите близки не са забравили, а здравословното му състояние се е влошило. \"Тогава пак бяха големите паради, а после тихо и много деликатно свалиха обвиненията срещу него, но той и децата му ще носят белезите цял живот\", изтъкна Румен Петков. Тази ароганстваща цветановщина води до Страсбург, повтори Петков, визирайки осъдителните дела по шумно огласени по-рано акции. \"Тези дейности са дълбоко вредни за обществеността. Имаме две грандиозни операции, които \"разтърсиха света\" – едната срещу тези, които тропали хоро, срещу 1,50 лева. Вместо да ги арестуват, те ги оставиха на свобода! Та това е \"пране на пари в особено големи размери\"! А другата - 20 служители на икономическа полиция блокират Община Стрелча и търсят 17 молби, написани преди три години. Тези наши сънародници трябва да бъдат арестувани на момента, защото са укривали престъпление в продължение на три години\", иронизира шумните акции на правоохранителните органи той. Румен Петков припомни практиката депутати да подават молби за напускане на парламента без дата, без да споменава за кои парламентарни групи става дума.   И посочи: \"Кметът на Стрелча обеща да направи безплатни забавачки и си изпълни обещанието. Аз лично се гордея със Стойно Чачов, защото той обеща да даде по 1000 лева на всяко новородено и го направи!\" \"Не познавам Жоро Шопа лично. Той е „гърмян заек”, коментира Петков и казуса със задържането на Ветко и Маринела Арабаджиев, арестувани в къща на Георги Семерджиев-Жоро Шопа в Испания.  Петков говори и за участието на партията му в предстоящите евроизбори.  \"Ние от АБВ влизаме в еврокампанията с ясна позиция. Настояваме институциите да кажат, че на територията на България няма да бъдат разполагани ядрени оръжия, няма да бъдат разполагани допълнителни военни контингенти и отбранителните ни и тренировъчни бази няма да бъдат превърнати в агресивни такива”, посочи лидерът на АБВ Румен Петков.  ", "date": "2019.03.13", "title": "Румен Петков за шумната акция срещу кмета на Стрелча: Вулгарната цветановщина трябва да бъде спряна!"}
{"url": "http://epicenter.bg/article/Volen-Siderov--Nyama-prechki-pred-malkata-koalitsiya-za-obshto-yavyavane-na-evrovota-/177454/2/0", "text": "\"Обединени патриоти\" ще решават как да се явяват на предстоящите Европейски избори на среща днес по покана на председателя на „Атака“ Волен Сидеров, предаде БНР.  НФСБ вече номинираха лидера на партията Валери Симеонов за водач на листата, а от ВМРО отново издигат кандидатурата на Ангел Джамбазки. \"Атака\" все още не е представила своите номинации.  \"Няма пречки пред малката коалиция за общо явяване на евровота\", смята Волен Сидеров. Според него такъв вариант все още е възможен.  \"Каквото и да е решението след срещата, важното е обществото да знае, че то няма да се отрази на управленската програма\", поясни Сидеров.  Подобна среща по покана на ВМРО не доведе до резултат в края на февурари.  ", "date": "2019.03.13", "title": "Волен Сидеров: Няма пречки пред малката коалиция за общо явяване на евровота "}
{"url": "http://epicenter.bg/article/Kaloyan-Pargov--Dali-bezplatna-pechka-ne-e-zaplashtane-za-glas-prez-esenta-/177457/2/0", "text": "Презентираните във вторник проекти за подмяна на 10 000 печки на твърдо гориво в страната, 5000 от тях в София, са обвити в пълна мъгла и изглеждат като спешна предизборна акция. Това коментира председателят на БСП - София и на групата на социалистите в Столичния общински съвет Калоян Паргов. Европейските проекти, по които 16,6 милиона евро ще бъдат разпределени в 6 български общини като част от мерките за справяне със замърсяването на въздуха от битовото отопление на твърдо гориво, започва да действа от днес във всички 24 районни администрации в София. Около тази бърза инициатива на общините обаче има прекалено много неясноти, категоричен е Калоян Паргов.  \"Това е поредният обвит в мъглата на фините прахови частици проект, който заблуждава гражданите, този път не само на София, коментира той. - На столичани реализацията му ще струва над 6,5 милиона лева. Към този момент липсват критерии за определяне на домакинствата, чиито печки ще бъдат подменени. Гражданите кандидатстват за нещо, което все още не съществува, не е налично, няма техническа визия за това, което се очаква, несигурно е във времето... Всичко това води до много въпроси - най-вече дали тази кампания не е спешна предизборна акция на управляващите. Възможно ли е при липсващите към този момент критерии за определяне на \"печелившите\" за смяна на печките, включването на едно домакинство в списъка за получаване на безплатна печка да е условие за заплащане с глас през есента?\".  Според експерта на БСП в Комисията по инженерна инфраструктура и енергийно планиране към СОС Валентина Узунова, управляващите в Столична община много спешно трябва да отговорят на редица въпроси, свързани с презентираните от тях проекти.  \"Бърза справка в сайта на Европейската комисия ни показа целите и обхвата на проект LIFE17. Той трябва да разработи и да тества нова демонстрационна схема, която да замени отоплителните инсталации в 500 домакинства и да я приложи в около 10 000 домакинства в 6-те общини. Също така да повиши обществената осведоменост относно важността на проблемите с качеството на въздуха, да бъдат изготвени национални препоръки за прилагане на схемата за преход към алтернативни форми на отопление на домакинствата, както и да бъдат достигнати и поддържани средните годишни концентрации на фини прахови частици под годишната цел за човешко здраве, определена от законодателството на ЕС и националното законодателство, коментира тя. - В тази връзка бихме искали да получим отговори на няколко въпроса - как е разпределен по пера бюджетът на посочените при презентацията два проекта и каква е точно сумата, определена за Столична община? Освен това какъв е размерът на сумата, предвидена по проектите поотделно за подмяна на отоплителните инсталации и какъв брой отоплитени инсталации е предвидено да бъдат заменени? Как е формиран бюджетът за подмяната на отоплителните инсталации по видове - котли, газифициране, печки, климатици и др. Кой поема разходите за проектиране, за оразмеряване на инсталациите по отполяем обем, за монтаж, за газификация на съответната територия или единица, за узаконяване и т.н.\".  Според Валентина Узунова, изключитално важно е да бъдат обявени имената на доставчиците на пилотно подменените печки в Нови Искър, както и на пелетите. \"Какви суми са заплатени за закупуването на тези печки, както и на пелетите за един сезон, настоява за информация тя. - Коя фирма е извършила монтажа на тези печки и как е била избрана за това? Също така е много важно да има яснота как ще бъдат подбирани фирмите, участващи в изпълнението на подмяната на отоплителните инсталации по проекта LIFE+ и ОП \"Околна среда\". И не на последно място - как ще бъде контролирано качеството, в това число и на влажността на доставените за новите инсталации пелети и брикети. Въпросите са изключително много. Надявам се да получим конкретни отговори и то своевременно\".  ", "date": "2019.03.13", "title": "Калоян Паргов: Дали безплатна печка не е заплащане за глас през есента?"}
{"url": "http://epicenter.bg/article/Kongresat-na-SASht-prie-nyakolko-zakona--nasocheni-sreshtu-Rusiya-/177433/7/96", "text": "Камарата на представителите на Конгреса на САЩ, в която демократите имат мнозинство, прие няколко законодателни акта, насочени срещу Русия, предават Асошиейтед прес и БТА.  Конгресмените искат да се потърси сметка за убийството на руския опозиционен лидер Борис Немцов, да се наложи забрана над признаване на руския суверенитет над Крим, да се разследват финансите на руския президент Владимир Путин и да се проучи въздействието на руските кампании за влияние. Всичките четири текста бяха приети със значителна подкрепа от републиканците.  Противодействието на руската агресивност стана външнополитически приоритет на избраната неотдавна Камара с демократическо мнозинство, посочва Асошиейтед прес.  Критици на президента Тръмп казват, че неговото правителство не противодейства достатъчно на руската агресивност и смятат, че Конгресът трябва да се заеме с това.  \"За съжаление правителството според мен не направи достатъчно, за да се изправи срещу Русия и силовите действия на Путин. Затова Конгресът трябва да поеме водеща роля по този въпрос\", каза председателят на комисията по външните работи към Камарата Елиът Ингъл.  Той внесе законопроект за налагане на санкции заради убийството на опозиционния водач Борис Немцов.  ", "date": "2019.03.13", "title": "Конгресът на САЩ прие няколко закона, насочени срещу Русия "}
{"url": "http://epicenter.bg/article/Nikolas-Maduro-obyavi-pobeda-v--quot-elektricheskata-voyna-quot--/177434/7/0", "text": "Президентът на Венецуела Николас Мадуро обяви снощи победа в \"електрическата война\", предизвикана според него от Пентагона и съобщи, че е създадена \"президентска следствена комисия\", за която ще поиска помощ от Русия, Китай и Иран, предават Франс прес и БТА.  \"Обявявам победа в електрическата война\", заяви Мадуро на заседание с министрите, предавано по телевизията.  Венецуела е в плен от миналия четвъртък на най-тежката криза в електроснабдяването, парализирала транспорта, комуникациите, търговията и бита на населението.  Електроснабдяването е почти възстановено в Каракас и в повечето щати според правителството, но не и в провинцията.  От началото на кризата Мадуро обвинява Съединените щати и опозицията, че са извършили \"кибернетична атака\" срещу главната електроцентрала.  \"Имаме доказателства, че кибератаката е водена от Хюстън и Чикаго в САЩ и че тя е поръчана от Пентагона\", заяви Мадуро.  \"Ще поискам помощ от ООН, Китай, Русия, Иран и Куба - страни с голям опит в кибератаките\", продължи той. \"Ще разкрием каква е била атаката, кой я е извършил и с каква цел\", добави Мадуро, цитиран от АФП.  ", "date": "2019.03.13", "title": "Николас Мадуро обяви победа в \"електрическата война\" "}
{"url": "http://epicenter.bg/article/Myastoto-na--Fides--v-ENP-prodalzhava-da-e-pod-vapros-sled-pregovorite-mezhdu-Orban-i-Veber-/177439/7/0", "text": "Конфликтът, който може да доведе до изхвърлянето на „Фидес“ от Европейската народна партия (ЕНП), остана неразрешен във вторник след разговорите между унгарския премиер Виктор Орбан и кандидата на европейските дясноцентристи за президент на ЕК Манфред Вебер в Будапеща, пише европейската редакция на Politico, цитирана от Агенция \"Фокус\".  „Моите разговори с премиера Виктор Орбан днес преминаха в конструктивна атмосфера, но проблемите все още не са разрешени“, заяви германският политик пред журналистите в Будапеща.  „Ние все още трябва да оценяваме, все още обсъждаме сред членовете на ЕНП, за предстоящите решения“, каза Вебер, кандидатът на ЕНП за председател на Европейската комисия в майските избори за Европейски парламент.  На 20 март представители на партиите от европейската десница ще обсъждат дали „Фидес“ трябва да остане в блока, след като десетина членки призоваха за изхвърляне на управляващата унгарска партия. Причина за инициативата стана антиимиграционната кампания на фракцията на Орбан, в която основна мишена са председателят на Европейската комисия Жан-Клод Юнкер и американският милиардер Джордж Сорос.  По думите на Вебер е сигурно, че унгарският премиер ще прекрати тази кампания, но посочи, че други, по-широки въпроси, все още трябва да бъдат разрешени.  „Това, което искаме да гарантираме е, „Фидес“ да остане ангажирана с ценностите на ЕНП, а Унгария да остане проевропейска страна, която се придържа към европейските ценности“, отбеляза той.  Началникът на канцеларията на Орбан Гергели Гуляш настоя след срещата, че дебатът в рамките на ЕНП за „Фидес“ е наистина за миграцията. Той обвини критиците на премиера, че искат да изхвърлят партията заради нейните антиимиграционни позиции.  Но той също възприе и помирителен тон, като каза, че кампанията с плакатите е приключила, а освен това отбеляза, че унгарският министър-председател е дал ясно да се разбере на Вебер, че не е искал да нарани никого и е готов да се извини, ако го е направил. Това изглежда изпълнява едно от условията на Вебер за оставане на „Фидес“ в ЕНП.  Рекламите срещу Юнкер обаче все още можеха да се забележат по улиците на Будапеща и в свързаните с управляващата партия уебсайтове във вторник.  Вебер проведе пресконференцията си в историческа синагога в центъра на Будапеща в жест към еврейската общност. Еврейските групи и други неведнъж са обвинявали Орбан, че използва антисемитски наратив и правителството му практикува ревизионизъм, когато става въпрос за историята на Холокоста в Унгария.  Вебер седеше до ръководителя на Федерацията на унгарските еврейски общности Андраш Хейслер, който наскоро беше изобразен на корицата на списание, свързано с „Фидес“, с банкноти, които падаха около него.  ", "date": "2019.03.13", "title": "Мястото на „Фидес“ в ЕНП продължава да е под въпрос след преговорите между Орбан и Вебер "}
{"url": "http://epicenter.bg/article/Rusiya-ne-mozhe-da-bade-schitana-za--strategicheski-partnyor--reshiha-evrodeputatite-/177444/7/0", "text": "Евродепутатите се съгласиха, че ЕС трябва да бъде готов да наложи допълнителни санкции, ако Русия продължава да нарушава международното право,  Парламентът прие във вторник резолюция с 402 гласа „за“, срещу 163 гласа „против“ и 89 „въздържал се“, която прави оценка на сегашните политически отношения между ЕС и Русия.    Евродепутатите отбелязват, че от 2015 г. насам са възникнали нови области на напрежение между ЕС и Русия, които включват интервенцията на Русия в Сирия, намесата в страни като Либия и Централноафриканската република и продължаващите агресивни действия в Украйна. Те също така посочват подкрепата на Русия за антиевропейски партии и крайнодесни движения както и намесата й в политически избори и нарушаването правата на човека в нейните граници.  Правейки преглед на тези нарушения на международното право, евродепутатите подчертават, че ЕС трябва да бъде готов да наложи допълнителни санкции срещу Русия, и по-специално такива, насочени към отделни лица. Санкциите трябва да бъдат пропорционални на заплахите породени от Русия, добавят те. През декември миналата година Съветът на ЕС удължи икономическите санкции до 31 януари 2019 г.    Резолюцията порчертава, че ЕС трябва да преразгледа сегашното Споразумение за партньорство и сътрудничество (СПС) и да ограничи сътрудничеството си с Русия до области от общ интерес. Глобалните предизвикателства, като изменението на климата, енергийната сигурност, дигитализацията, изкуственият интелект и борбата с тероризма изискват селективно сътрудничество.  По-близки отношения биха били възможни само ако Русия приложи изцяло т.нар. Мински споразумения за прекратяване на войната в Източна Украйна и започне да спазва международното право, гласи текстът.    Евродепутатите отново изразяват загриженост, че проектът \"Северен поток 2\" може да засили зависимостта на ЕС от вноса на руски газ и да застраши вътрешния пазар на ЕС.    Евродепутатите са загрижени относно продължаващата подкрепа от Русия за авторитарни режими и държави като Северна Корея, Иран, Венецуела и Сирия. Те изразяват съжаление, че с цел дестабилизиране на страни кандидати за членство в ЕС, Русия подкрепя подривни организации и политически сили, като например тези, които се противопоставят на Преспанското споразумение, което разреши дългогодишния спор относно името между Бившата югославска република Македония и Гърция.    Евродепутатите осъждат незаконните финансови дейности и прането на пари от страна на Русия, потенциално възлизащи на стотици милиарди евро изпирани в рамките на ЕС всяка година, което предствлява заплаха за сигурността и стабилността на Европа. Докладът подчертава, че страните от ЕС трябва да прекратят всички програми за „златни визи/златен паспорт“, от които се възползват руските олигарси.  „Времето за любезен и дипломатичен език приключи. Има много малко място за сътрудничество, докато Русия продължава да окупира части от Украйна и атакува други европейски страни,“     „Винаги съм бил част от голямото мнозинство в Европейския парламент, което подкрепя санкциите срещу Русия и следи за стриктното им спазване. Днешното гласуване затвърди още веднъж това мнозинство и неговата ясна позиция, че държи на независимостта, суверенитета и териториалната цялост на Украйна. Отношенията ни с Русия могат да се основават единствено на международното право, демокрацията, правата и свободите на човека, мирното разрешаване на конфликти. Не виждам желание у Русия да възстанови нарушеното доверие.“  “Трудните отношения между ЕС и Руската Федерация не са такива поради желанието на ЕС да изолира Русия, а поради политиката на Москва по отношение на съседните й страни“   „Русия продължава незаконното анексиране на Крим, да окупира части от Грузия, както и да не изпълнява Минските споразумения. Сериозно притеснени сме от опитите за руска намеса в политическия живот на страните членки на ЕС, както и опити за намеса във вътрешнополитическия живот на страните от Западните Балкани чрез дезинформационни кампании. Киберсигурността продължава да е огромно предизвикателство за ЕС особено с оглед на предстоящите европейски избори. Искаме взаимоизгодни, партньорски отношения с Руската федерация, но за това са нужни две страни“ добави той.   „Русия е страна с над 2300 км обща граница с Европейския съюз и страната, граничеща с най-много държави от ЕС. Тоталното заклеймяване на отношенията с такъв стратегически партньор е самоубийствен удар за дипломацията на ЕС. Не е ли по-важно да погледнем собствените си свобода на медиите, разследваща журналистика и скандали? Обвиненията и нападките не са начин за решаване на политически въпроси, още повече, когато те са международни“.  ", "date": "2019.03.13", "title": "Русия не може да бъде считана за „стратегически партньор“, решиха евродепутатите "}
{"url": "http://epicenter.bg/article/Boyko-Borisov-zaminava-na-rabotno-poseshtenie-v-Azerbaydzhan/177460/2/0", "text": "Министър-председателят Бойко Борисов ще бъде на работно посещение в Азербайджан. По време на визитата си на 13 и 14 март в Баку българският премиер ще участва в Седмия глобален бакински форум, организиран от неправителствената организация - Международен център „Низами Генджави“.   Фокус на дискусиите на събитието ще са ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие. В рамките на работното си посещение в Баку премиерът Борисов ще се срещне с президента на Азербайджан Илхам Алиев. Във водената от министър-председателя делегация е министърът на енергетиката Теменужка Петкова.  ", "date": "2019.03.13", "title": "Бойко Борисов заминава на работно посещение в Азербайджан"}
{"url": "http://epicenter.bg/article/Promenite-v-Izborniya-kodeks-otnovo-sa-na-dneven-red/177415/2/0", "text": "90 дни преди евровота промените в Изборния кодекс са отново в дневния ред на депутатите. Правната комисия днес ще разгледа законопроектът на ГЕРБ за връщане на стария режим на преференциалния вот – на 5% за местните избори и 7% за изборите за Европейски парламент. ДПС обаче настояват да бъде запазено повишаването на прага на преференцията. Законопроектът е включен и в програмата за дневния ред на депутатите за седмицата като точка 11-та. Тя обаче трябва да бъде одобрена от народните представители в началото на заседанието днес.", "date": "2019.03.13", "title": "Промените в Изборния кодекс отново са на дневен ред"}
{"url": "http://epicenter.bg/article/Traycho-Traykov--Malko-veroyatno-e-da-se-nameryat-investitori-za-AETs--Belene-/177418/2/0", "text": "Твърде малко вероятно е да се намерят инвеститори за АЕЦ „Белене“, защото няма начин проектът да бъде печеливш при пазарни условия. Въпросът е кой ще поеме загубата. Такава прогноза направи бившият икономически министър Трайчо Трайков в ефира на БТВ. Той беше гост на предаването \"Тази сутрин\".   Според него, дори България да не участва с никакви пари в строителството на централата, ще има още около 1 млрд. евро разходи само за инфраструктурата, които не се очаква да ги плати инвеститорът.  „С това, което участваме, ако централата губи след това, ние постепенно ще го загубим в полза на кредиторите, тоест ще сме се сдобили с нещо голямо и пречещо на цялата енергетика, ще сме похарчили 1 млрд. евро, ще сме дали всичко, което досега ме инвестирали и накрая няма да е наше. Каквато и цена да се вземе на тези активи, ще е по-добре, отколкото те да се влагат в губещо предприятие”, аргументира позицията си Трайков. „Ако се появи инвеститор, ще трябва някой да покрие загубата или интересът няма да е икономически. Енергетиката се движи в съвсем нова посока. Изграждането на нова ядрена мощност не само, че няма да е печеливша стратегия, а дори ще ни пречи“, смята той.  Във финансите има термин „потънали разходи“, проектът за АЕЦ „Белене“ е нагледен пример, заяви Трайков. Той добави, че е по-разумно да не се правят повече разходи, за нещо, от което няма да си върнем инвестициите. „Ще сме се сдобили с нещо голямо и пречещо на енергетиката. Каквато и цена да вземем сега за тези активи ще е по-добре от нищо“, коментира бившият икономически министър.   По отношение на „Турски поток” той отбеляза, че се очаква ние „да си бръкнем в джоба”. „Планът е за 3 млрд. лева България да построи нови няколкостотин километра тръби, с които да транзитира руски газ, надявайки се след десетки години да си върне инвестицията”, заяви той.  Трайков изтъкна, че в момента получаваме по близо 100 млн. долара годишно от транзит, без да се налага да инвестираме големи суми допълнително. „Новото предложение е да дадем 3 милиарда, за да продължим да транзитираме, само че в друга посока, като междувременно се откажем от единия милиард долара приблизително, които имаме да получаваме до 2030 г. по сега действащия договор”, допълни той. Трайчо Трайков коментира и разследването, което тече спрямо него. „Все още не знам в какво съм обвинен. Ощетил съм държавата, но не е ясно с какво. Очевидно основната цел на обвинението е да ме тормозят с блокирането на активи“.  ", "date": "2019.03.13", "title": "Трайчо Трайков: Малко вероятно е да се намерят инвеститори за АЕЦ „Белене“"}
{"url": "http://epicenter.bg/article/Lyubomir-Kyuchukov--Vaprosat-e-ne-dali--a-koga-Tereza-Mey-shte-napusne-politikata/177419/2/0", "text": "Политическата логика показва, че ще има отлагане на Брекзит. След като и вторият договор не мина в парламента, следва днешното гласуване за излизане от ЕС без сделка, което според мен няма никакъв шанс да бъде одобрено от депутатите. Така че утре очакваме и другото гласуване, което ще бъде за удължаване на срока, което вече очаквам да мине. Това обясни в сутрешния блок на БНТ международният анализатор и бивш посланик на България във Великобритания Любомир Кючуков във връзка с отхвърлянето и на втория договор за излизане на Великобритания от ЕС.   „Удължаването с нови три месеца няма да донесе нищо ново, защото това ще бъдат същите екипи със същите договори. Настроенията във Великобритания в момента са насочени към търсене на промяна, включително и на парламентарна, поради което въпросът оттук-нататък е не дали, а кога Тереза Мей ще напусне политиката'', коментира още той.   ,,Истината е, че и Великобритания, и ЕС похарчиха огромни ресурси по темата за Брекзит, в резултат на което изоставиха много други задачи и оттам кризите се задълбочиха. Изглежда, че накрая не се разбра какво иска и самата Великобритания, тъй като тя е доста разделена'', обясни експертът.   По думите му британското правителство направи така цялото население да се почувства излъгано, което доведе до криза на партиите и елитите на Острова.   ,,Очаквам да има втори референдум, но той да касае въпроса с вчерашния договор, който парламента отхвърли. По-малка е вероятността за референдум за оставане в ЕС'', завърши Кючуков.", "date": "2019.03.13", "title": "Любомир Кючуков: Въпросът е не дали, а кога Тереза Мей ще напусне политиката"}
{"url": "http://epicenter.bg/article/Aleks-Aleksiev--Nedopustimo-e-edna-chuzhda-darzhava-da-upravlyava-nashe-veroizpovedanie/177420/2/0", "text": "\"Има уговорка между ДПС и ГЕРБ, защото не е нормално на една организация да се опрощават пари. Не е съвсем нормално на една организация, която печели доста от наеми, да й се опрощават дълговете от държавата. По принцип проблемът е, че трябва да се каже на народа защо тази организация се финансираше от чужда държава. Още Иван Костов го направи - допусна финансирането от Турция. Дианетът работи директно под ръководството на Ердоган, който е отявлен ислямист. Говорим за насаждане на омраза, която да покълне сред българските мюсюлмани. Недопустимо е една чужда държава да управлява едно от нашите вероизповеданяия. От много години турският Дианет се опитва да редакилизира българското мюсюлманство. В това не трябва да има никакво съмнение\". Това заяви в предаването \"Тази сутрин\" на бТВ Алекс Алексиев, председател на Центъра за балкански и черноморски изследвания във връзка с промените в Закона за вероизповеданията, предвиждащи опрощаване на задължения на мюфтийството. Турсият Дианет в момента се движи в неправилна посока за радикализиране за исляма в Германия, в България, в Австрия. Неслучайно в Австрия приеха закон, който забранява финансирането от чужда държава, посочи още анализаторът. \"Пледирам да няма абсолютно никаква намеса на чужда държава в едно наше вероизповедание. Сега разбираме, че въпреки решението на правителството, пари от Дианета пак ще има. Тоест, остава сегашното положение. Това е недопустимо\", заяви още Алексиев. На въпрос за ролята на ДПС, анализаторът коментира: \"ДПС винаги са искали да направят възможно това, че, ако ти си мюсюлманин, да гласуваш за тях. Като че ли това е някакво твое задължение. Продължават да действат в тази посока. Но държавата не трябва да помага за това. ДПС и ГЕРБ са ортаци в управлението на държавата и не бих се учудил, въпреки че за държавата това никак не е зле.\"    По думите му от много години Дианетът се опитва да радикализира българското мюсюлманство. „Погледнете какво става в Пазарджик. Един имам още не можем да го осъдим. За съжаление не виждам и някакво усилие от страна на държавата в тази посока“, посочи той.  ", "date": "2019.03.13", "title": "Алекс Алексиев: Иван Костов допусна турският Дианет да управлява българското мюфтийство"}
{"url": "http://epicenter.bg/article/Balgariya-ogranichava-poletite-na-Boing-737-Maks-8-nad-vazdushnoto-si-prostranstvo/177422/2/0", "text": "Ограничават се полетите на самолети Боинг 737, модификациите Макс 8 и 9 във въздушното пространство на България. Решението идва след трагичния инцидент в Етиопия. В 21.00 часа българско време снощи Европейската агенция по безопасност на полетите издаде директива по безопасност, касаеща самолетите Боинг 737. Във връзка с нея, Главна дирекция „Гражданска въздухоплавателна администрация\" издаде указания, ограничаващи полетите на тези самолети в българското въздушно пространство, включително излитащите и кацащите на българските летища. Гарантирано, обаче остава обслужването и безопасното кацане на самолетите от същия тип, в случай на възникване на извънредна или аварийна ситуация. Припомняме, че над 20 държави, включително най-големите икономики от Европа и Азия, затвориха въздушното си пространство за „Боинг“ 737 Макс 8. Според американската корпорация и авиационните власти на САЩ проблеми с безопасността на полетите на тези пътнически самолети няма. В рамките на 5 месеца станаха две катастрофи, а при инцидентите загинаха близо 350 души. Източник БНТ", "date": "2019.03.13", "title": "България ограничава полетите на Боинг 737 Макс 8 над въздушното си пространство"}
{"url": "http://epicenter.bg/article/Lekari-masovo-napuskat-ochnata-bolnitsa-vav-Varna/177427/2/0", "text": "Лекарите и медицинският персонал във варненската очна болница подадоха оставки. Лечебното заведение е общинско. Д-р Добрин Бояджиев, един от младите лекари в Очната болница, смята, че през XXI век офталмологията се нуждае от модерна апаратура.  \"Условията на работа не отговарят на съвременните изисквания за добра лекарска практика в Европа и света, материално-техническата база е отвратителна”, коментира медикът. Д-р Лиляна Мирчева работи там от създаването на болницата.  \"За тези 40 години в тази общинска сграда, освен смяна на една дограма и на парно, нищо друго повече не е направено”, заяви тя пред БТВ. В отделението, където са лежащо болните, дограмата не е сменена. Покривът тече и изронва мазилката над леглата.  \"Имаше едно изречение от сорта, че полагайки Хипократова клетва, ние сме длъжни да работим при всякакви условия. Не смятам, че в XXI век сме длъжни да работим и живеем при всякакви условия”, категорична е доц. Яна Манолова, също лекар в болницата.  \"След удръжките чисто получавам 485 лв. Това заплащане мога да го сравня само със социална помощ. Аз работя благотворително”, каза и медицинската сестра Ана Василева.  Болницата е база за обучение на Медицинския университет. Има предложение ВУЗ-ът да придобие болницата – миналата година той стана собственик на най-голямата болница в Североизточна България – \"Света Марина”.  \"Медицинските университети дават висше образование, специалност, следдипломно обучение, продължаващо обучение, курсове за апарати и т.н. Това е една голяма власт и към нея, като се добави и лечебната дейност, се появява този медицински олигарх, който става изключително силен”, смята д-р Руслан Тошев, управител на Специализираната болница по очни болести за активно лечение.  За част от персонала обаче преминаването от общината към университета е добро решение. \"Университетът разполага с изключително модерна апаратура, която не се намира тук, която е последен писък в офталмологичните среди и която не се използва, тъй като няма подходяща база, в която да бъде използвана”, отбеляза Младена Радева, специализант и докторант  15-те докладни на управителя до общината – собственик на болницата, останали без отговор. Тази година принципалът отпуска около 93 хиляди лева. \"Ако ние спрем, голяма част от очните заболявания няма да могат да се лекуват по Здравната каса, тоест няма да могат да се лекуват безплатно”, подчерта д-р Руслан Тошев.  \"От 3 години съм в болницата и не виждам нищо да се е подобрило, напротив, нещата тръгват все по-назад и все по-зле”, каза Мария Бояджиева, специализант и докторант. Предизвестието на медиците изтича след по-малко от месец – на 7 април, Международния ден на здравето.  \"Пациентите идват не заради болницата, а въпреки нея, идват заради нас, специалистите. Преглъщат екстериора и интериора само за да получат качествено лечение”, категоричен е д-р Бояджиев. Общинският съвет и Община Варна отказаха коментар, защото тепърва предстоят обсъждания.  ", "date": "2019.03.13", "title": "Лекари масово напускат очната болница във Варна"}
{"url": "http://epicenter.bg/article/Vizhte-resheniyata-na-Ministerskiya-savet-/177462/2/0", "text": "Правителството прие Национална стратегия за активен живот на възрастните хора в България (2019 - 2030 г.). Стратегическият документ отговаря на предизвикателствата пред застаряващото население и подпомага формирането на политики и предприемането на мерки в социалната област, с акцент върху насърчаването на заетостта на възрастните хора и участието им в обществения живот. Основната цел на стратегията е да се създадат условия за активен и достоен живот на възрастните хора чрез осигуряване на равни възможности за пълноценното им участие в икономическия и социален живот на обществото.  Националната стратегия за активен живот на възрастните хора ще замени действащата до момента Национална концепция за насърчаване на активния живот на възрастните хора (2012-2030 г.) с цел осигуряване на приемственост и адекватно използване на натрупания опит. Чрез подготовката на документа правителството реагира своевременно на възникналата необходимост да се разшири обхватът на ключови сфери от досегашната политика, като се обърне специално внимание на участието в обществения живот и независимия живот на възрастните хора.  Приоритетите на документа са свързани с насърчаване на заетостта, активното участие в обществото, създаването на възможности за самостоятелен живот и на капацитет и благоприятна среда за активен живот на възрастните на национално и регионално ниво. В рамките на всеки от приоритетите са разписани мерки, чието изпълнение ще се проследява чрез двугодишни планове и двугодишни отчети. Първият план за изпълнение на Стратегията ще се отнася за периода 2019 - 2020 г.  Като нов акцент в документа може да бъде откроен Индексът на активния живот на възрастните хора. Индексът ще бъде основен инструмент за отчитане и оценка на заложените мерки за изпълнение на стратегията. Той позволява обективен мониторинг на степента, в която възрастните хора живеят самостоятелно, участват в платена заетост и социални дейности, както и способността им да стареят по активен начин.    Правителството прие Национална програма за овладяване популацията на безстопанствените кучета на територията на България.  Досегашната практика за прилагане на общински програми за овладяване на популацията от безстопанствените кучета не постигна задоволителни резултати. Това наложи необходимостта от въвеждането на един интегриран, цялостен, дългосрочен подход на национално ниво, целящ управление на съществуващите популации от безстопанствени животни. Той следва да бъде включен в местните дейности на общините на територията на цялата страна.  В Програмата е заложено извършване на преброяване на безстопанствените кучета на територията на цялата страна по общини. Животните ще бъдат залавяни и транспортирани до ветеринарна амбулатория и обратно до мястото на залавяне след извършване на определени ветеринарномедицински дейности като кастрация, маркиране, обезпаразитяване, ваксинация срещу бяс и издаване на паспорт. Ще бъдат организирани информационни кампании за запознаване на обществеността с основните аспекти на проблема и възможностите за неговото решаване.  Общините в България следва да приемат програми за изпълнение на Националната програма и план за действие, съгласно Закона за защита на животните.    Правителството подкрепи намерението за създаване и функциониране на изнесен център за споделени услуги на Световната банка (СБ) в София и упълномощи министъра на финансите, в качеството му на управител за Република България в организациите от Групата на Световната банка, да предприеме действия за провеждане на необходимите консултации с банката във връзка с реализиране на намерението, при условие за последващо одобрение на конкретните параметри, условия и ангажименти на страните.  След проведена от банката оценка, през януари 2019 г. висшият ръководен мениджмънт на институцията взе решение за установяване на изнесен център за споделени услуги на Световната банка в София. Република България се открои сред предпочитаните страни за разполагане на центъра, предвид стратегическото си местоположение, стабилната политическа и икономическа среда, наличието на висококвалифицирана работна ръка, много добрата инфраструктура и други условия и предпоставки, оказващи съществено влияние за установяването и регламентирането на подобен вид изнесени дейности на международната финансова институция.  Очаква се центърът да функционира като звено за споделени услуги с технологична насоченост, което ще отговаря за вътрешните корпоративни и IT операции на банката, като във времето се предвижда да се структурират и други звена за предоставяне на финансови и административни услуги. Планира се реализацията на проекта да се осъществява поетапно, като първоначалната фаза се очаква да стартира през юли 2019 г. до достигне на пълния капацитет от над 275 заети места в петгодишен хоризонт.  Установяването на центъра в България ще има положително влияние върху икономическата среда в страната, като ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. Присъствието на авторитетна организация в лицето на СБ в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции.  Благодарение на силните традиции и квалифицираната работна сила в областта на информационните технологии, България получава все по-голямо признание като технологичен център за Балканите и „Силициевата долина“ на Източна Европа. Този център ще бъде значимо допълнение към нашия активен ИТ сектор, както и ще допринесе за развитието на нови насоки в устойчивото и дългогодишно партньорство между Групата на СБ и България.  Групата на Световната банка е международна финансова организация, състояща се от пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението. Централата на Групата на СБ е установена във Вашингтон.    Правителството одобри кандидатурите за европейски прокурор от Република България, предложени от комисията по подбора на кандидатите за длъжността. Трите одобрени кандидатури са на: Десислава Пиронева - прокурор в Софийска градска прокуратура; Светлана Шопова-Колева - прокурор в Софийска градска прокуратура; Теодора Георгиева - съдия в Административен съд - София град.  В срок до 31 март министърът на правосъдието ще изпрати кандидатурите на Комитета по подбора по чл. 14, параграф 3 на Регламент (ЕС) 2017/1939 за установяване на засилено сътрудничество за създаване на Европейска прокуратура, пред който и тримата кандидати ще преминат присъствено изслушване. Комитетът ще класира кандидатите според тяхната квалификация и опит, като укаже реда на предпочитане. След получаване на обоснованото становище на Комитета и списъка с класирането, Съветът на ЕС, като действа с обикновено мнозинство, ще избере и назначи един от кандидатите за европейски прокурор от Република България.    Правителството одобри отчета за дейността на Съвета за координация при управление на средствата от Европейския съюз (СКУСЕС) за 2018 г. Съветът отговаря за координацията на мерките за изпълнение на държавната политика за икономическо, социално и териториално развитие на страната, финансирани със средства от Европейските структурни и инвестиционни фондове (ЕСИФ).  В рамките на СКУСЕС през изминалата година са обсъдени и съгласувани изменения на оперативните програми и на Споразумението за партньорство. Приети са Индикативните годишни работни програми за 2019 г. по процедурите за предоставяне на безвъзмездна финансова помощ. Разгледани и обсъдени са въпроси относно ефективното управление и контрол на средствата от ЕСИФ.    Правителството одобри изменение и допълнение на ПМС № 67/2010 г. за заплатите в бюджетните организации и дейности. С акта се регламентира, че незаетите длъжности е необходимо да бъдат обезпечени със средства за основни заплати, поради което се предлага за тях да се резервират средства за основни заплати в размер не по-малък от 70 на сто от средната основна месечна заплата за степен 2 на съответното ниво съгласно приложение № 1 към Наредбата за заплатите на служителите в държавната администрация. Изключение от това правило е предвидено в случаите, в които разходите за персонал на съответната администрация се финансират за сметка на централния бюджет на базата на фактически извършени разходи.  Предвидените изменения и допълнения в ПМС № 67/2010 г. са с оглед по-доброто планиране и управление на разходите за персонал в администрацията. През 2012 г., с въвеждането на новия модел на заплащане на служителите в администрацията е отпаднала съществуващата до онзи момент разпоредба, изискваща за незаетите длъжности в държавната администрация да се резервират средства за работни заплати в размер не по-малък от минималния размер на основната месечна заплата за съответната длъжност. Изминалият период от въвеждането на модела доказа, че липсата на такава изрична разпоредба води до прилагането на различни практики по отношение на определянето на числеността на персонала в длъжностните наименования, резервирането на средства за незаетите щатни бройки в поименните разписания и съответно разпределянето на утвърдените по бюджетите средства за заплати в административните структури. Неспазването на правилото за резервиране на средства за заплати на незаетите длъжности поражда проблеми при структурни промени и/или извеждане на дейности и преминаване на функции и персонал между първостепенните разпоредители с бюджет и тяхното финансово осигуряване за сметка на компенсирани промени.  Направената в постановлението промяна ще се реализира в рамките на утвърдените разходи за персонал по бюджетите на администрациите за 2019 г. и следващите години, като не изисква осигуряване на допълнителни бюджетни средства.    Министерският съвет възложи на директора на Агенция „Митници“ да сключи договор за придобиване на имот в полза на държавата. Имотът се намира на територията на ГКПП „Калотина“ и включва бензиностанция (43 кв. м.) и навес (465 кв. м.). Закупуването на имота е във връзка с бъдещата реконструкция на граничния пункт и изграждане на ново трасе, с което ще бъде повишена пропускателната способност на ГКПП „Калотина“ и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари. Придобиването на сградата се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. Постройката е частна собственост и е изградена съгласно заповед на кмета на община Драгоман за отстъпено право на строеж върху държавна земя от началото на 90-те години на 20 в. Имотът ще бъде закупен на цена не по-висока от пазарната му стойност - 44 400 лева. Сумата ще е за сметка на бюджета на Агенция „Митници“, на която се възлага и управлението на сградата, включително ангажимента за премахването й.  Съгласно друго правителствено решение се учредява безсрочно и възмездно ограничено вещно право - право на прокарване в полза на община Враца, върху поземлен имот - публична държавна собственост, предоставен за управление на Министерство на отбраната, находящ се в гр. Враца. Приетото решение дава възможност на общината да реализира проект „Интегриран проект за воден цикъл на гр. Враца“, „Рехабилитация на стоманен и реконструкция на захранващ азбестоциментов водопровод от яз. Среченска бара до гр. Враца“. Стойността на учреденото право за поземлен имот е 26 354.16 лв.  Променя се предназначението на поземлен имот в горска територия - публична държавна собственост. Изменението е за обект, свързан с  националната сигурност и отбраната на страната - „Открито спортно стрелбище със стрелкова площадка за динамична стрелба във Военно формирование 22580“. Той се намира в местността „Голямата локва“, с. Близнаци, община Аврен, област Варна и е с площ от 2.056 дка. Имотът е в обхвата на дейност на териториално поделение „Държавно горско стопанство Варна“ към „Североизточно държавно предприятие“ ДП - Шумен. Командването на военноморските сили на България не дължи средства за промяна на предназначението и компенсационно залесяване.  От публична на частна държавна собственост се променя статутът на управлявани от Държавно предприятие „Национална компания Железопътна инфраструктура“ поземлен имот в Асеновград и терен в Нова Загора. Промяната по отношение на двата имота ще даде възможност на компанията да се разпорежда с тях и да реализира приходи за подобряване на финансовото си състояние. Имотите нямат функционално и технологично значение за сигурността и осъществяването на железопътните превози и в него не са разположени обекти на железопътната инфраструктура.    Правителството утвърди Споразумението между Република България и Република Македония за сътрудничество в областта на защитата при бедствия, подписано на 23 ноември 2017г. в Струмица.  Документът определя общата рамка за сътрудничество в областта на  превенцията, готовността и реагирането при бедствия, както и условията и реда за оказване на доброволна помощ между Страните в случай на бедствие на територията на някоя от тях.  В Споразумението са регламентирани формите на сътрудничество,  процедурите по пресичане на границата и правила за престой на спасителните екипи и/или експертите, процедурите по преминаването на границата на оборудване и средства за подпомагане, използването на въздухоплавателни средства, координацията и управлението на операции за помощ при бедствия, осигуряване на комуникации и др.  Компетентен орган по прилагане на Споразумението за българската страна е Министерството на вътрешните работи. Споразумението се сключва за неопределен срок и влиза в сила от датата на получаване на последното от уведомленията, с които страните се известяват взаимно за изпълнение на националните си процедури, необходими за влизането в сила.    Правителството одобри проект на Меморандум за разбирателство между Република България и Китайската народна република за насърчаване създаването на Глобалния център за партньорство на държавите от Централна и Източна Европа и Китай в рамките на инициативата „16 + 1“.  Подписването на Меморандума е първата стъпка за създаването на Глобалния център за партньорство (ГЦП). С документа двете страни ще подкрепят създаването на ГЦП в София. Той ще има следните функции: да координира и провежда изследвания, които да допринесат за развитието на устойчиво икономическо сътрудничество и партньорство между участниците във формата „16+1“; да организира обучения и консултантски дейности и обмен с цел насърчаване сътрудничеството в областта на търговията, инвестициите и инфраструктурата; да оказва помощ на различните участници във формата „16 + 1“ , за да разберат по-добре законите и разпоредбите в Китай държавите от ЦИЕ и ЕС; да създаде мрежа от контакти между институции, търговски и бизнес асоциации, предприятия от държавите от ЦИЕ и Китай за улесняване на бизнес контактите и обмен на информация и др.    Правителството одобри Рамково споразумение за съвместно възлагане на обществени поръчки при мерки за медицинско противодействие при условие за последваща ратификация.  Към настоящия момент Рамковото споразумение е подписано от почти всички държави-членки, с изключение на: България, Финландия, Полша и Швеция. То предвижда възможност за последващо присъединяване на държави-членки. Инициативата е свързана със затрудненията на част от държавите-членки (в т.ч. и България) по време на грипната пандемия през 2009 - 2010 г. да осигурят антивирусни средства и пандемични ваксини. Правно основание е чл. 5 от Решение № 1082/201 З/ЕС на Европейския парламент и на Съвета от 22 октомври 2013 година за сериозните трансгранични заплахи за здравето и за отмяна на Решение № 2119/98/ЕО.  Споразумението е рамка, която дава възможност на присъединилите се държави-членки съвместно да провеждат бъдещи тръжни процедури за конкретни мерки за медицинско противодействие при трансгранични заплахи за здравето (противовирусни препарати, ваксини и др.).  Правителственото решение цели осигуряване на нужните количества от мерките за медицинско противодействие при евентуални бъдещи  трансгранични заплахи за здравето.  България ще се счита за страна по Споразумението след неговата ратификация от Народното събрание.    Разрешението за търсене и проучване на нефт и природен газ в площ „Блок 1-21 Хан Аспарух“ ще бъде продължено със 109 дни поради настъпили форсмажорни обстоятелства. Това реши Министерският съвет на днешното си заседание, приемайки поисканото от титуляря на разрешението - Тотал, OMV и Репсол - удължаване.  Площ „Блок 1-21 Хан Аспарух“ е разположена в изключителната икономическа зона на Република България в Черно море. Договорът за търсене и проучване е в сила от септември 2012 г. до януари 2020 г.  С днешното си решение Министерският съвет оправомощи министъра на енергетиката в едномесечен срок да подпише допълнително споразумение към договора за търсене и проучване.    Правителството одобри позицията на България за заседанието на Съвета на Европейския съюз по заетост и социална политика, което ще се състои на 15 март в Брюксел. Очаква се да бъде постигнат частичен общ подход по Регламент относно Европейския фонд за приспособяване към глобализацията. Ще бъде проведена дискусия за Европейския семестър през 2019 г. Ще се дискутират темите за необходимите действия в контекста на Европейския стълб на социалните права с цел установяване на по-добра връзка между политиките в областта на заетостта и социалната закрила и развитие на инструментите за създаване на качествени работни места. Ще се обсъдят и реформите за целите на ефективната борба с безработицата.  В рамките на заседанието на Съвет „Общи въпроси“ на 19 март ще се проведе политически дебат по следващата Многогодишна финансова рамка на Съюза, Инструмента за предприсъединителна помощ и ще се обменят мнения по дневния ред на редовното заседание на Европейския съвет на 21- 22 март 2019 г. Председателството ще представи Актуализирана пътна карта за Европейския семестър за 2019 г. и на Европейския съвет ще бъде предаден Проект на препоръка относно икономическата политика на еврозоната. В Брюксел Съвет „Общи въпроси“ ще заседава и по чл. 50, като се предвижда обсъждане на актуалното състояние на преговорите с Великобритания.  Съветът на ЕС по земеделие и рибарство ще заседава на 18 март в  Брюксел. Министрите ще продължат с дискусиите по пакета за реформа на ОСП след 2020 г., по-специално по Регламента за стратегическите планове, Хоризонталния регламент и Регламента за общата организация на пазарите на селскостопански продукти. Очаква се да бъдат обменени мнения и по темата за биоикономиката въз основа на формулирани от румънското председателство въпроси. Словенската делегация, подкрепена от България, Хърватия, Кипър, Гърция, Малта и Португалия ще представи общ документ относно необходимостта от по-голяма финансова подкрепа за дребномащабния крайбрежен риболов по линия на новия Европейски фонд за морско дело и рибарство след 2020 г.    Министерският съвет одобри проект на Меморандум за разбирателство в областта на водните ресурси между правителството на България и правителството на Алжирската демократична и народна република.  Документът определя областите на сътрудничество между министерствата на двете държави: обмен на експерти и опит в областта на устойчивото и интегрирано управление на водните ресурси; планиране и управление на водните ресурси; добро управление във водния сектор, обучение по професиите, свързани с водите; насърчаване на предприятията на двете страни за участие в търгове в сектори, свързани с водите, по отношение на проучвания и строителство с оглед разширяване на икономическото и търговското сътрудничество.  Страните ще си сътрудничат чрез установяване и поддържане на програма за обмен на сътрудничество и експерти за техническо и научно сътрудничество в областта на водните ресурси, организиране на симпозиуми, конференции, семинари, консултации и обучения по теми от взаимен интерес, обмен на информация от общ характер и писмена или аудиовизуална научна и техническа документация, както и обмен на опит, свързан с информационните системи и системите за планиране в областта на водните ресурси, секторната политика, остойностяване на водните услуги и други аспекти, които страните биха сметнали за подходящи.  Целта на Меморандума е да установи правна рамка, която да позволи на България и Алжир да развият техническо, научно и икономическо сътрудничество в областта на водните ресурси. Този документ ще послужи като платформа за разработване на допълнителни споразумения и респективно изпълнение на проекти от заинтересовани институции от двете страни.    Правителството одобри отчет за напредъка по изпълнението на Решение № 704 от 2018 г. за мерките за трансформация на модела на административното обслужване в периода 5 октомври 2018 г. - 5 януари 2019 г. В доклада се анализира ходът на нормативните промени за осъществяване на най-мащабния досега пакет от общо 1443 мерки за намаляване на административната и регулаторната тежест за гражданите и бизнеса.  Близо 35% от заложените инициативи са изцяло изпълнени. Намалени са сроковете, задълженията за предоставяне на документи, както и финансовите тежести за инвеститорите в областта на строителството и благоустройството чрез приетите промени в Закона за устройство на територията, отнасящи се до присъединяване към мрежите на техническата инфраструктура. С влезлите от януари 2019 г. в сила изменения на Закона за местните данъци и такси хиляди граждани вече няма нужда да подават данъчни декларации за придобиване на недвижими имоти пред общинските администрации по местонахождението им.    Правителството одобри общите условия, на които да отговарят кандидатите за преподаватели по български език и литература в чуждестранните университети. Те ще бъдат командировани от държавните висши училища, които имат акредитация в професионални направления от област „Хуманитарни науки“ и сключено споразумение за командироване на преподаватели с Министерството на образованието и науката (МОН). Срокът за командироване е до две години с възможност за продължение на командироването за още две години при определени условия.  Постановлението е в съответствие с визията за засилване, популяризиране и укрепване на позициите на българистиката зад граница, подкрепена на държавно ниво. С дейностите по изпълнението му се цели да се разшири влиянието на българистиката по света и да се създадат възможности за адаптиране към актуалните условия за преподаване на български език в различните чуждестранни университети, научните и учебните центрове, които работят по въпроси, свързани със славистиката, Балканите, Югоизточна Европа, Византия и Близкия Изток, както и с историята и развитието на регионите. Ще се създадат условия за интензивно научно сътрудничество между висши училища с чуждестранни партньори за реализирането на съвместни проекти и инициативи.  МОН ще осигурява чрез трансфер на финансови средства държавните висши училища за обезпечаване на разходите за командировъчни пари, основни трудови възнаграждения и осигурителни вноски на командированите преподаватели. Трансферът за командировъчни пари към висшите училище се предоставя при спазване на условията, регламентирани в Наредбата за дългосрочните командировки в чужбина.  В постановлението на Министерския съвет са включени още процедурата за подбор и условията за прекратяване на командироването.    Министерският съвет прие изменение на Устройствения правилник на Държавната комисия по хазарта (ДКХ) и на нейната администрация.  Актуализира се числеността на служителите, което ще допринесе за подобряване на управлението, повишаване на ефективността при планиране и осъществяване на контролната дейност на ДКХ и засилване на контролното въздействие върху лицата, осъществяващи хазартна дейност. Предвиденото увеличаване на служителите е свързано със засилената контролна дейност и увеличения брой на административно-наказателните дела. По този начин ще се повиши ефективността при планиране и осъществяване на процесуалното представителство, което ще обезпечи по-ефективното изпълнение на правомощията на председателя на ДКХ по контролно-санкционната дейност.  Измененията в правилника на Държавната комисия по хазарта и на нейната администрация ще подобрят координацията и бързото оперативно планиране на съвместната дейност с други държавни органи, участващи в проверките - Националната агенция за приходите, Министерството на вътрешните работи, Главна дирекция „Борба с организираната престъпност“, Главна дирекция „Пожарна безопасност и защита на населението“, Българския институт по метрология и Изпълнителна агенция „Главна инспекция по труда“.  С приемането на Устройствения правилник на ДКХ и на нейната администрация ще се засили и превенцията в резултат на подобрената контролно-санкционна дейност върху лицата, осъществяващи хазартна дейност, и ще доведе до подобряване ефективността при реализирането на правомощието на държавния орган за надзор върху хазарта.    Правителството прие промени в Устройствения правилник на Изпълнителна агенция „Оперативна програма „Наука и образование за интелигентен растеж“ (ИА ОП НОИР). Изпълнителната агенция е второстепенен разпоредител с бюджет към Министерството на образованието и науката и изпълнява функциите на Управляващ орган на Оперативна програма „Наука и образование за интелигентен растеж“ 2014 - 2020 г.  С изменението на Устройствения правилник числеността на персонала в изпълнителната агенция се увеличава с 9 щатни бройки на сътрудници по управление на европейски програми и проекти. Те ще подпомагат дейността на Управляващия орган при управлението на инфраструктурни проекти, финансирани по приоритетна ос 1 „Научни изследвания и технологично развитие“, финансирана от Европейския фонд за регионално развитие.  Чрез тази нормативна промяна ще се гарантира изпълнението на препоръката на Европейската комисия за дългосрочно изграждане на административен капацитет на Управляващия орган чрез привличането на квалифицирани експерти с опит в областта на изграждането и модернизацията на инфраструктурни обекти.    Общата численост на служителите в администрациите от системата на МОСВ се намалява с 9 бройки в централната администрация и с 15 бройки във второстепенните разпоредители с бюджет. Промяната става чрез приетите от правителството изменения в Устройствения правилник на Министерството на околната среда и водите, в Устройствения правилник на Изпълнителната агенция по околна среда, както в ПМС № 208/2017 г.  С промените се реализира провежданата целенасочена политика на Министерския съвет за преглед и оптимизация на числеността на администрациите с цел установяване на оптималната численост на персонала, необходим за осигуряването на ефективна и ефикасна работа на институциите.  Извън политиката на Министерския съвет за оптимизацията на администрацията, във връзка с изпълнение на Програма „Опазване на околната среда и климатичните промени“ по Финансовия механизъм на Европейското икономическо пространство, по която МОСВ е програмен оператор, се осигуряват 3 бройки до крайният срок за изпълнение на програмата. Средствата ще бъдат покрити изцяло от бюджета на програмата и няма да бъде засегнат държавният бюджет.    Правителството одобри допълнителни разходи по бюджета на Министерството на вътрешните работи в размер на 3 000 000 лв. за финансирането на проекти, свързани с изпълнението на неотложни мерки за 2019 г. за присъединяването на Република България към Шенгенското пространство.  Средствата са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите на Република България и за извършване на строителни дейности и повишаване на техническата обезпеченост на граничните контролно-пропускателни пунктове. ", "date": "2019.03.13", "title": "Вижте решенията на Министерския съвет!"}
{"url": "http://epicenter.bg/article/Borisov--Tryabva-da-sme-gotovi-za-Brekzit-bez-sdelka-/177463/2/0", "text": "\"ЕС положи много усилия и време по сделката за излизане на Великобритания и си свърши работата. Сега трябва да сме готови на сценарий сделка да няма.\" Това написа премиерът Бойко Борисов във Фейсбук по повод решението на британския парламент да отхвърли и последното предложение на Тереза Мей за споразумение с ЕС.  Междувременно днес британският парламент ще гласува дали след 16 дни страната да излезе от Европейския съюз без споразумение, като правителството обяви, че ще елиминира вносните мита за широк спектър от стоки в случай на такъв сценарий, отбелязва Reuters, цитирана от \"Фокус\".  Както припомня британската агенция, във вторник депутатите в Камарата на общините нанесоха второ унизително поражение на сделката за Брекзит на премиера Тереза Мей, с което вкараха страната в още по-дълбока политическа криза, от която почти не е ясно как ще излезе.  Вероятностите са следните: Петата по големина икономика в света да излезе от Съюза без сделка; удължаване на срока за излизане след датата 29 март, която е залегнала в закона; Мей може да насрочи предсрочни избори и да опита да прокара сделката си за трети път; слабо вероятно е и провеждането на нов референдум по повод излизането от ЕС.  В сряда в 19:00 часа местно време (21:00 българско) депутатите трябва да гласуват по въпроса, като „Ройтерс“ очаква народните представители да отхвърлят развода без споразумение. Ако това стане така, в четвъртък те ще трябва да гласуват дали Лондон да поиска от Брюксел отлагане на Брекзит, нещо за което трябва да се съгласят всички останали 27 страни-членки на Съюза.  Говорител на председателя на Европейския съвет Доналд Туск, който представлява правителствата на ЕС, каза, че Великобритания ще трябва да предостави \"достоверна обосновка\" за всяко искане за забавяне.  „Няма да знаем за колко време ще е отлагането, което ще трябва да бъде решено от тях. Няма да знаем какви условия ще бъдат закачени“, заяви министърът по въпросите на Брекзит Стивън Баркли пред BBC Radio.  Позицията по подразбиране, ако нищо друго не е договорено, остава, че Великобритания ще излезе без сделка, сценарий, който бизнес лидерите предупреждават, че ще донесе хаос на пазарите и веригите за доставки, а други критици казват, че може да причини недостиг на храни и лекарства.  Поддръжниците на Брекзит обаче твърдят, че докато разводът без сделка може да доведе до някаква краткосрочна нестабилност, но в дългосрочен план това ще позволи на Великобритания да процъфтява и да сключва търговски сделки по целия свят.  ", "date": "2019.03.13", "title": "Борисов: Трябва да сме готови за Брекзит без сделка "}
{"url": "http://epicenter.bg/article/Vasil-Vasilev--Polozhitelna-promyana-v-otnosheniyata-s-Rusiya-nyama-da-ima--dokato-Borisov-e-na-vlast-/177465/2/0", "text": "Концесията на летище София се очертава като една от най-престъпните афери на прехода, стана ясно от предаването на Васил Василев “Не се страхувай“ по ТВ Евроком.  Гостът д-р инж. Александър Трифонов очерта три области, в които концесията нанася непоправими щети на държавния и на обществения интерес.  На първо място са колосалните финансови загуби за бюджета. Според д-р Трифонов властите крият 43 милиона лева от годишните приходи на аерогарата, които концесионерът ще прибере. Така срещу годишна печалба между 100 и 150 милиона лева, която би реализирал, той ще плаща концесионна такса общо около 30 милиона. Или за 35 години, колкото е срокът на договора, той би реализирал минимум 4 милиарда лева печалба. Толкова, естествено ще бъде загубата за държавата. При това изчисленията са правени без да се вземе предвид постоянното увеличаване на броя на пътниците, понякога с над 20 % годишно.  Второ, летището има специален правилник за действие при военно-временна обстановка. В него са описани как действа държавата и как функционират институциите в такъв случай. Концесионерът ще научи обстоятелства от изключително значение за националната сигурност и може да ги предаде на когото си иска.  Трето, след като БСП предупреди, че един ден ще развали концесията, управляващите се уплашиха и бързо промениха закона. Целта им е да блокират отсега разтрогването на договора, колкото и той да противоречи на българските интереси. Вече дори да се докаже, че концесията е във вреда на държавата и концесионерът не изпълнява задълженията си, договорът не може да бъде развален. Това не може да бъде окачествено другояче освен като демонстративно потъпкване на националните интереси.  Данъчните, съставили акт на хороводеца от село Марково, защото не издал касов бон за събраните от самодейците по 1.50 лв, а държавата бездейства пред стотиците милиони, които пропуска да си вземе, подчерта Василев, като даде няколко примера:  - 1 милиард годишно не влизат в бюджета поради неприлагането на ТОЛ-системата.  - 500 милиона, според финансовия министър, се губят от неплатени данъци, осигуровки и сива икономика.  - 500 милиона грешни пари се плащат на американските \"Марици\" поради подписания от Костов договор.  - 800 милиона годишни приходи загубихме поради саботажа на \"Южния поток\".  Това са най-очебийни примери. Загубите и нереализираните печалби са много повече. Но, ако към горните суми се прибавят към тези 11 милиарда, които се крадат в България, то става ясно, защо сме най-бедната и изоставаща държава в Европа. И обратно, ако бъдат влагани разумно, със сметка и перспектива, тези пари могат много бързо да преобразят страната ни, изтъкна Василев.  Той цитира и началника на отбраната генерал Андрей Боцев, според когото България е допуснала голяма грешка, когато през 2007 г. приема армията да е само професионална. Василев се спира на причините, довели до това състояние. Основната е, че никой от министър-председателите на прехода не разбираше от индустрия, селско стопанство, външноикономически връзки, транспортни коридори и т.н., за да развие икономиката и да има пари да поддържа необходимата ни армия. Затова поеха пътя на най-лекото съпротивление - няма икономика, не можем да я управляваме, няма пари, няма войска.  Положителна промяна в българо-руските отношения няма да има, докато Борисов е на власт, подчерта Васил Василев, като се спря на посещението на Медведев. \"Белене\" остана в сферата на добрите намерения. Нищо не показва и че продължението на \"Турския поток\" към Европа ще мине през България.  Турция извлича такива колосални стратегически, енергийни, политически и финансови изгоди от построяването на \"Турския поток\", че е логично да се предполага тя да е вдъхновила провала на \"Южния поток\", смята водещият . Първо чрез Местан и Станишев, после и чрез Борисов. Нищо не струва на една държава като Турция да поиска от няколко американски сенатори и европейски фактори да окажат театрален натиск върху България и тя сърцераздирателно да хвърли пешкира. Възможно е да е купила и режисирала и мекушавата, слугинска, примиренческа позиция на нашите пред натиска. С други думи, \"Южният поток\" може просто да е преотстъпен, защо не и продаден на Турция. И ако тази формула се окаже вярна, тя може да бъде приложена сега и с Гърция за отклонението на \"Турския поток\" към Европа, добави той.  Предаването се спира и на непреставащия натиск за прокарването на Истанбулската конвенция. Джендърщината е нахална и нечестива като конска муха - колкото и да я пъдиш, блъскаш и плашиш, тя все се навира, хапе и цапа, каза Василев. Завре се в едно министерство, в друго, ходи в общината, обикаля институциите, раздава подкупи, купува журналисти и окото и е завряно на едно място - при децата. Ако не искаме децата ни да бъдат развратени от ранна възраст, добре е да си припомним, че освен конски мухи, съществуват и мухоловки, изтъкна той.  ", "date": "2019.03.13", "title": "Васил Василев: Положителна промяна в отношенията с Русия няма да има, докато Борисов е на власт!"}
{"url": "http://epicenter.bg/article/Odobren-e-proekt-na-memorandum-za-razbiratelstvo-mezhdu-Balgariya-i-Kitay/177467/2/0", "text": "Правителството одобри проект на Меморандум за разбирателство между Република България и Китайската народна република за насърчаване създаването на Глобалния център за партньорство на държавите от Централна и Източна Европа и Китай в рамките на инициативата \"16 + 1\", съобщиха от пресслужбата на кабинета.  Подписването на Меморандума е първата стъпка за създаването на Глобалния център за партньорство (ГЦП).   С документа двете страни ще подкрепят създаването на ГЦП в София. Той ще има следните функции: да координира и провежда изследвания, които да допринесат за развитието на устойчиво икономическо сътрудничество и партньорство между участниците във формата \"16+1\"; да организира обучения и консултантски дейности и обмен с цел насърчаване сътрудничеството в областта на търговията, инвестициите и инфраструктурата; да оказва помощ на различните участници във формата \"16 + 1\" , за да разберат по-добре законите и разпоредбите в Китай държавите от ЦИЕ и ЕС; да създаде мрежа от контакти между институции, търговски и бизнес асоциации, предприятия от държавите от ЦИЕ и Китай за улесняване на бизнес контактите и обмен на информация и др.  ", "date": "2019.03.13", "title": "Одобрен е проект на меморандум за разбирателство между България и Китай"}
{"url": "http://epicenter.bg/article/Rumen-Radev-shte-uchastva-v-konferentsiya-za-nasarchavane-na-ikonomicheskiya-rastezh-v-Balgariya/177468/2/0", "text": "На 14 март президентът Румен Радев ще участва в кръгла маса на тема „ЗА конкурентоспособна и просперираща българска икономика“. Това съобщиха от Прессекретариата на държавния глава. Форумът ще започне в 10.00 часа в зала „Сердика“ на София хотел Балкан.   На кръглата маса ще бъдат набелязани мерки за преодоляване на факторите, които задържат икономическия растеж в България. Представители на националните работодателски организации, на институциите и икономически анализатори ще обсъдят темата в контекста на пазара на труда, нормативната среда и инвестиционния климат.   Форумът е под патронажа на президента Румен Радев и се организира от Асоциация на индустриалния капитал в България, Българска стопанска камара и Българска търговско-промишлена палата.", "date": "2019.03.13", "title": "Румен Радев ще участва в конференция за насърчаване на икономическия растеж в България"}
{"url": "http://epicenter.bg/article/Na-parvo-chetene-deputatite-zabraniha-pusheneto-na-nargile-na-obshtestveni-mesta/177470/2/0", "text": "Парламентът прие Закона за здравето и с това забрани на първо четене пушенето на наргилета на обществени места, предаде Агенция „Фокус“.   Законопроектът бе внесен от лидера на НФСБ Валери Симеонов и група народни представители и приет единодушно с 87 гласа „за“ от Народното събрание.   Съгласно текстовете се забранява пушенето на водна лула в закритите обществени места, в помещенията с обособени работни места, където се полага труд, както и в помещенията към тях със спомагателно и обслужващо предназначение.   Пушенето на наргиле се забранява още на: прилежащите терени и тротоари на детските ясли, детските градини, училищата, ученическите общежития и местата, където се предоставят социални услуги за деца; площадките за игра и на местата, на които са организирани мероприятия за деца и ученици; Забранява се пушене на наргиле в спортните обекти, летните кина и театри - по време на спортни и културни прояви.   Целта на законопроекта е опазване на здравето на населението и в частност на децата и подрастващите, чрез предприемането на законодателни, административни и други мерки по отношение на ограничаване на употребата на изделия от водна лула, несъдържащи тютюн, както и на предлагането на продажбата на наргилета на деца.  ", "date": "2019.03.13", "title": "На първо четене депутатите забраниха пушенето на наргиле на обществени места"}
{"url": "http://epicenter.bg/article/Mazhat-na-Alla-Pugachova-e-porachal-Filip-Kirkorov-/177461/10/100", "text": "Съпругът на Алла Пугачова - Максим Галкин е стоял зад опита за убийство на Филип Киркоров, предаде лайф.ру, цитиран от Новини.бг Единият от четиримата обвинени за проваления терористичен акт в столицата на южната руска автономна република Дагестан – Махачкала отрече да е бил член на \"Ислямска държава\" (ИД). \"Хумористът ми плати два милиона рубли (около 27 000 евро), за да ликвидираме певеца\", е заявил Хидирнеби Казуев. Според показанията на арестувания мъж причината за желанието на половинката на примата на руската естрадата е била ревност.  Нито мъжът на певицата, нито негов представителса коментирали твърденията на Казуев.  Галкин и Пугачова сключиха брак през 2011 г. Родената във Варна звезда и легендата на естрадата в най-голямата по площ държава в света имаха брак от 1994 до 2005 г.  Както вече писахме, вчера на Казуев, Габибула Халдузов, Самир Ибрагимов и Шамил Магомедов бяха повдигнати обвинения в тероризъм и опит за убийство. Те са планирали да взривят концертната зала в Махачкала през 2017 г.", "date": "2019.03.13", "title": "Мъжът на Алла Пугачова е поръчал Филип Киркоров?"}
{"url": "http://epicenter.bg/article/Golemiyat-Ivaylo-i-malkoto-Yule/177474/10/0", "text": "На 13 март – датата, на която е роден големият български композитор Панчо Владигеров, рожден ден празнува фолклорният певец Ивайло Герасимов. Роден с музика в сърцето, Ивайло стана изключително популярен през последните години с бляскавите си участия на фестивала „Пирин фолк“ и с турнетата си в чужбина. Талантът на Ивайло Герасимов развиват още в детските му години преподавателите Лилия Бойчева, Петър Георгиев и Силвия Николова, на които той е благодарен и днес. Ивайло е носител на много престижни награди, но и той като Лили Иванова е убеден, че наградите не са най-важното нещо за един изпълнител, най-важно е дали хората ще слушат песните и как ще те запомнят. „Публиката е голямата награда за мен“, признава певецът. Той е редовен участник на много фестивали и феновете му с нетърпение чакат всяка следваща негова изява, всяка нова песен. Сред най-големите почитатели на Ивайло Герасимов е една уникална жена. Това е Юлия Минчева от град Левски – малка жена с голямо сърце, която не пропуска изява на своя музикален идол. „Прегръщам те с малките си ръце!“, изпраща положителната си енергия Юлето на певеца Ивайло Герасимов, независимо в коя точка на планетата се намира талантливият българин. Юлето не пропуска никога да поздрави Ивайло за рождения му ден. Тя знае наизуст песните на своя кумир и сутрин пие кафето си в чаша с негова снимка, подарена от самия Ивайло. Любовта към фолклора е пътеводна звезда за Ивайло Герасимов, който продължава да ни радва отново и отново с уникалния си тембър и невероятния си талант.", "date": "2019.03.13", "title": "Големият Ивайло и малкото Юле"}
{"url": "http://epicenter.bg/article/Garderobat-na-Megan-Markal-struva-okolo-500-000-liri-godishno/177481/10/84", "text": "Харчовете на херцогинята на Съсекс Меган за тоалети възлизат на внушителните 500 000 лири годишно, съобщават Ройтерс и в. \"Дейли експрес\", позовавайки се на модна блогърка.  Сумата е посочена от Кристин Рос, съредактор на блога Огледалото на Меган. Модната блогърка обаче допуска, че действителната стойност на огромната колекция от тоалети и аксесоари на херцогинята на Съсекс вероятно никога няма да стане известна.  Откакто беше представена като приятелка на британския принц Хари през 2016 г., Меган Маркъл се превърна в глобална модна икона.  При всяка нейна публична поява стилът й е обстойно изследван, анализиран и, естествено, копиран. \"Ефектът Меган е сходен с ефекта Кейт - каквото и да облече, се превръща в злато\", казва Кристин Рос. \"Гардеробът на Меган наистина е уникален, тъй като включва много поръчкови тоалети, чиято действителна стойност вероятно никога няма да узнаем\", допълва блогърката. Рос отбелязва, че повечето тоалети на цена около 300 лири, с които се появява съпругата на принц Хари, се разпродават скоростно. Дизайнерските рокли, луксозните чанти и стилните обувки на висок ток са модна мечта за много жени. За кралска особа като Меган обаче те са всекидневие.  Херцогинята на Съсекс често залага на любимите си марки и дизайнери като \"Диор\", Ралф Лорън, \"Оскар де ла Рента\".  Съпругата на принц Хари редовно разчита и на модна къща \"Живанши\", чиято артистична директорка Клеър Уейт Келър сътвори сватбената й рокля.  Въпреки че налага модни тенденции, 37-годишната Меган Маркъл, която миналата година беше обявена за най-добре облечената жена от сп. \"Пийпъл\", остава вярна на по-скромни марки от времето преди глобалната й слава. Заради влиянието, което оказва върху обществеността, кралският моден експерт Майкъл Талбойс изразява надеждата си херцогинята на Съсекс Меган да се появява по-често с творения на британски дизайнери.  \"Като британска херцогиня тя трябва да подкрепя родните дизайнери и да ги представя пред погледа на света\", казва модният спец.   Източник: Новини.бг", "date": "2019.03.13", "title": "Гардеробът на Меган Маркъл струва около 500 000 лири годишно"}
{"url": "http://epicenter.bg/article/Poslanikat-na-Balgariya-v-Indiya-se-predstavi-s-narodna-nosiya/177488/10/99", "text": "Новият посланик на България в Индия Елеонора Димитрова връчи акредитивните си писма в национална носия. Снимки от церемонията, състояла се в Делхи в сряда, бяха публикувани във Facebook от Българския дипломатически институт.   Елеонора Димитрова беше официално назначена на поста в средата на януари. Тя е дипломат от кариерата с дългогодишен професионален опит от работа както в Министерството на външните работи в София, така и в задгранични представителства на Република България, включително като заместник -ръководител на мисия и временно управляващ.  Работила е в посолствата ни в Либия, Германия, Чехия и Бразилия.   Източник: Нова.тв", "date": "2019.03.13", "title": "Посланикът на България в Индия се представи с народна носия"}
{"url": "http://epicenter.bg/article/Spestovnata-Keyt-blesna-v-retsiklirana-stara-roklya-/177506/10/84", "text": "Херцогинята на Кеймбридж обикновено залага на цветни тоалети. Понякога обаче тя избира по-тъмни тонове, както направи преди ден, когато се появи с черна рокля на гала-вечер в националната портретна галерия в Лондон.   Кейт блесна в черна рокля с флорални мотиви на марката Alexander McQueen. Косата ѝ бе леко начупена, на вълни и се спускаше нежно по раменете ѝ, като подчертаваше нежното лице на херцогинята.   Мнозина отново определиха съпругата на принц Уилям като една изящна очарователна дама. Но да обърнем внимание на тоалета. Роклята на Кейт се оказа отново позната. Със същия тоалет тя посети церемонията на БАФТА през 2017 г. Тогава роклята изглеждаше с една идея по-различна, тъй като бяха подчертани голите рамене на Кейт.   Модни спецове предположиха, че Кейт просто е помолила от модната къща да добавят къси ръкави към същата тази рокля и определиха това като гениално решение.    Вече за никого не е изненада, че херцогинята повтаря дрехите си. Напоследък тя няма никакво притеснение да се появява на различни събития с носени вече дрехи. Това дори се превърна в нейна запазена марка.  Източник: woman.bg", "date": "2019.03.13", "title": "Спестовната Кейт блесна в рециклирана стара рокля  "}
{"url": "http://epicenter.bg/article/Politico--Vtoroto-porazhenie-na-Tereza-Mey-mozhe-da-hvarli-Velikobritaniya-v-haos/177421/7/0", "text": "Второто поражение на Тереза Мей може да хвърли Великобритания в хаос, пише европейската редакция Politico, цитирана от \"Фокус\".  За втори път Камарата на общините отхвърли сделката, след гласуването за ратификация през януари. Поражението оставя правителството на Тереза Мей в неизвестност и политиката на Великобритания в криза, с дълбока несигурност относно следващите стъпки за Брекзит. Веднага след гласуването, Мей, едва чуто заради възпалено гърло, заяви, че \"дълбоко\" съжалява за резултата, но тя ще се придържа към обещанието, че Камарата на общините ще гласува в сряда дали желае Великобритания да напусне ЕС без сделка на 29 март, и ако това бъде отхвърлено, да се гласува дали да отложи Брекзит в четвъртък. Тъй като нейната партия е силно разделена, тя призова консервативните депутати да гласуват по съвест. Но тя предупреди депутатите, че ако не блокират напускането без споразумение и гласуват за удължаване на срока, ЕС би искал да знае какво се цели с удължаването на срока, преди да го предостави - решение, което вероятно ще бъде взето на срещата на върха на Европейския съвет следващата седмица. „Парламентът ще трябва да отговори на този въпрос - каза Мей. \"Желае ли да отмени член 50? Иска ли да проведе втори референдум? Или иска друго споразумение? Това е труден избор, но благодарение на решението, което парламентът взе тази вечер, ще се сблъскате с тях. \" Премиерът заяви, че \"лично се бори\" с това дали да не подкрепи напускането без споразумение в гласуването в сряда или не. \"Аз съм държа на постигането на резултата от референдума. Но също толкова страстно вярвам, че най-добрият начин да направим това е да напуснем по правилен начин с една сделка и аз все още вярвам, че има мнозинство в Парламента за този начин на действие. - каза тя с очевиден знак, че няма да гласува за напускане без сделка. Тя каза, че правителството ще публикува нова информация за \"основните политики\", които ще влязат в сила в случай на липса на споразумение, включително дългоочакваните тарифни ставки и планове за границата на Северна Ирландия в такъв сценарий. В отговора си на изявлението на Мей, опозиционният лидер на лейбъристите Джереми Корбин заяви: \"Премиерът ни заплашва с опасност от напускане без споразумение, знаейки добре, че ще нанесе вреда на британската икономика.\" В късно вечерно споразумение с председателя на Европейската комисия Жан-Клод Юнкер в понеделник Мей постигна поредица от \"правно обвързващи\" допълнения към сделката, която първоначално беше договорена през ноември миналата година. Те бяха насочени към успокояването на „брекзитърите“ на гърба й, че Великобритания няма да остане в предпазния механизъм за Северна Ирландия за вечни времена.   Но главният прокурор Джефри Кокс , член на преговарящия екип и на правителството , излезе с правно становище по сделката, което се оказа фатално за шансовете на Мей да получи одобрение в парламента.   Той потвърди, че Обединеното кралство няма едностранно право да напусне предпазния механизъм, което накара Европейската изследователска група на „брекзитърите“ и Демократичната юнионистка партия да решат, че няма да подкрепят споразумението.", "date": "2019.03.13", "title": "Politico: Второто поражение на Тереза Мей може да хвърли Великобритания в хаос"}
{"url": "http://epicenter.bg/article/Saakashvili--Poroshenko-planirashe-da-zameni-Krim-sreshtu-chlenstvo-v-NATO-i-ES-/177432/7/0", "text": "През 2014 година украинският президент Петро Порошенко е искал да получи членство в Европейския съюз и НАТО в замяна на Крим, разказа бившият президент на Грузия и бивш губернатор на Одеска област Михаил Саакашвили, предават РИА Новости и Агенция \"Фокус\".  По неговите думи, държавният глава е предположил, че Саакашвили практически се е примирил с идеята, че Южна Осетия и Абхазия никога няма да се върнат в Грузия.  „Точно по същия начин ние трябва да свикнем с идеята, че Крим повече няма да бъде в Украйна, но затова пък да го заменим за членство в ЕС и НАТО“, заяви грузинският политик в интервю пред журналиста Дмитрий Гордон.  При това той е изразил увереност, че загубата на Крим може да доведе до това, Украйна да не може да влезе нито в ЕС, нито в НАТО, „защото се появява териториален конфликт“.  ", "date": "2019.03.13", "title": "Саакашвили: Порошенко планираше да замени Крим срещу членство в НАТО и ЕС "}
{"url": "http://epicenter.bg/article/Samo-trima-shte-se-boryat-za-prezidentskiya-post-v-Makedoniya/177448/7/0", "text": "Държавната избирателна комисия (ДИК) в Македония съобщи, че само трима кандидати са събрали необходимите подписи за участие в предстоящите президентски избори, съобщи \"Канал 3\".  Право на участие имат кандидатът на ВМРО-ДПМНЕ Гордана Силяновска - Давкова, Стево Пендаровски, който е предложен от управляващата коалиция на СДСМ и ДСИ и подкрепен от още десетина формации, както и Блерим Река, кандидат на две албански формации - Беса и Албанският алианс. Първият кръг ще се проведе на 21 април, а вторият на 5 май. Пендаровски, Силяновска-Давкова и Река трябва официално да подадат документите си за участие във вота най-късно на 21 март. Президентската кампания започва на 1 април.  ", "date": "2019.03.13", "title": "Само трима ще се борят за президентския пост в Македония"}
{"url": "http://epicenter.bg/article/Haradinay--Zapadat-uprazhnyava-natisk-nad-Kosovo-kato-v-Srednovekovieto-/177449/7/0", "text": "Премиерът на Косово Рамуш Харадинай обвини Запада, че упражнява натиск над Косово като през Средновековието.  „Международната общност не може да заплаши Сърбия и да поиска от тях да се върнат в диалога и затова прилага натиск срещу жертвата, която в случая е Косово. Не мисля, че живеем в средновековието и че тези практики са подходящи. Това не е средновековието. Нещата не се правят по този начин, всички ние сме свободни държави“, цитира на първа страница думите на министър-председателя прищинският ежедневник „Коха Диторе“, предава Агенция \"Фокус\".  След срещата със съветниците на германския канцлер Ангела Меркел в Прищина, Харадинай заяви, че всички международни съюзници на Прищина искат отмяна на 100-процентовите мита върху сръбските стоки. Той разкри, че „позицията на Берлин е ясна, за него е важно диалогът да продължи, а митата са пречка и затова трябва да бъдат премахнати“.  Според косовския премиер, не е справедливо от страна на международната общност да прилага натиск само над Косово, защото Сърбия поставя условия за продължаването на диалога.  „Мисля, че всички смятат, че е достатъчно да се стъпи на врата на жертвата. А жертвата е Косово“, обясни Харадинай и добави, че независимо от исканията на западните партньори, той не може да отмени митата, без да види елементи от окончателното споразумение между Косово и Сърбия.  ", "date": "2019.03.13", "title": "Харадинай: Западът упражнява натиск над Косово като в Средновековието "}
{"url": "http://epicenter.bg/article/Svetovnata-mrezha-na-30-godini--4-neshta--koito-nyamashe-da-sashtestvuvat-bez-neya-/177459/7/0", "text": "Световната мрежа, която (всъщност малко погрешно) наричаме интернет, стана на 30 години, предава бТВ.  На 11 март през 1989 г. Тим Бърнърс-Лий, британски програмист на работа в ЦЕРН, изпратил на началника си предложение за система за организация на работата с файлове в изследователския център. Под документа шефът му написал една единствена бележка – “неясно формулирано, но вълнуващо”.  Благодарение на тази бележка Бърнърс-Лий прекарва следващите месеци в създаване на тази система, която най-просто казано организира файловете на ЦЕРН в мрежа, достъпна от всеки компютър посредством линкове. Така той създава системата, върху която днес работи съвременният интернет.  По това време вече съществували организирани мрежи са споделяне на информация, имало и изпратени имейли, но нито една система не била толкова надеждна като тази на Бърнърс-Лий.  Въвеждането на уеб браузъри, уеб страници и хиперлинкове с информация направило революция в начина, по който търсим и споделяме информация.  Без световната мрежа, например, професията “инфлуенсър” нямаше да съществува. През 2018 г. общо 2,8 млрд. души са били активни в социалните мрежи. Нарастващата популярност на “Инстаграм” и YouTube позволи на много да превърнат хобито или живота си в работа, като споделят информация онлайн. Ако световната мрежа не съществуваше, това нямаше да бъде възможно, тъй като нямаше да има лесен начин да споделяме информация и снимки помежду си.  Ако интернет не съществуваше, развлекателната индустрия щеше да изглежда по съвсем различен начин и платформи като “Нетфликс”, HBO GO и Hulu нямаше да ги има. До 2018 г., например, “Нетфликс” имат регистрирани над 148 млн. потребители от цял свят. Световната мрежа промени киното като го направи по-достъпно, но пък нанесе удар върху киносалоните в световен мащаб.  Без световната мрежа пазаруването ни щеше да бъде много по-трудно. Това означава, че хората щяха да продължат да пазаруват по стандартния начин – с отиване до конкретния магазин. С появата на платформи за онлайн плащания обаче революцията в онлайн пазаруването доведе до огромен скок на платформите за продажба на всякакви стоки.  Една от негативните последици от световната мрежа обаче е недоверчивостта на хората към специалисти, посочват анализатори. Според тях ако интернет не съществуваше, повече хора щяха да се доверят на медицински специалисти, тъй като не могат да проверят онлайн симптомите си. В световен мащаб около 60% от интернет потребителите проверят онлайн симптомите си – нещо, което преди са правели при медицински специалисти.  На 30-тата годишнина на световната мрежа Бърнърс-Лий публикува отворено писмо, в което отправя предупреждение към модерния свят.  “С всяка нова функция и нов уебсайт пропастта между тези, които са онлайн и тези, които не са, се увеличава. Ето защо става все по-важно мрежата да стане достъпна за всички”, пише той.  Бърнърс-Лий коментира, че световната мрежа е дала глас на много маргинализирани групи, но в същото време е създала възможности за измамници и разпространители на омраза.  Въпреки това той очаква бъдещето с любопитство. “Би било голямо поражение да смятам, че мрежата не може да се промени към по-добро в следващите 30 години”, казва той.  ", "date": "2019.03.13", "title": "Световната мрежа на 30 години: 4 неща, които нямаше да съществуват без нея "}
{"url": "http://epicenter.bg/article/Shryoder-za-zaplahite-na-SASht-sreshtu-Germaniya--Tova-e-nagal-shantazh-/177464/7/0", "text": "Бившият германски канцлер Герхард Шрьодер изрази възмущението си от заплахите на САЩ да съкрати обмена на разузнавателна информация с Берлин в случай на участие на китайски компании във внедряването на системи за мобилна връзка от пето поколение (5G) и призова Европа да провежда по-независима политика, включително и по отношение на Русия и Китай. Той е изказал това мнение във вторник вечерта на форум, организиран от вестник Handelsblatt, а думите му цитира в сряда агенция DPA, предават ТАСС и Агенция \"Фокус\".  „Това е нагъл шантаж“, заяви Шрьодер, коментирайки заплахите от страна на Вашингтон. Той отбеляза, че ако в момента е канцлер, би се стремил „Европа да постигне относителна независимост от американската външна и икономическа политика“.  „Ние имаме и други интереси и по отношение на Русия“, отбеляза бившият канцлер. По неговите думи, Русия е важен пазар за Германия и Берлин трябва да пази близките си отношения с Москва. „Ние не можем да се присъединим към нападките срещу Русия, както очакват от нас американците“, подчерта той.  В понеделник агенция DPA съобщи, че САЩ са заплашили Берлин със съкращаване на обмена на разузнавателна информация, в случай на участие на китайски компании във внедряването на системи за мобилна връзка от пето поколение (5G). От Министерството на икономиката и енергетиката на Германия съобщиха, че във ведомството е постъпило съответстващото писмо от американска страна.  По данни на вестник Wall Street Journal, в него посланикът на САЩ в Берлин Ричард Гренел е предупредил германските власти, че евентуално участие на Huawei във внедряването на 5G мрежата, ще направи така, че обменът на информация между САЩ и Германия да бъде невъзможен в сегашните си обеми.  По-рано Берлин взе решение да не се отказва от оборудването на Huawei, но съществено увеличи стандартите и мерките за сигурност. Компанията се оказа под заплаха от икономически санкции на световно ниво, след като САЩ и Австралия я обвиниха в технически шпионаж и събиране на секретни данни с помощта на своето оборудване, използвано в различни страни по света.   ", "date": "2019.03.13", "title": "Шрьодер за заплахите на САЩ срещу Германия: Това е нагъл шантаж "}
{"url": "http://epicenter.bg/article/Ispanskite-sotsialisti-vodyat-v-predizbornite-dopitvaniya/177473/7/0", "text": "Подкрепата за испанските социалисти и крайнодясната партия „Вокс“ се увеличава преди парламентарните избори на 28 април, показва допитване, публикувано от вестник El Pais късно във вторник. Управляващата в момента партия обаче все още няма парламентарно мнозинство, предава Ройтерс.  Партията на премиера Педро Санчес получава подкрепа от 27,3%, като тя се увеличава от обявяването на предсрочни избори на 15 февруари. Тя би дала на социалистите 113 места в парламента, което е по-малко от необходимите 176 места за парламентарно мнозинство.  Подкрепата за крайнолявата платформа „Подемос“ намалява до 13,8%, или 36 места, така че испанската левица ще трябва да привлече по-малки, регионални партии, за да създаде правителство на мнозинството, сочат данните от допитването.  Подкрепата за основната опозиционна партия - консервативната Народна партия, намалява до 20%, което й отрежда приблизително 75 места.  Популярността на новата крайнодясна партия \"Вокс\" се повишава силно до 12,1%, което би й дало 38 места в парламента, докато подкрепята за партия „Сиудаданос“ се свива до 16,3%, или 58 места. Това би означавало, че коалиция между трите десни партии няма да има мнозинство в парламента.  Антиимигрантската партия \"Вокс\" не присъства в испанския парламент в момента, но участва в сформирането на регионалното правителство в Андалусия след изборите през януари.   ", "date": "2019.03.13", "title": "Испанските социалисти водят в предизборните допитвания"}
{"url": "http://epicenter.bg/article/Antonio-Tayani-za-Brekzit--Nikoy-veche-ne-razbira-kakvo-stava-v-London/177475/7/0", "text": "„Объркването е огромно! Никой вече не разбира какво става в Лондон”. Това каза председателят на Европейския парламент Антонио Таяни пред  bTV.   Така той отговори на въпроса докога може да продължи играта на нерви около Брекзит.   „Те трябва да решат какво ще правят. Готови сме да разговаряме, но не да променяме споразумението. Сега трябва да вървим напред, без да променяме съдържанието му. Да решават какво искат. Вече хаосът става невъзможен с липсата на сделка”, коментира Таяни.   „Излизат без споразумение – това ли искат? Те да решават”, допълни той.   След като вчера британските депутати за втори път отхвърлиха сделката на премиера Тереза Мей с Европейския съюз, днес ще гласуват за Брекзит без сделка.   Най-важното сега е да се ограничат щетите, коментира в Страсбург заместник-председателят на ЕК Франс Тимерманс.   „Наш дълг е на базата на вота на британския народ да работим за Брекзит, който ще нанесе възможно най-малко щети. Позицията ни няма да се промени. Днес ние сме в ръцете на британската политическа система. Те трябва да ни кажат къде искат да отидем”, заяви той.   Още снощи главният преговарящ от страна на ЕС – Мишел Барние, реагира съобщение: „Безизходицата може да бъде решена само от Великобритания”.   Според председателят на Европейския съвет Доналд Туск пък рязко се е увеличил рискът от Брекзит без сделка.   Оттук нататък е възможна отсрочка, но само при ясно аргументирано искане от страна на Великобритания. Решението за това може да се вземе само единодушно от страните-членки, вероятно след 8 дни в Брюксел на Европейски съвет.", "date": "2019.03.13", "title": "Антонио Таяни за Брекзит: Никой вече не разбира какво става в Лондон"}
{"url": "http://epicenter.bg/article/Merkel-se-protivopostavi-na-amerikanskite-zaplahi-za-Huawei/177477/7/0", "text": "Германският канцлер Ангела Меркел отхвърли предупреждението на американския посланик в страната, според което сътрудничеството в разузнаването ще бъде ограничено, ако китайската Huawei Group участва в изграждането на 5G мрежи в Германия. Меркел подчерта суверенитета на Германия по отношение на определянето на стандартите за безопасност.  Сигурността в цифровата сфера е „много добър актив“, заяви Меркел късно във вторник в Берлин, цитирана от DPA. „Ето защо ние сами поставяме нашите стандарти за себе си“.  „Разбира се, ние ще говорим по тези въпроси с нашите партньори както в Европа, така и със съответните агенции в Съединените американски щати\", добави Меркел след среща с белгийския премиер Шарл Мишел. Той заяви от своя страна, че „не трябва да има враждебни действия срещу геополитическите и сигурните интереси на Европа\".  В понеделник правителството на САЩ заплаши с ограничения в сътрудничеството по разузнаване в рамките на дебата за участието на Huawei в изграждането на новия стандарт за мобилни телефони 5G. Ако Берлин разчита на „ненадеждни“ партньори, това може да „застраши гладкото сътрудничество и обмена на информация в бъдеще\", се казва в писмо от посолството на САЩ в Берлин. Американският посланик на САЩ в страната Ричард Гренъл пише, че позволяването на участието на Huawei или на други китайски производители на мрежово оборудване в 5G проект ще означава, че САЩ няма да могат да запазят същото ниво на сътрудничество с германските агенции по сигурността.  Писмото бележи първия известен път, в който Съединените щати специално предупреждават свой съюзник, че отказът от игнориране на Huawei може да доведе до влошаване на сътрудничеството с Вашингтон. Освен всичко друго, европейските служби разчитат силно на американските си колеги в битката с тероризма.  САЩ се опасяват от шпионаж и саботаж от страна на Huawei. Тези опасения се подхранват от китайски закон, който задължава компаниите да си сътрудничат с Пекин, когато става въпрос за национална сигурност.  В Германия китайският доставчик на мрежово оборудване няма да бъде изключен от самото начало от изграждането на 5G, както заяви по-рано министърът на икономиката Петер Алтмайер. Въпреки това, в интерес на защитата на данните, трябва да се гарантира, че „всеки продукт, който се инсталира, от САЩ, Европа и Китай, е и безопасен и употребата му няма да доведе до неразрешени неща, които биха били наказуеми от нас в Германия\", поясни германският министър.  Huawei е един от водещите световни доставчици на телекомуникационно оборудване, включително за изграждане на 5G мобилни мрежи. Новият стандарт има за цел да проправи пътя към редица бъдещи технологии, включително към IoT.  Във вторник миналата седмица компанията поде съдебни стъпки срещу политическата намеса на САЩ. „Според мен една страна не трябва да използва политическата си власт, за да вреди на търговското предприятие,\" каза ръководителят на Huawei за Западна Европа и член на борда на директорите Винсент Пан в материал за Handelsblatt.  Тази вечер в предаването „В развитие“ по Bloomberg TV Bulgaria очаквайте и разговор с Лонгруи Циу, регионален мениджър на Huawei Consumer Business Group за България и Македония, по темата.   ", "date": "2019.03.13", "title": "Меркел се противопостави на американските заплахи за Huawei"}
{"url": "http://epicenter.bg/article/Momichentse-ot-London-s-poslanie-do-Donald-Tusk--Znam--che-napuskame-ES--no-neka-si-ostanem-priyateli-/177478/7/0", "text": "Шестгодишно момиченце от Лондон написа трогателно писмо до председателя на Европейския парламент Доналд Туск, което той публикува в профила си в Instagram. „Скъпи г-н Туск, аз живея във Великобритания. Знам, че напускаме Европейския съюз, но мисля, че трябва да останем приятели. Нарисувах ви еднорог”, пише малката Софи.   В коментарът под снимката Туск отговаря на детето с думите: „Ние винаги ще бъдем приятели, Софи”.   Източник: Нова.тв", "date": "2019.03.13", "title": "Момиченце от Лондон с послание до Доналд Туск: Знам, че напускаме ЕС, но нека си останем приятели!"}
{"url": "http://epicenter.bg/article/Italiya-vavede-praviloto--nyama-vaksina--nyama-uchilishte-/177484/7/0", "text": "Италианското правителство официално въведе правилото “няма ваксина, няма училище”, пише Би Би Си, цитирани от БТВ. Законът Лоренцин, кръстен на бивш здравен министър в страната, задължава родителите да поставят набор от задължителни ваксини на децата си, за да могат да ги запишат на ясла, детска градина и училище. Ваксините включват тези за варицела, морбили, заушка, рубеола и полиомиелит.   Децата на възраст до шест години ще бъдат автоматично изключвани от ясли и детски градини, ако нямат задължителната имунизация. Учениците на възраст между шест и 16 години няма да бъдат изключвани, но родителите им трябва документално да докажат, че децата им са ваксинирани. В противен случай ги грози глоба от до 500 евро.   Законът влезе в сила на 10 март. “Всички имаха време да наваксат с ваксините”, коментира настоящият здравен министър на Италия Гуида Грило. Заместник-приемиерът на Италия Матео Салвини искаше допълнително отлагане на мярката, но датата така и не беше променена.   Всяка община разрешава проблемите с ваксинацията по различен начин. В Болония например властите са изпратили писма за изключване на родителите на близо 300 деца. Други 5000 имат пропуски във ваксинацията.   Законът Лоренцин беше подготвен от старото италианско правителство и до скоро не беше ясно дали въобще ще бъде въведен на практика. Настоящата коалиция в Италия обеща да премахне задължителните ваксини, но скоро размислиха. Причината законът все пак да бъде въведен е намаляващото покритие на ваксините в Италия до под 80% от населението.   Според изискванията на Световната здравна организация покритието трябва да бъде 95%, за да се задейства т.нар. “стаден имунитет”, който трябва да предпази хората, които поради здравословни причини не могат да бъдат ваксинирани, както и малките деца, все още ненавършили нужната възраст за имунизация.   Новият закон влиза в сила с надеждата страната да се пребори с нарастващите случаи на морбили.", "date": "2019.03.13", "title": "Италия въведе правилото “няма ваксина, няма училище”"}
{"url": "http://epicenter.bg/article/Amerikanski-general--Odesa-i-Rumaniya-shte-badat-sledvashtite-tseli-na-Rusiya--/177486/7/0", "text": "Одеса и Румъния могат да бъдат окупирани от Русия, ако НАТО не увеличи присъствието си в Черно море. Това заявява пред в. České Noviny бившият командващ на американските сухопътни войски в Европа ген. Бен Ходжис. Той отбелязва, че алиансът трябва ясно да вижда с какви заплахи му предстои да се сблъска, тъй като от това зависи неговото и на европейските страни бъдеще.  Ако пактът бъде достатъчно реалистичен при оценката им, то ще може да им противостои, заяви Ходжис в Прага.  Според него страните от НАТО трябва да продължат борбата си срещу тероризма, като при това не трябва да забравят противостоянието на Русия и Китай.  Генералът заяви, че за постигането на целите си Москваще използва \"всякакви разногласия и слабости\" в НАТО. Затова алиансът трябва да увеличава силите си в региона на Черно море, категоричен е той.  \"Именно това е областта, където Русия е най-агресивна. И ако Западът не успее да направи нищо с анексирането на Кримския полуостров, то следващите цели ще станат Одеса и Румъния. Тези територии също ще бъдат окупирани\", предрича Ходжис.  Той отбеляза още, че сплотеността на страните от НАТО е един от най-важните фактори за реализиране на програмата за сдържане на Русия. В същото време е необходимо да бъде укрепвана общоевропейската отбрана и да се влагат средства във военна инфраструктура. При това генералът наблегна, че пълномащабна война между Китай и САЩ може да избухне в течение на близките 10 години.  В началото на 2019 г Ходжис заяви, че в случай на война с Китай САЩ няма да могат да помогнат на Европа в противопоставянето на източния ѝ съсед Русия, тъй като Вашингтон \"не е в състояние едновременно да воюва в Тихия океан, да продължава да сдържа руската агресия и да върши всичко останало\", припомнят руски медии.  Бившият командващ сухопътните сили на САЩ в Европа ген. Бен Ходжис понастоящем е експерт по разработване на стратегии във Вашингтонския Център за анализ на европейската политика.   ", "date": "2019.03.13", "title": "Американски генерал: Одеса и Румъния ще бъдат следващите цели на Русия! "}
{"url": "http://epicenter.bg/article/Kitay-predlozhi-pomosht-na-Venetsuela-za-avariyata-s-toka/177491/7/0", "text": "Китай предложи днес на Венецуела да й помогне да се справи с голямата авария в електроснабдяването, която парализира страната вече от близо седмица, предаде Франс прес, цитирана от Новини.бг.  \"Пекин се надява, че Венецуела ще може бързо да установи какви са причините за този инцидент и да възстанови електроподаването и социалния ред до нормални нива\", заяви говорителят на китайското външно министерство Лу Кан.  \"Китай е готов да предложи помощта си и техническата си подкрепа, за да бъде задействана отново енергийната система на Венецуела\", заяви говорителят на външното министерство. Китай е икономически и дипломатически съюзник на Каракас, припомня Франс прес.  Венецуелският президент Николас Мадуро каза, че аварията с електроподаването е част от атаките на САЩ срещу Венецуела и обяви създаването на президентска разследваща комисия.  Той каза, че има намерение да поиска помощ в разследването от ООН, на Китай, на Русия, на Иран и на Куба, които имат опит с кибератаки. Според Мадуро аварията на тока е в резултат на кибератака.  Заради спирането на тока животът във Венецуела е парализиран от петък сутринта. В столицата Каракас прогресивно беше възстановено електроподаването в някои квартали, но ситуацията си остава хаотична за населението.  Снабдяването с вода и храна на приемливи цени се превърна в огромно усилие. Хуан Гуайдо, лидерът на опозицията, който се самопровъзгласи за временен президент на Венецуела, отхвърли хипотезата на Мадуро, че аварията с тока е резултат на кибератака. Той разкритикува корупцията и безхаберието в енергийния сектор, заради които страда поддръжката на инфраструктурата и които са довели до аварията.  ", "date": "2019.03.13", "title": "Китай предложи помощ на Венецуела за аварията с тока"}
{"url": "http://epicenter.bg/article/Evroparlamentat--Rusiya--Kitay--Iran-i-Severna-Koreya-sa-osnovni-iztochnitsi-na-dezinformatsiya-/177494/7/0", "text": "Европейският парламент прие резолюция, в която призова за защита на изборите от руска намеса. Евродепутатите предупреждават, че главният източник на дезинформация в ЕС са Русия, Китай, Иран и Северна Корея, предаде БТА.  ЕП осъжда все по-агресивните действия на тези държави, \"които целят да подкопаят основите и принципите на европейските демокрации, както и суверенитета на страните от Източното партньорство\", се посочва в съобщение на институцията. След преглед на последните усилия на ЕС за противодействие на враждебната пропаганда от чужди страни, евродепутатите призовават държавите от Общността да се подготвят за противодействие на хибридните заплахи.  В резолюцията, приета с 489 гласа \"за\", 148 \"против\" и 30 въздържали се, е отправен призив за повишаване на осведомеността за руските дезинформационни кампании. ЕС е призован да разшири групата за стратегическа комуникация със страните от Източното партньорство.  Евродепутатите настояват за законодателство за медийните дружества, доставчиците на услуги за текстови съобщения и интернет търсачките. Дружествата, които не премахват бързо постоянните фалшиви новини, трябва да бъдат подвеждани под отговорност, според ЕП. Властите трябва да имат възможност да установят авторите и спонсорите на представеното политическо съдържание, се посочва в документа.  Евродепутатите осъждат намеса на чужди държави в избори и допитвания в ЕС. Държавите от ЕС са призовани да внесат изменения в изборните закони за борба със заплахите от кампаниите за дезинформация, кибернападенията, киберпрестъпленията и нарушенията на свободата на изразяване при гласуване. Държавите в ЕС трябва да подкрепят асоциираните към Общността страни и Западните Балкани за осигуряване на защита на изборния процес от злонамерени пропагандни дейности, пише в резолюцията. ЕП подкрепя и налагането на глоби за умишлена злоупотреба с лични данни от европейските политически партии и фондации.  Чувстваме се сами в усилията за противодействие на дезинформацията, заяви днес говорител на Европейската комисия в отговор на въпрос, свързан с твърдения във френските политически среди, че ЕС е изграден с финансиране от нацистите и с помощта на ЦРУ.  Трябва да се интересуваме от финансирането на онези, които целят да разрушат ЕС, добави говорителят. Не сме лековерни и предприемаме мерки, но се чувстваме самотни в тези усилия. Това не е игра, която ще бъде спечелена от Брюксел. Имаме нужда от подкрепата на правителствата, гражданското общество, медиите, платформите. Борбата е много сложна, за да бъде спечелена само от нас, добави той.  Говорителят определи твърденията за историята на ЕС, в които се намесват нацистите и ЦРУ, като \"налудничави\". В европейските столици има усещането, че ако е нападнат ЕС, това не ги засяга, а не е така, допълни той.  ", "date": "2019.03.13", "title": "Европарламентът: Русия, Китай, Иран и Северна Корея са основни източници на дезинформация "}
{"url": "http://epicenter.bg/article/-Di-Velt--Neka-da-ne-pravim-usluga-na-Erdogan/177498/7/0", "text": "Германският вестник „Ди Велт“ публикува материал, в който се изтъква, че истинското намерение на турския президент Реджеп Ердоган е финализиране на преговорния процес за членството на страната в Европейския съюз. Това не трябва да се допуска, пише германското издание, цитирано от турската редакция на „Дойче веле“.   „Двама германски журналисти бяха принудени да напуснат Турция, но това не трябва да служи като аргумент за прекратяване на преговорния процес за членство в ЕС. На всички е ясно, че управляваната от Реджеп Тайип Ердоган Република Турция все повече се отдалечава от европейските ценности като демокрацията и свободата на словото. Отговор на това може да се даде само чрез преговорния процес. Например благодарение на този процес Европейският съюз има възможност да осигурява законна подкрепа, заделяйки ресурс за независимите организации, които са последната крепост, която защитава свободата на мисълта срещу все повече ширещата са автокрация в страната. Преди Турция да е еволюирала към демокрация, управлявана от груб и твърдолинеен диктатор Европа преди всичко трябва да укрепи гражданското общество. Президентът Ердоган би желал в най-скоро време да се избави от преговорния процес с ЕС. Не трябва да му се прави тази услуга.“, пише изданието.    ", "date": "2019.03.13", "title": "„Ди Велт“: Нека да не правим услуга на Ердоган"}
{"url": "http://epicenter.bg/article/Neizvesten-Robin-Hud-ostavya-pari-na-selyani-v-Ispaniya/177501/7/0", "text": "Жителите на едно малко испанско село се чудят що за мистерия им се случва, тъй като анонимен донор оставя пликове с пари в пощенски кутии или под вратите на хората, предаде БГНЕС   От сряда миналата седмица около 15 души в Вилярамиел, Северна Испания, са получили пликове, съдържащи до 100 евро, каза пред АФП кметът Нурия Симон.   Местните хора се опитват да разберат защо група от очевидно несвързани хора в село с малко над 800 жители са били избрани за даровете. Някои испански медии започнаха да наричат неизвестния дарител \"Робин Худ от Вилярамиел\". \"Всички сме объркани и в очакване, тъй като не знаем откъде идват тези пари или кой е благодетелят\", казва Симон. „Не знаем какво е намерението.“   Докато някои получават банкнотите си в кафяв плик, други получават и съобщения, включително имената и адресите на получателите, но и фрази от рода на \"Принцесата на домакинството\".   \"Вдовица, която живее със сина си, двойки с малки деца, възрастни двойки, двойки на средна възраст без деца ...\", каза Симон. Няма очевидна връзка между получателите.   Някои от тези, които получили пари, отишли в полицията или банката, за да съобщят и да проверят дали банкнотите са истински.   \"Не е започнато полицейско разследване, защото, доколкото ни е известно, не е извършено никакво престъпление\", добави Симон.", "date": "2019.03.13", "title": "Неизвестен Робин Худ оставя пари на селяни в Испания"}
{"url": "http://epicenter.bg/article/Tragediya--Pet-detsa-sa-zaginali-sled-strelba-v-brazilsko-uchilishte--VIDEO--/177504/7/0", "text": "Трагедия в Бразилия! 8 човека са загинали, сред които 5 деца, след стрелба в начално училище, съобщи „Ройтерс”, като цитира органите на реда в Сао Пауло, предава бТВ.  Двамата млади мъже, които са открили стрелба в сградата, също са мъртви. Неясен брой ученици са ранени и откарани в болницата.  Училищните стрелби са рядкост в Бразилия, въпреки че страната е една от най-криминализираните в света, с повече годишни убийства, отколкото всяка друга.  Последната голяма стрелба в училище беше през 2011 г., когато 12 деца бяха застреляни от бивш ученик в Рио де Жанейро.  ", "date": "2019.03.13", "title": "Кървава трагедия! Пет деца са загинали след стрелба в бразилско училище (ВИДЕО) "}
{"url": "http://epicenter.bg/article/Uzhas--pisatsi-i-trupove-v-brazilskoto-uchilishte--Video-18--/177512/7/0", "text": "Ученици в училището на ужасите в Бразилия разпространиха кадри от коридорите на учебното заведение, където днес нахлуха двама въоръжени младежи и убиха 8 души, след което се самоубиха, предава Канал 3.  По-рано днес двама тийнейджъри са откриха стрелба в училище в Югоизточна Бразилия. При стрелбата са загинали най-малко десет души, сред които шестима ученици, двама служители и двама души, които са се намирали извън училището. Двамата нападатели са се самоубили, съобщава \"Гардиън\".  Стрелбата започнала около 09:30 часа местно време, когато учениците от държавното училище в Сузано, недалеч до Сао Пауло, били в почивка. Най-малко 17 души са ранени.  Любителските видеоклипове, заснети в държавното училище \"Проф. Раул Бразил” са потресаващи.  ", "date": "2019.03.13", "title": "Ужас, писъци и трупове в бразилското училище (Видео 18+) "}
{"url": "http://epicenter.bg/article/Podnosite-na-knyaz-Batenberg-veche-sa-v-Natsionalniya-istoricheski-muzey/177447/6/0", "text": "През месец януари на търг, организиран от аукционна къща във Виена, бяха откупени ценни подноси. Те са подарени на първия български княз Александър І Батенберг (1879 – 1886 г.) от жителите на градовете Русе, Ловеч и Берковица.   Предметите са откупени при личното присъствие на министъра на културата Боил Банов и с негова заповед са предадени за съхранение в НИМ, съобщиха от музея. Подносите ще бъдат експонирани в централно фоайе на втория етаж на Националния исторически музей от 13 март 2019 г. Културните ценности притежават изключителна историческа стойност и са с гравирано посвещение на български език на Негово Височество княз Александър І.   Единият от тях е с позлата и с изключително богата и майсторски изработена филигранна украса. На другите два подноса е изобразен изправен български лъв, символизиращ възраждането на България.", "date": "2019.03.13", "title": "Подносите на княз Батенберг вече са в Националния исторически музей"}
{"url": "http://epicenter.bg/article/Stara-Sofiya--Gradat--fotografat--bizhuterat-i-vizualizatsiite/177471/6/0", "text": "С пробуждането на пролетта Кайя Христова,  Невена Велева и Илия Пасков събуждат духа на Стара София.    Кайя, интрепретира уюта, емоциите и духа на отминалото време през погледа на обектива си. Невена, вдъхновена от детайла, майсторски го отлива в (сребро). 3D ВизуализаторътИлия придава на всичко това обем и реалистичност - щедро съзвучие от творчески интерпретации в различен натюрел.   Проучванията с фотоапарат са автентично свидетелство за изчезващото, изплъзващото се и неуловимото. Повикана от старината на родния си град, Кайя е надзърнала в напълно забравени и изоставени, дори запустели пространства, за да съживи интригуващи детайли от Стара София, видяни под един различен ракурс. Избягвайки буквализмите, младата авторка се стреми да докосне сърцевината им, да придаде тайнствеността и да разкаже историята им.    В този проект оживяват различни реминисценции на Града, интерпретиран с изразните средства на различни творци и изкуства, с подчертан афинитет към детайла, разгледан през призмата на историческите му измерения.   Изложбата е осмислена като трайно вложение в минало, чиито величини и  достолепност не подлежат  на изчерпване, а в плана на личното съпреживяване са  дискретно и интелигентно завоалирани. Естетско опоетизиране на старината, преходността и мимолетното -   Автентично, Креативно, Истинско!   Откриването е на 28 март от 18,30 часа в Галерия за съвременно изкуство София в хотел Арена ди Сердика на ул. Будапеща 2. Експозицията ще остане там до 18 май.  ", "date": "2019.03.13", "title": "Стара София: Градът, фотографът, бижутерът и визуализациите"}
{"url": "http://epicenter.bg/article/-quot-Yana-Yazova---izvan-redovete-quot--prosledyava-taynstvenata-sadba-na-edna-ot-nay-populyarnite-balgarki/177496/6/0", "text": "Тя е истинска литературна звезда – наричат я „детето чудо на българската литература“, „скандално млада“ и „скандално успяваща“, името ѝ ежедневно присъства в светските хроники, снимките ѝ красят страниците на вестниците и списанията, а връзката ѝ с 33 години по-възрастния от нея проф. Александър Балабанов е най-предпочитаната тема за разговор в софийските кафенета. Скоро обаче от блясъка не остава и следа, а тя, след смъртта на всички свои близки, изоставена от доскорошни обожатели и почитатели, се превръща в „най-самотния човек на света“. Тя е Яна Язова – писателката, чиято мистериозна съдба и загадъчна смърт са вдъхновението за най-новия роман на Боряна Дукова „Извън редовете“, публикуван от „Ентусиаст“. Книгата е резултат от тригодишно проучване на неизвестните детайли около живота и творчеството на Яна Язова. В тази романизирана биография „поетката“ разказва от първо лице за личния си път, белязан от професор Балабанов. Талант, любов и скандали са в началото на тяхната сага, последвана от творческата ѝ изолация след 9 септември 1944 г. „Вече никой не ме знае. Яна Язова днес е забравена“, казва тя на своя любим в един въображаем диалог. Историята в книгата се основава почти изцяло на публикувани материали, документи и писма. „Гласът на Яна Язова звучеше въздействащ и увличащ“, пише авторът Боряна Дукова. „Затова реших да я оставя да говори в първата част на романа.“ Творбите на Яна Язова, чиито оригинали изчезват, отшелническият ѝ живот и странните обстоятелства около смъртта ѝ пораждат разследване, в което главен герой е може би нейният собствен син. Тук за пореден път проличава майсторството на Дукова да изгражда сюжети с криминална нишка – умението, което я е превърнало в един от най-добрите автори на криминални романи и трилъри у нас.  „Това е топла, красива и човешка книга. Тя ни прави по-мъдри, тъжни, щастливо възвишени. Вглеждайки се в миналото, Боряна Дукова извайва бъдеще. Тя достига до същността на таланта, който е сплав от тъга, порив и безсмъртие!“ . Според него тя смело навлиза във водите на историческата фикция, за да създаде вероятно най-важната творба в досегашната си кариера. „Извън редовете“ е нов, увлекателен поглед над живота, творчеството, любовта и смъртта на знаменитата писателка Яна Язова, който може да прикове вниманието на всеки читател. Един от най-добрите романи за последните няколко години – достоен поклон пред великата българка.“  Въпреки че част от написаното е художествена измислица, Дукова отбелязва, че злото съ¬ществува и след изчезването на ДС, живо е и днес. „Не можах да го подмина на финала. И все пак, мракът винаги се вдига.“     Боряна Дукова е възпитаничка на 9-та френска езикова гимназия, София. Завършва испанска филология в СУ „Климент Охридски“ и се посвещава на преподаване на испански език и на превода на художествена литература. Сред имената, които е превеждала, се нареждат Исабел Алиенде, Лаура Ескивел, Артуро Перес-Реверте, Хорхе Луис Борхес. Преподавала е испански език в СУ „Климент Охридски“. През 2012 г. излиза първият ѝ роман „Кървава малага“, през следващата – „Опасна монета“, а в края на 2014 г. – „Разкаянието на Диего“. В книгите си авторката вплита късчета от историята на България и Испания в съвременни сюжети с криминална нишка. Автор е на сборника с разкази „Трилъри по женски“, издаден през 2016 г., книга, която я утвърждава като лицето на дамския психотрилър у нас.  През 2014 г., на фестивала на криминалния роман „Семана негра“, провеждащ се в испанския град Хихон, Боряна Дукова представя българската криминална литература от последните двайсет години с беседа и статия на испански език „Престъпление по български“.  През 2015 г. получава Първа награда за криминална книга „Атанас Мандаджиев“ за „Разкаянието на Диего“, която се присъжда от българската секция на AIEP, Международната асоциация на писателите криминалисти. През 2016 г. е деен участник в първи фестивал на черния роман „София ноар“, който намира своето успешно продължение и през 2017 г. Член е на Клуба на българските писателки, на Съюза на българските писатели и е в ръководството на Клуба на писателите криминалисти „Саламандър“.  Неотдавна името на Боряна Дукова се появи в гръцкото издание BalcaNoir – антология на балканския криминален разказ. В настоящия момент, освен писател и преводач, тя е преподавател в Испанския културен център Институт Сервантес – София.    ", "date": "2019.03.13", "title": "\"Яна Язова - извън редовете\" проследява тайнствената съдба на една от най-популярните българки"}
{"url": "http://epicenter.bg/article/Foreign-Policy--Ruskite-mechti-za-gazoprovodi-sa-koshmar-za-Evropa-/177505/11/33", "text": "Освен „Северен поток - 2“, Русия се опитва да реализира още един голям проект – изграждането на газопровода „Турски поток“. Това ще позволи на Москва да разшири влиянието си в „задния двор\" на Европа и на Балканите.   Така той ще стане не само търговски, но и геополитически триумф на Русия, пише българинът Димитър Бечев, старши сътрудник към Атлантическия съвет и преподавател в Университета на Северна Каролина „Чапъл Хил“ в статия за американското списание Foreign Policy, цитирана от Агенция \"Фокус\".  Продължаващата конфронтация между Русия и Запада Русия има един силен коз - износът на природен газ. Въпреки напрегнатите отношения, през 2018 г. доставките на газ от Русия за Европа и Турция достигнаха исторически максимум от 201,8 милиарда кубически метра. И въпреки че Европейският съюз все още не е готов да се откаже от позицията си по въпроса за антируските санкции, много от неговите членове активно изпълняват енергийните си проекти.  Понастоящем Русия може да използва още един голям проект – „Турски поток“, за да разшири влиянието си в задния двор на Европа. През 2018 г. бе завършено изграждането на морския участък от газопровода, който минава през Черно море, и който свързва Русия и Турция. Първите доставки на газ се очакват до края на тази година.   В търговски смисъл, този газопровод помага да се затвърди позицията на „Газпром“ в Турция, която се нарежда на второ място в списъка на най-големите клиенти на компанията след Германия. От геополитическа гледна точка този тръбопровод позволява заобикаляне на територията на Украйна и укрепването на стратегическото партньорство на Русия с Турция в момент, в който отношенията на Анкара с дългогодишните й съюзници от двете страни на Атлантическия океан се влошават.  Освен това „Турски поток“ може да засили влиянието на руския президент Владимир Путин на Балканите. Ако Путин си проправи път, втората линия на този тръбопровод ще минава през България към Сърбия, Унгария и Австрия.   Неговите методи обаче, за които всеки толкова често говори - пропаганда, дезинформация и операции на разузнавателните служби - избледняват в сравнение с действията му в енергийния сектор. Кремъл не успя да попречи на страни като Черна гора или наскоро преименуваната Северна Македония да се присъединят към НАТО. Но способността му да привлича политици и бизнесмени на своя страна, да ги изкушава с доходоносни инфраструктурни договори и приходи от продажби на природни ресурси, е несравнима.   Тъй като крайната точка на „Турски поток“ ще бъде Европейският съюз, „Газпром“ ще трябва да приведе проекта в съответствие с европейските антитръстови изисквания. Тези изисквания, разработени основно след като Русия спря доставките на газ за Украйна през 2009 г., са предназначени да диверсифицират енергийните доставки и по този начин да избегнат зависимостта от Москва. Едно от тези изисквания - енергийните компании не могат едновременно да притежават транзитна инфраструктура и да продават газ чрез тази инфраструктура - е сериозно предизвикателство за Москва, която иначе би позволила на „Газпром“ да изгради газопровод и да продаде газ през него.   По време на посещението си в Сърбия през януари руският президент подписа споразумение за изпълнение на съвместен проект на „Газпром\" и сръбската държавна газова компания „Сърбиягаз\" за полагането на 400-километров газопровод. През март руският премиер Дмитрий Медведев отпътува за България, за да договори изграждането на още един участък с дължина от 480 километра.  Държавната компания „Булгартрансгаз\" изрази желание да изгради и да поеме контрола над „Турски поток“.   Русия не е готова да предостави тези пари (твърди, че България ще получи доста голяма печалба от транспортирането и продажбата на газ на „Газпром“). Българското правителство твърди, че може би Брюксел ще му даде част от средствата, но това също е малко вероятно.  Може би Европейският съюз е готов да позволи на Берлин да наруши антитръстовите изисквания в ситуацията с „Северен поток 2“ - Русия ще притежава и газопровода и газта в него, но Берлин подчертава, че този проект ще бъде частен.   Например, ЕС може да подведе под отговорност Сърбия за подписването на споразумение, според което „Газпром“ ще контролира 51% от акциите на „Турски поток“.  Въпреки че Сърбия все още не е член на Общността, тя в момента преговаря за присъединяване към нея. Energy Community, която има за цел да гарантира, че законите в страните-кандидатки не противоречат на законите на Европейския съюз, вече предупреди, че проектът за „Турски поток“ нарушава изискванията на Брюксел. Така Сърбия може да бъде изправена пред забавяне в процеса на преговори за членство в Общността.   в който ще бъдат получавани доставки от Азербайджан и офшорни находища в Черно море. Така, според него, балканският газов център ще позволи диверсифициране на енергийните доставки. За негово съжаление Медведев и изпълнителният директор на „Газпром\" Алексей Милер отхвърлиха тази идея.  Те не искат България да има възможност да смесва и препродава газ чрез платформа за търговия, подкрепяна от Европейския съюз. Затова Борисов трудно може да се надява на регулаторно облекчение или финансова помощ от Европейската комисия. С други думи, българските данъкоплатци ще трябва да платят за изпълнението на този проект.   Според настоящия договор на „Газпром“ с България, руската компания е длъжна да плати на страната транзитни такси за газ, преминаващ през територията на тази страна до 2030 година. По време на подписването на сделката по-голямата част от природния газ бе доставян чрез т.нар. Трансбалкански газопровод, който е свързан с Украйна.  „Турски поток“ прави този тръбопровод, който работи от 80-те години на миналия век, просто ненужен.   За да не се плащат стотици милиони долари, Путин ще трябва да предложи на Борисов някои отстъпки, включително да гарантира, че Русия ще направи икономически жизнеспособна новата нишка на „Турски поток“, по която ще се транспортира природен газ до Европа.  Сърбия и Унгария трябва да се присъединят към България и да окажат натиск върху Русия заедно. Разбира се, по-лесно е да се каже, отколкото да се направи.   Сърбия е развила специални отношения с Путин, който се превърна във важен съюзник на Белград в приоритетни въпроси като Косово. Унгарският премиер Виктор Орбан се стреми да засили политическите и икономическите връзки с Русия. Така Путин има много възможности да следва максимата „Разделяй и владей“.  Начинът, по който България, Сърбия и други страни излизат от тази ситуация, ще се превърне в тест за природата и дълбочината на техните отношения с Русия.   Можете ли да ги обвините? Те видяха колко големи страни от ЕС, като Германия, също да въртят подобни игри. Но за разлика от Германия те нямат възможност да променят законите и да преговарят с Брюксел за политически компромиси.   Така финансовите и политическите рискове ще паднат на плещите на страни като България и Унгария. И ако не успеят да изиграят добре своите карти, ще трябва да изразходват оскъдните си ресурси за изпълнението на гигантски проекти, които наистина са полезни само за Русия.  ", "date": "2019.03.13", "title": "Foreign Policy: Руските мечти за газопроводи са кошмар за Европа "}
{"url": "http://epicenter.bg/article/Svetlana-Sharenkova--BSP-se-nuzhdae-ot-vodach-na-listata-po-modela--Radev-/177507/11/0", "text": "  , датски философ Не е тайна, че БСП е изправена пред два въпроса - дали Сергей Станишев да влезе в евролистата и ако влезе – на кое място да бъде поставен?   Не е тайна и неговата амбиция не само за още един мандат, но и за водачеството на изборите през май.   Неговите привърженици излагат поредица от аргументи: „Уважават го в Европа, пък собствената му партия го бламира”, „Шеф е на ПЕС – как да не бъде евродепутат?”, „С европейския си авторитет ще привлече избиратели”, „Нашата партия е инвестирала в него – трябва да го използваме”...   Фактите обаче говорят друго. Да те уважават в средите на сегашния евроелит, който докара Европейския съюз до фундаментална криза, не е особен комплимент. Народите вече открито се бунтуват срещу евростатуквото – растящи неравенства, крах на социалната държава, мигрантска криза и терор, джендър идеология, войнстваща русофобия. Така Сергей като председател на ПЕС е активна част от този елит, който превърна Европа в политически и икономически сателит на САЩ, който слугува на пагубния неолиберален, антисоциалистически модел. Този европейски провал, наред с 11-те последователни национални изборни загуби, изискват от Станишев мъжко поведение - да направи крачка назад, да помага на партията и от последния ред, от последното място в листата. Защото участието в политиката не е абонамент за високи постове, а работа за идеи и каузи.   Да не говорим, че самата ПЕС е големият губещ в Европа – левите партии, застанали на социаллиберални позиции, претърпяха погром – във Франция и Германия, в Италия и Холандия, в Полша и Унгария, в Австрия и Дания,в Белгия и Гърция - те са в политическия миманс. Ако в България левицата е във възход, то е не заради, а въпреки ПЕС.   При лидерството на Миков, а след това на Нинова БСП пое автентичен социалистически курс и изработи дългосрочна „Визия за България”. Не се поддаде на външен натиск за Истанбулската конвенция и антируските санкции, не сключи явни или тайни договорки с ГЕРБ. По всички тези принципни въпроси Станишев често заемаше различни позиции от тези на своята партия.   Затова не е вярно, че поста на председател на ПЕС върви в пакет с евродепутатството! То трябва да се заслужи!   Нали не сме забравили, че на предишните евроизбори Сергей се закле пред съпартийците си, че ще води листата само за да изтегли като локомотив победата на БСП, но няма да става евродепутат. И какво се случи? БСП не победи, а той тихомълком седна в добре платеното брюкселско депутатско кресло.   Ето защо няма причини да се питаме дали точно Сергей Станишев ще разшири избирателната база на левицата. Той е всичко друго, но не и ново лице, каквото хората искат да видят. БСП му даде даром много – издигна го за депутат, за лидер, за премиер, подкрепяше го в европейската му кариера. Но електорален ефект начело със Сергей не се случи, няма как да се стане и в бъдеще.   БСП се нуждае от водач на листата по  модела „Радев”, който да получи широка подкрепа. Нуждае се от неопетнен, ярък професионалист,от човек със смела гражданска позиция, който да работи за интересите на редовите социалисти, а не за европейската върхушка. Само така ще победи на изборите, за да се даде начало на дългоочакваната промяна за България!  ", "date": "2019.03.13", "title": "Светлана Шаренкова: БСП се нуждае от водач на листата по  модела „Радев”"}
{"url": "http://epicenter.bg/article/Biznesat-reagira-s-uzhas-sreshtu--tsirka--za-Brekzit-/177436/4/0", "text": "Бизнесът реагира с ужас на второто отхвърляне от страна на парламента на споразумението за Брекзит на Тереза Мей, като негови представители заявиха, че са разгневени от липсата на яснота по отношение на търговските споразумения на Обединеното кралство с Европейския съюз след 29 март, пише британският вестник The Guardian, цитиран от Агенция \"Фокус\".  Паундът възстанови за кратко част от загубите си през деня в минутите след гласуването във вторник, преди да се срине отново, след като валутните пазари се притесняват, че Брекзит без споразумение става все по-вероятен.  Каролин Феърбърн, лидер на британската бизнес асоциация, заяви, че бизнесът иска всички страни в парламента да подкрепят план за избягване на Брекзит без споразумение.  Като описва последните няколко дни в парламента като “цирк”, тя казва: “Стига толкова! Това трябва да е последният ден на провалената политика. Необходим е нов подход от всички страни. От това зависят работните места и поминъкът на хората“.  „Удължаването на член 50, за се изключи напускане без споразумение, сега е спешно. То трябва да бъде възможно най-кратко и реалистично и подкрепено от ясен план! \" – продължи тя.  През последните месеци бизнес групите активно проведоха кампания срещу напускането на ЕС без сключване на сделка, която според тях ще навреди на износа и потенциално ще предизвика хаос в пристанищата на Великобритания, нарушавайки жизненоважния внос.  Адам Маршал, генерален директор на британските търговски камари, заяви, че бизнесът не е готов да посрещне последствията от „разхвърляно и безпорядъчно напускане“ на ЕС.  \"Държавните агенции не са готови, много фирми не са готови и въпреки миналите две години и половина след референдума, няма ясен план за подкрепа на общностите при такава внезапна промяна\", каза той.  „Парламентът трябва да покаже, че ще се вслуша в тези многократни предупреждения. Дълбоко е очевидно, че нито правителството, нито много фирми са готови за хаос и това не трябва да се допуска на 29 март, независимо как. \"  Поредица от предупреждения и някои действия от автомобилната индустрия в Обединеното кралство, която е почти изцяло чуждестранна собственост, заплашват, че голяма част от индустрията може да се премести в чужбина, след като не се сключи сделка с Брекзит.  Във вторник „Нисан“ обяви, че ще преустанови производството на луксозна марка „Инфинити“ на фабриката си в Съндърланд до юли, поставяйки в риск 250 работни места. „Хонда“ планира да затвори фабриката си в Суиндън, поставяйки 3500 работни места в единствения си европейски производствен обект в риск и подобен брой във веригата за доставки.  Други автопроизводители, включително „БМВ“ и „Тойота“, сигнализираха, че може да се наложи да прехвърлят производството си от Великобритания, ако парламентът избере Брекзит без споразумение.  ", "date": "2019.03.13", "title": "Бизнесът реагира с ужас срещу „цирка“ за Брекзит "}
{"url": "http://epicenter.bg/article/Kak-ikonomii-na-chertozhnata-daska-i-losh-softuer-provaliha-nay-uspeshniya-samolet-na--Boing-/177458/4/0", "text": "Над 20 млрд. превозени пасажери по целия свят, хиляди машини във флотилиите на всички сериозни авиокомпании, над половин век вярна служба – „Боинг 737” е вероятно най-успешният реактивен пътнически самолет в историята. Освен това, от няколко дни е и машината, с която никой не иска повече да лети.  Все още има много неясноти около катастрофата с машина на Етиопските авиолинии от неделя, в която загинаха всички 157 души на борда само няколко минути след излитането. Знаем обаче едно – това е втори фатален инцидент с най-новата модификация на машината – „737 Макс”, за само няколко месеца.  Предлаган от 2017 г., моделът е изключително популярен – с над 4000 поръчани бройки само половин година след пускането му на пазара. Той е еквивалент на работен кон за авиокомпаниите – превозва между 100 и 200 пътници на къси и средни разстояния, а такива са по-голямата част от полетите.  Виждан от „Боинг” като глътка нов живот за класическия 737, сега той се превръща в тежест, която влачи цялата компания към дъното – ЕС и огромно количество други държави от Европа, Азия и Африка разпоредиха забрана на полетите с „Макс” модела и в резултат акциите на авиопроизводителя се сринаха.  Според много експерти проблемът с авиолайнера е заложен не просто при проектирането, а още при концепцията за новата модификация.  Първата модификация на „Боинг 737” е в експлоатация от 1967 г. През годините той е обновяван непрекъснато, но през последните десетилетия той е и основно оръжие в битката за надмощие между „Боинг” и „Еърбъс”.  В конкуренция за оценявания на $200 млрд. пазар европейският гигант предлага модела А320. Той дебютира през 1987 г. и още от премиерата си е значително по-модерен от 737. Еърбъсът е с конструкция от композитни материали и електронно управление, докато дуралуминиевият „Боинг” се контролира механично и до днес.  Най-новата модификация на А320 – „Нео” от 2014 г., е с 15% по-икономична от предходната, което означава икономия за милиони за всеки, решил да я закупи.  Пред американската компания имало две алтернативи – да разработи нов модерен самолет или да се опита да вкара стария в XXI век. Първият вариант отпаднал заради цената си – над 30 млрд. долара плюс загуба на конкурентно предимство заради нуждата пилоти и наземен персонал да минат ново обучение.  В крайна сметка бил избран по-евтиният вариант, „рожба” на който е „737 Макс”. Авторитетното издание „Ем Ай Ти Текнолъджи Ревю” посочва в свой материал, че новата генерация е с по-големи двигатели с цел намаляване на разхода на гориво, като това е наложило корекции и в крилата и всичко това е довело до сериозна промяна в начина, по който машината реагира на подадените команди.  Най-важното обаче е друго – новата модификация развила тенденция да „вирва нос”, което води до риск от пропадане и влизане в смъртоносен свредел. „Боинг” предложили софтуерно решение на проблема – подобрен автопилот, който сам да коригира курса при риск.  Според източник на „Уолстрийт Джърнъл” в компанията, производителят решил да не дава повече информация на пилотите „от опасения да не претоварват редовите пилоти с твърде много информация”.  По първоначални данни, обаче, именно грешка на автопилота и невъзможност на екипажа да овладее самолета са довели до трагедията със „737 Макс” на „Лайънеър” от октомври, когато 189 души загинаха. Според разследващите дефектен сензор е подвел компютъра и той насочил машината към земята, като не позволил на пилотите да променят курса.  В понеделник „Боинг” обяви, че работи по нова версия на софтуера за автопилота, която трябва да бъде внедрена през април. Появиха се обаче информации, че заради скандалите между управляващи и опозиция, блокирали държавната администрация в САЩ, обновлението се е забавило и всъщност е трябвало да бъде внедрено още в началото на годината.  Случаят придоби и политически измерения, след като конгресмени и от Демократическата, и от Републиканската партии поискаха самолетите от този тип да не летят и над територията на САЩ. Американският президент Доналд Тръмп обаче постави акцент по-скоро върху подготовката на екипажите и беше решено самолетите да продължат да летят. Това, отбелязват експерти, е в голяма степен правителствено решение с цел да бъде подпомогнат в тежък момент най-големият експортен производител в САЩ.  „Боинг” е твърде голяма и твърде важна компания за Америка и ще оцелее и след фиаското със „737 Макс”, но вероятно случилото се ще ускори „пенсионирането” на най-успешния ѝ продукт.   ", "date": "2019.03.13", "title": "Как икономии на чертожната дъска и лош софтуер провалиха най-успешния самолет на „Боинг”"}
{"url": "http://epicenter.bg/article/Evrostat--Silen-rast-na-proizvodstvoto-v-Balgariya-/177480/4/0", "text": "През януари 2019-а година индустриалното производство в еврозоната и в целия Европейски съюз отбелязаха по-силен от очакваното растеж, показват данни на Евростат, като в същото време производство в България отчете още по-силен отскок, заличавайки солидния спад в края на предходната година, предаде БНР.  Производството в рамките на еврозоната нарасна през януари с цели 1,4% спрямо декември, когато се понижи с 0,9% и при прогноза за по-умерен отскок с 1,0%. По-силното от очакваното възстановяване на индустриалното производство сякаш е знак, че икономиката в региона на единната валута стабилизира след нейното рязко забавяне през втората половина на предходната година.  Подемът е факт, въпреки че производството в Германия се сви през януари с 0,9%, но при солидно нарастване в останалите три водещи икономики от еврозоната - Испания (скок с цели 3,6%), Италия (повишение с 1,7%) и Франция (с 1,3%).  Силно повишение регистрират производството на енергия (скок с 2,4%) и на стоки с недълготрайна употреба (повишение с 2,0%) при по-слаб растеж на производството на стоки с дълготрайна употреба (с 1,1%) и на средствата за производство (с 0,9%).  Спрямо година по-рано индустриалното производство в еврозоната се сви през януари с 1,1%, но след спад с цели 4,2% през декември 2018-а и при очаквания за по-силно понижение с 2,1 на сто.  Днешните данни са един от първите сигнали за възможно преодоляване на тренда на забавяне на икономическия растеж в еврозоната, след като икономиката в региона на единната валута беше подложена на натиск през втората половина на 2018-а година до голяма степен в резултат на изненадващо рязкото забавяне на износа с оглед на слабото глобално търсене, което пък засегна особено силно европейските производители.  Данните на Евростат изглежда в синхрон и с други сигнали, че икономическото забавяне в еврозоната може би няма да продължи още дълго време. Последни проучвания на агенция IHS Markit отчетоха подобрение на бизнес активността в еврозоната през февруари благодарение на растеж в сферата на услугите, но при продължаваща слабост в промишления сектор. Проучване на Европейската комисия пък показа слабо повишение на потребителското доверие през февруари, докато Евростат отчете добър отскок на продажбите на дребно в еврозоната през януари.  Съществуват обаче редица фактори, които все още рискуват да доведат икономиката на еврозоната по-близо до стагнация, или дори до изпадането ѝ в рецесия. Обединеното кралство, което е основен експортен пазар за повечето страни от еврозоната, все още не е постигнало съгласие по отношение на условията за напускане на Европейския съюз около две седмици преди планирания за 29-и март Брекзит. Правителството на САЩ пък продължава да обмисля дали да наложи високи митнически тарифи върху вноса на автомобили от ЕС, като в същото време европейският износ може да пострада допълнително при положение, че икономиката на Китай се забави по-рязко от очакваното.  Всички тези налични рискове бяха отбелязани от ЕЦБ след края на редовното заседание през миналата седмица, когато централната банка се ангажира да не повишава основните си лихвени проценти поне до края на тази година и същевременно обяви, че от септември ще стартира трета програма за предоставяне на евтини кредити на търговските банки в еврозоната (трета TLTRO програма).  Междувременно Евростат представи добри данни за индустриалното производство и в целия ЕС, както и солиден ръст в рамките на България.  Производството в ЕС нарасна през януари с 1,0% спрямо декември 2018-а година, когато се понижи с 0,4%, като на годишна база беше индустриалното производство се сви с 0,4%, но след спад с 2,8% през предходния месец.  Според данните на Евростат индустриалното производство в България пък нарасна през януари с цели 3,2%, заличавайки напълно спада с 2,0% в края на предходната година, като по този показател едва четири други страни-членки на ЕС бележат по-солиден производствен растеж.  На годишна база индустриалното производство в България се повиши през януари с 2,7%, компенсирайки спада с 2,9% месец по-рано, когато излезе на негативна територия за пръв път от март 2018-а година насам. По този показател нашата страна се намира в златната среда в рамките на целия Европейския съюз.    ", "date": "2019.03.13", "title": "Евростат: Силен ръст на производството в България!"}
{"url": "http://epicenter.bg/article/Petrolat-poskapva-zaradi-blokiraniya-venetsuelski-iznos-i-namalyavashtite-skladovi-zapasi-v-SASht-/177490/4/0", "text": "Петролните фючърси поскъпват за трета поредна сесия на търговия, намирайки подкрепа от изненадващото намаляване на американските складови запаси на суров петрол, от занижените прогнози за добивите в САЩ и от блокираният венецуелски петролен експорт в резултат на американските санкции и на сериозните проблеми с електроснабдяването в латиноамерикаснакта държава, които оставят редица района в страната без ток за шести пореден ден, предаде БНР.  Фючърсите на американския лек суров петрол в доставка през април поскъпват с близо 1% към 57,50 долара за барел, отправяйки поглед към тазгодишния ценови връх около 57,59 долара за барел, достигнат на 1-ви март.  Късно снощи Американският петрол институт (API) отчете изненадващ спад на складовите запаси на суров петрол в САЩ за седмицата до 8 март с 2,6 млн. барела. В същото време Енергийната информационна администрация (EIA) посочи, че производството на суров петрол в САЩ се очаква да нараства през 2019-а година с по-слаби от първоначалните оценки, достигайки средно ниво от 12,30 млн. барела на ден. За 2020-а година EIA също ревизира надолу своите прогнози за американските добиви до 13,03 млн. барела от 13,20 млн. барела дневно.  Фючърсите на петрола Брент с доставка през май пък се повишават в сряда с 0,5%, флиртувайки с нивото от 67 долара за барел за втора поредна сесия и се търгуват недалеч от тазгодишния връх около 67,71 долара за барел от 22 февруари.  Основна подкрепа за поскъпването на черното злато през последните дни на търговия продължават да оказват плановете на Саудитска Арабия за намаляване от април на износа на петрол под 7 млн. барела на ден и за ограничаване на добивите стабилно под 10 млн. барела дневно. Саудитският енергиен министър заяви през уикенда за агенция Ройтерс, че Риад се ангажира с доброволно съкращаване на производството \"стабилно\" под 10 млн. барела на ден, което е под договореното в рамките на \"ОПЕК +\" ограничаване на саудитските добиви до 10,311 млн. барела.  Петролните пазари са затегнати допълнително от санкциите на САЩ спрямо важни петролни износителки от ОПЕК като Иран и Венецуела. В същото време най-мащабната авария на електропреносната система във Венецуела остави \"на тъмно\" за шести пореден ден по-голяма част от страната, което блокира и без това ограничения износ на петрол през основния терминал на латиноамериканската държава. \"Сривът в електрическата система вероятно ще ускори загубите на венецуелските петролни доставки до 700 хил. барела на ден\", прогнозира британската банка Barclays.  National Australia Bank пък представи смесени перспективи за състоянието на глобалните петролни пазари, като от една страна намалените доставки на суров петрол в рамките на \"ОПЕК +\" и санкциите на САЩ спрямо Иран и Венецуела допринасят за поскъпване на черното злато, но от друга страна това възходящо движение се ограничава от световните икономически проблеми и от силният растеж на доставките на американски суров петрол.  ", "date": "2019.03.13", "title": "Петролът поскъпва заради блокирания венецуелски износ и намаляващите складови запаси в САЩ "}
{"url": "http://epicenter.bg/article/Ubiha-zhena-v-stolitsata/177428/3/0", "text": "Столични полицаи разследват тежко престъпление. Разследването е започнало на 12 март, след като в полицията постъпил сигнал за открита в дома си починала 64-годишна жена.   При извършения оглед са открити следи от насилствена смърт. Това обявиха от пресслужбата на МВР, като засега не дават повече информация за престъплението и по-точно в коя част на столицата е намерено тялото.   Незабавно са предприети оперативно-издирвателни и процесуално-следствени действия. Работата по образуваното досъдебно производство продължава под наблюдението на прокуратурата.   Според първоначалните данни вероятната причина за престъплението е от битов характер.", "date": "2019.03.13", "title": "Убиха жена в столицата"}
{"url": "http://epicenter.bg/article/Vazpitatel-prebi-uchenichka-v-klasna-staya/177429/3/0", "text": "Арестуваха възпитател, който бие деца в ловешко училище. Видеоклип от скандалната случка се появи в социалните мрежи.   На кадрите се вижда как две момичета се бият в клас, а възпитателят уж се намесва да ги спре, но всъщност удря с юмруци едно от децата. Включва се и втори преподавател. Всичко това става в основно училище \"Св. Св. Кирил и Методий\" в ловешкия квартал Гозница. Клипът е от 8 март, но едва сега вижда бял свят. Върви проверка дали ръководството на училището съзнателно е потулило случая.   Едно от битите момичета е със специални образователни потребности, съобщи Нова телевизия. Вчера в училището влязоха представители на Детска педагогическа стая и Регионалното управление на образованието в Ловеч.   „Барбара се прибра следобед в петък и обясни, че е бита от господина. Аз не повярвах защото обикновено е виновна тя. Все казват, че е луда, биела се е с децата. Не е луда, но е с малко нерви, като всяко едно дете. Изисква да й се обръща малко повече внимание. Много пъти са ми казвали, че е агресивна, а аз не вярвам, че тя е такава”, коментира майката на Барбара – Севда Димитрова.   Конфликтът започва заради момче. Инцидентът е станал по време на занималня, не е имало учители в стаята. Били са само три деца. „Започнаха да се карат с мен. Аз исках да забравим това и да изляза. Едното момче не ми позволи. Хвана ме и започна да ме удря. Започнах и аз да го удрям. Дойде и момичето, после и възпитателят”, казва Барбара.   По думите й момичетата е щяло да се оправят и сами, но се е намесил възпитателят. „Когато те се закачат и аз скачам да се бия. Той ни удряше по главата. Другото момиче излезе от стаята, а той продължи да ме бие докато не припаднах”, казва още Барбара.   Откакто са я ударили, Барбара се оплаква от болки в главата.   „Разговарях с родителите на децата. Това, което е станало е сбиване за около 3-4 мин, децата са разтървани. Това получих като информация. Аз не съм присъствала. Разбрах вчера от клипа, който ми донесе потърпевшото дете. Не съм снимала клипа аз, за да го крия. Веднага се извикаха родителите”, заяви Валя Тодорова - директор на ОУ \"Св. Св. Кирил и Методий\" в Ловеч.   По думите й на 8-ми март, когато е станал инцидентът, никой не е докладвал на директора „Инцидентите с Барбара са чести и сметнах, че това е поредната дразга. Служителят ще си понесе пълната отговорност за деянието, аз ще взема мерки\", коментира още Тодорова.  ", "date": "2019.03.13", "title": "Възпитател преби ученичка в класна стая. Арестуваха го!"}
{"url": "http://epicenter.bg/article/6-lv--taksa--stol--Za-kakvo-plashtat-pridruzhiteli-na-patsienti-v-plovdivskata-bolnitsa-/177430/3/0", "text": "6 лева такса „стол” в болницата в Пловдив – най-голямото лечебно заведение в България иска тези пари от близките на лежащо болните. Зрителка на bTV подаде сигнал за абсурдната практика и за лошите условия в лечебното заведение.   „Видях в ценоразписа в самата стая, не се бях загледала в него, докато не обърнах внимание на самото обзавеждане. Виждайки този потрошен стол, видях ценоразписа и ми направи впечатление цената от 6 лева”, разказа Дафина Филипова.   Нейният баща е в болницата и тя му е била на свиждане. По думите ѝ не само че обзавеждането е старо, но и в помещението е мръсно, имало дори паяжини.   Проф. Христо Желязков, началник на клиниката по неврохирургия в УМБАЛ „Св. Георги”, обаче беше категоричен, че хигиенните правила се спазват много стриктно. В момента тече и проверка на РЗИ за хигиената на клиниката.   По думите му т. нар. такса „стол” е такса за придружител без право на легло. „Нищо не се ползва, но се плащат 6 лева, за да се предотвратят излишни посещения в болницата”, уточни той.   „Средствата не стигат за това да се подмени всичко и всичко да бъде ремонтирано навреме. За нас е важно лечението на пациентите”, посочи той. По думите му предстои да получат легла, столове и шкафчета.    ", "date": "2019.03.13", "title": "6 лв. такса „стол”: За какво плащат придружители на пациенти в пловдивската болница?"}
{"url": "http://epicenter.bg/article/Tita-za-aresta-na-bashta-si-Kak-chovek-podaval-signali-za-prestapna-deynost-e-zadarzhan-imenno-za-tova-/177435/3/0", "text": "Певицата Тита изрази и своята позиция във връзка с ареста на баща си Милен Пенчев.   Директорът на НОИ - Силистра бе задържан след специализирана акция на МВР-Силистра и ГДБОП заради престъпна схема за отпускане на пенсии чрез фалшиви документи.   До този момент Тита запази мълчание по случая, въпреки че в медиите почти веднага се появи информация, че Милен Пенчев е неин баща. Ето какво публикува певицата в личния си профил в Инстаграм:        Специализираният наказателен съд остави Милен Пенчев в ареста.   Източник: Дир.бг", "date": "2019.03.13", "title": "Тита за ареста на баща си:Как човек,подавал сигнали за престъпна дейност,е задържан именно за това?!"}
{"url": "http://epicenter.bg/article/Prokuraturata-otkri-narusheniya-pri-otdavaneto-pod-naem-i-prodazhbata-na-obshtinski-zhilishta/177442/3/0", "text": "От Върховната административна прокуратура е реализирана поредна проверка по реда на надзора за законност спрямо норми от подзаконовите нормативни актове, приети от общинските съвети, касаещи отдаването под наем и продажбата на общински жилища.   В хода на проверката са установени 175 наредби, в които са допуснати различни нарушения, съобщиха от пресцентъра на протуратурата.   Установени са случаи, в които съгласно общинските наредби се допуска в резервни общински жилища да се настаняват кметове, заместник кметове и кметски наместници, в противоречие с чл.45 от Закон за общинската собственост. Съгласно цитираната законова норма в резервните жилища се настаняват под наем лица, в семействата на които са налице остри социални или здравословни проблеми и такива, чиито жилищата са станали негодни за обитаване. По този начин от общинските съвети са създадени други категории правоимащи лица, като освен това, не е съобразен и законоустановения срок за настаняване.   В други подзаконови актове, в нарушение на закона, е признато право за кандидатстване за настаняване под наем в резервните общински жилища на бивши собственици, чиито имоти са отчуждени от общината до предаване на отстъпения им в обезщетение жилищен имот. Такива разпоредби също противоречат на цитирания закон, който посочва изчерпателно лицата, които могат се възползват от правото. Налице са и разрешения, изключващи възможността за ползване на общинско жилище на лица, чиито имоти са застрашени от самосрутване, в директно противоречие със закона.   От ВАП са установени норми, с които от общинските съвети е поставено изискване за заплащане на допълнителна такса, извън предвидената такава с чл.111 от Закона за местните данъци и такси, под формата на режийни разноски при производство за настаняване под наем и продажба на общински жилища.   При проверките са констатирани разпоредби, с които се задължават кметовете да внасят предложения в общински съвети за промяна на предназначението на жилища, когато определени лица желаят да ги закупят и са изпълнени други условия, установени в местни наредби. По силата на закона обаче промяната на предназначението се извършва поради потребностите на общината, а не според желанието на отделен заявител да придобие определено жилище.   Установени са и разпоредби, с които в нарушение на чл.47, ал.2 ЗАНН и чл.22, ал.5 ЗМСМА, се дава възможност кметове на общини да овластяват други лица за издаване на наказателни постановления и така да налагат санкции за нарушения. По този начин се създава вероятност в крайна сметка нарушители да не понесат нормативноустановена отговорност.   Нарушения от вида на посочените и други, с които са въведени ограничения в противоречие с Конституцията и законите са установени в 175 подзаконови актове, сред които действащите наредби в общини София, Пловдив, Варна, Бургас, Велико Търново, Плевен, Добрич, Шумен, Монтана, Благоевград, Видин, Враца, Кърджали, Кюстендил, Ловеч, Пазарджик, Перник, Силистра, Сливен, Смолян, Търговище, Хасково, Ямбол, Поморие, Царево, Банско, Казанлък, Дупница, Нова Загора, Троян, Сандански, Балчик, Шабла, Велинград, Панагюрище, Севлиево и др.   Във връзка с образуваните преписки са подадени 156 протести до административните съдилища, като към настоящия момент от тях 22 са образуваните уважени, а по отношение на останалите не са приключили административните производства.   Ефектът от проверката се открива в предприетите мерки за оспорване и отмяна на незаконосъобразните разпоредби за опазване на общинската собственост, която следва да се управлява в интерес на населението в общината.   Проверката на ВАП продължава.", "date": "2019.03.13", "title": "Прокуратурата откри нарушения при отдаването под наем и продажбата на общински жилища"}
{"url": "http://epicenter.bg/article/Deputati-obeshtaha--Nyama-da-otnemat-orazhie-za-administrativni-narusheniya--VIDEO--/177453/3/0", "text": "Депутатите на крачка от премахването на законов абсурд, който засяга близо четвърт милион българи. Според сега действащите правила, се отнема оръжие при 3 административни нарушения, независимо какви са те, предава Канал 3.  При наличие на три административни нарушения, включително, ако преминеш на червен светофар, разрешителното за оръжие се отнема. Ако имаш такова. По данни на прокуратурата, в края на миналата година, оръжията, собственост на физически лица с цел самоотбрана, са над 124 хиляди. Други 115 хиляди българи пък имат оръжия за лов.  С промените, които се готвят между първо и второ четене в Закона за оръжията, този абсурд ще отиде в историята.   ", "date": "2019.03.13", "title": "Депутати обещаха: Няма да отнемат оръжие за административни нарушения (ВИДЕО) "}
{"url": "http://epicenter.bg/article/Vazpitatelyat--uchastval-v-poboy-v-loveshko-uchilishte--shte-bade-uvolnen-distsiplinarno/177455/3/0", "text": "Възпитателят, участвал в побой в ловешкото ОУ \"Св. Св. Кирил и Методий\", ще бъде наказан с дисциплинарно уволнение, съобщи директорът на училището Валя Тодорова, предаде БТА. От прокуратурата заявиха, че вероятно ще бъде образувано досъдебно производство по случая.   В социалните мрежи бе публикуван клип, на който се вижда как при опит да преустанови бой между две момичета от 7-ми клас 60-годишният възпитател Георги Димитров проявява насилие над едното от тях.   Директорката на училището добави, че инцидентът е станал на 8 март в класната стая преди занималнята, около 14.00 часа. Клипът й е бил показан едва вчера. Тя уточни, че едното дете - Барбара, е със специални образователни потребности, под грижите на ресурсен учител, който не е присъствал в момента на побоя. По думите на Тодорова детето и в други случаи е проявявало агресия.   Тя добави, че предстоят наказания и за двете ученички, но определи действията на възпитателя като недопустими.   Началникът на Регионалното управление на образованието в Ловеч Еленко Начев е разпоредил проверка, в която участват и представители на Община Ловеч. По думите му ще има наказателна отговорност и спрямо директорката на училището, която не е предприела навременни мерки.   \"Трябва да има непоносимост към тези прояви, не само от страна на учителите, но и на учениците. Това се е случило на 8 март, а става ясно сега, което е силно тревожно\", заяви Начев и добави, че е недопустимо учител по този начин да се отнася към ученик.   Сигнализирано е и районното управление на МВР в Ловеч, като снощи възпитателят е бил задържан за 24 часа, но тази сутрин е бил освободен. От страна на Детска педагогическа стая в момента се извършват разговори с учениците.   Със случая е запозната и районната прокуратура в Ловеч. До края на деня ще стане ясно дали ще бъде образувано досъдебно производство, тъй като според заместник-районния прокурор Цецо Рабаджиев на клипа ясно се вижда, че има упражнено насилие.  ", "date": "2019.03.13", "title": "Възпитателят, участвал в побой в ловешко училище, ще бъде уволнен дисциплинарно"}
{"url": "http://epicenter.bg/article/Pravitelstvoto-odobri-balgarskite-kandidaturi-za-evropeyski-prokuror/177466/3/0", "text": "Правителството одобри кандидатурите за европейски прокурор от Република България, предложени от комисията по подбора на кандидатите за длъжността. Трите одобрени кандидатури са на: Десислава Пиронева - прокурор в Софийска градска прокуратура, Светлана Шопова-Колева - прокурор в Софийска градска прокуратура, Теодора Георгиева - съдия в Административен съд - София град, съобщиха от правителствената пресслужба.  В срок до 31 март министърът на правосъдието ще изпрати кандидатурите на Комитета по подбора по чл. 14, параграф 3 на Регламент (ЕС) 2017/1939 за установяване на засилено сътрудничество за създаване на Европейска прокуратура, пред който и тримата кандидати ще преминат присъствено изслушване. Комитетът ще класира кандидатите според тяхната квалификация и опит, като укаже реда на предпочитане. След получаване на обоснованото становище на Комитета и списъка с класирането.  Съветът на ЕС, като действа с обикновено мнозинство, ще избере и назначи един от кандидатите за европейски прокурор от Република България.  ", "date": "2019.03.13", "title": "Правителството одобри българските кандидатури за европейски прокурор"}
{"url": "http://epicenter.bg/article/Spetssadat-v-Madrid-ostavi-Arabadzhievi-v-aresta/177485/3/0", "text": "Съдия от специализирания съд в Мадрид – Аудиенсия насионал, е оставил Ветко и Маринела Арабаджиеви в ареста, докато бъде разгледано делото за екстрадицията им. Това обявиха от пресцентъра на институцията, съобщи Агенция „Монитор“.   Двамата бяха арестувани в четвъртък в Барселона, като още в рамките на миналата седмица са били преместени в Мадрид и изправени пред дежурен съдия от наказателно отделение №1 на Аудиенсия насионал.   Съдията – Сантяго Педрас, е разпоредил да останат зад решетките до делото. Засега не е насрочена дата за него.", "date": "2019.03.13", "title": "Спецсъдът в Мадрид остави Арабаджиеви в ареста"}
{"url": "http://epicenter.bg/article/30-metrov-kran-ot-stroezh-padna-v-Sofiya/177487/3/0", "text": "  Близо 30-метров кран от строеж падна в столичния квартал \"Младост\".   Инцидентът е станал в ранния следобед днес на ул. \"Филип Аврамов\" в \"Младост\" 3, в близост до 25-та поликлиника и общината, и срещу увеселителния парк \"Патиланци\".   При инцидента няма пострадали хора. Нанесени са материални щети, уточниха от пресцентъра на СДВР, съобщи Novini.bg .    ", "date": "2019.03.13", "title": "30-метров кран от строеж падна в София (Снимки)"}
{"url": "http://epicenter.bg/article/Mladen-Marinov--Zadarzhan-e-zapodozryan-za-ubiystvoto-na-64-godishna-zhena-v-stolitsata/177495/3/0", "text": "Задържано е лице, по подозрение, че е съпричастно за убийството на 64-годишна жена в столицата. Това каза пред журналисти министърът на вътрешните работи Младен Маринов във връзка с убийството на 64-годишната жена в столицата, за което е подаден сигнал в полицията на 12 март, предаде Агенция „Фокус“.   „В момента се работи с лице, което е задържано по подозрение, че е съпричастно към това деяние. За съжаление, на този етап не можем да кажем повече, защото съвместно с градска прокуратура се извършват процесуално-следствени действия. Когато колегите имат конкретни резултати с прокуратурата ще дадат брифинг“, посочи той.   „Работим основно по битов мотив и междуличностни отношения“, отбеляза Младен Маринов и не каза в какви отношения са били жертвата и предполагаемият извършител на престъплението.   „Имаме свидетелства, че е имало конфликт, че са се карали и е имало насилие“, уточни Маринов, като призова да се изчакат действията на разследващите органи, преди да се приеме информацията за официална.", "date": "2019.03.13", "title": "Младен Маринов: Задържан е заподозрян за убийството на 64-годишна жена в столицата"}
{"url": "http://epicenter.bg/article/Razsledvaneto-sreshtu-kmeta-na-Sozopol-prodalzhava-s-razpiti-na-svideteli-/177513/3/0", "text": "Продължават разпитите на свидетели и събирането на доказателства, дали е била източвана община Созопол чрез договори с фиктивни фирми, предаде bTV.  Прокуратурата досега не е поискала отстраняване от длъжност на кмета Панайот Рейзи, на когото е повдигнато обвинение за присвояване на 2 милиона лева от общинския бюджет.  Кметът Рейзи продължава да отказва коментар. Достъп до него няма и в общината.  Разследването установява, че схемата, по която са източвани общински средства, е следната: сключвани са договори за строителство с фирми, чиито собственици са социално слаби. В деня на подписването им са превеждани и парите. Теглени са веднага, на каса и в брой, от физическо лице.  По неофициална информация, една от проверяваните от разследващите органи фирми е „Мегагруп ММ”. Регистрирана е на този адрес във великотърновското село Драганово. Там откриваме мъж, който се представя за Христо Богданов и твърди, че само се грижи за имота.  В кметството разпознаха собственика като Симеон Ганев. Наша справка в Търговския регистър показа, че той е управителят на това дружество и е участвал в около 80 фирми.  \"Доколкото знам той ходи някъде на работа, но къде е това някъде на работа, не мога да кажа\", обясни кметът на село Драганово – Нели Грошкова.  Един от проверяваните договори е за ремонт на водопровод в село Индже войвода, в което живеят около 150 души.  Кметът на село Индже войвода - Атанас Димитров, обаче посочва, че откакто той е на поста, фирма за ремонт не е влизала.  За близо 150 000 лева е ремонтирана сградата на кметството. За този ремонт са идвали хора, изпратени от общината, но без техника.  Според Тихомир Янакиев - общински съветник от БСП-Созопол, кметът има мнозинство, което му дава комфорт да прокарва безпроблемно това, което е решил…  „Всичко, поне по документи каквото са ни показвали, е било изрядно\", отбелязва общинският съветник.  Кметът на Созопол е разследван и за документни престъпления.  ", "date": "2019.03.13", "title": "Разследването срещу кмета на Созопол продължава с разпити на свидетели "}
{"url": "http://epicenter.bg/article/Mladen-Marinov--Mitnitsite-shte-izgotvyat-Naredba-za-videonablyudenie-v-danachnite-skladove-za-gorivata/177483/2/0", "text": "От Агенция „Митници“ ще бъде изготвена Наредба за изграждане на видеонаблюдение в данъчните складове на горивата. Това каза министърът на вътрешните работи Младен Маринов по време на изслушване в Комисия за вътрешна сигурност и обществен ред относно неговите първи впечатления от новата система за наблюдения и контрол на горивата, предаде Агенция „Фокус“.  „Новата система е свързана с действащи системи от различни институции, които са обединени в един център, който им дава по-добра възможност за анализ на всички рискове и по-голям контрол при доставка по вода“, обясни министър Маринов, като уточни, че доставката се осъществява на пристанищата.  „Идеята беше това да се обедини в един център, за да може служителите, които работят там, да могат да контролират целия процес от появата на танкера в България до включването му в измервателни уреди и разтоварването на петролните продукти“, обясни той.  „Системата ще бъде надграждана, ще бъде изготвена наредба от Агенция „Митници“, с която се цели да се задължи изграждане на видеонаблюдения и в данъчни складове, така, че да може да се следи и последващият процес от доставката до дистрибуторските мрежи. Това ще даде възможност да обхванем целия процес от входа на горивата до излизането им на крайните обекти и потребителите“, изтъкна той  ", "date": "2019.03.13", "title": "Младен Маринов: Митниците ще изготвят Наредба за видеонаблюдение в данъчните складове за горивата"}
{"url": "http://epicenter.bg/article/Shefat-na--quot-Antikoruptsiya-quot--Frapirasht-broy-deklaratsii-na-hora-ot-vlastta-sa-podadeni-s-propuski/177489/2/0", "text": "Фрапиращ брой подадени декларации с пропуски или несъответствия през миналата година отчетоха от Комисията за противодействие на корупцията и отнемане на незаконно придобито имущество (КПКОНПИ).  В повече от 700 декларации има или пропуски, или несъответствия, посочи председателят на комисията Пламен Георгиев при представянето пред депутатите на първия годишен доклад на новия антикорупционен орган за 2018 г.  Досега при проверките, докато тази дирекция беше в Сметната палата, цифрите бяха много по-малки, коментира той. Георгиев отдаде тази цифра на въведените нови декларации и не достатъчно добрата разяснителна кампания.  Пламен Георги посочи, че пропуски са констатирани в декларации на лица от всички кръгове, проверявани от комисията, включително народни представители, министри, заместник-министри, кметове, общински съветници. По процедура сега те ще бъдат поканени да отстранят тези пропуски, след което ще оповестим и списъкът с лицата, добави той.  За 2018 г. са постановени 28 решения с установен конфликт на интереси. За сравнение Георгиев отбеляза, че 2017 г. конфликтът на интереси е установен само по три производства. Цифрите говорят за изключително повишена ефективност, коментира той и отбеляза, че това се дължи на приетия от парламента закон, който дава достъп на комисията до източниците на други институции.  Имахме редица успешни акции, коментира още Пламен Георгиев, цитиран от БТА и БТВ, и отбеляза, че за комисията успех е, че прокуратурата е уважила събраните доказателства и е повдигнала обвинение.  ", "date": "2019.03.13", "title": "Шефът на \"Антикорупция\": Фрапиращ брой декларации на хора от властта са подадени с пропуски"}
{"url": "http://epicenter.bg/article/Prof--Vladimir-Chukov--50-hilyadi-siriytsi-tragvat-kam-Evropa/177493/2/0", "text": "50 хиляди сирийци, които са в бежански лагери в Турция, повече не могат да понасят условията там и тръгват на поход към Европа. Те са го нарекли \"Поход на надеждата\". Това заяви в предаването \"Плюс минус\" по Нова телевизия арабистът проф. Владимир Чуков. Миналата седмица в Истанбул е имало пресконференция на форума на сирийските асоциации, откъдето е новината.   За съжаление, Турция не се демократизира и невлизането й в ЕС е логично, посочи анализаторът, който коментира предложението на Европейския парламент да гласува резолюция да спре преговорите с Турция за членството ѝ в Европейския съюз (ЕС). \"Предстоят европейски избори, очевидно резултатите са предопределени. Очевидно ЕНП ще спечели отново, но може би втора или трета политическа партия ще бъдат националистите, които отдавна поставиха въпроса, че това, което тече между ЕС и Турция, няма как да продължи\", заяви в предаването Владимир Чуков. Според него \"това е реверанс към европейското обществено мнение\". Проф. Чуков припомни, че \"нееднократно преди 10 години европейците бяха питани „искате ли Турция да стане член на ЕС?”. Отговорът беше еднозначен.”  Запитан дали има риск Ердоган отново да пусне мигрантите, Чуков заяви, че това е един инструмент за натиск.  „Трябва да се готвим за подобен тип изненади”, коментира анализаторът. Според него има „симптоми” за ситуация, сходна с голямата бежанска вълна от 2015 г. „Имаше пресконференция на Форума на сирийските асоциации, в която те коментираха, че сирийските бежанци не издържат повече в Турция и организират така наречения „Поход на надеждата”, в който са се записали над 50 000 човека, естествено в посоката на Европа”, каза арабистът.  Той добави, че през 2015 г. същият този форум е бил организирал по-малка подобна група с брой 15 000 и с различен лозунг – „Преминаващи и нищо повече”. „Видяхте обаче, че броят беше милион и половина”, допълни Чуков. За него крайната точка на подговяният сега „поход” отново е Германия, а групата, която идва от Турция към България е много по-малка от тази, идваща от Гърция. Според анализатора турската страна отдавна е в „орбитата” на Русия или Китай, които инвестират в нея. Той обясни, че САЩ са предложили създаването на многонационални сили по границата Сирия-Турция – сили с държави, предимно членки на ЕС. Ердоган е отхвърлил това предложение и според арабиста в това отношение в Турция се наблюдават „враждебни, анти-западни лозунги”. Всеки ден в турската преса има антизападни, антиамерикански и антиевропейски лозунги, изтъква той. „Ние сме съседи и трябва в рамките на възможното да преговаряме с Турция. Но не мога да прогнозирам до колко е възможно човек да преговаря с един ядосан Ердоган”, коментира той възможността на България да преговаря с турската страна в подобна ситуация. ", "date": "2019.03.13", "title": "Проф. Владимир Чуков: 50 хиляди сирийци тръгват на поход към Европа"}
{"url": "http://epicenter.bg/article/Karakachanov-provede-sreshta-s-nachalnika-na-Generalniya-shtab-na-Vaorazhenite-sili-na-Azerbaydzhan/177497/2/0", "text": "Министърът на отбраната Красимир Каракачанов разговаря днес, 13 март, с първия заместник-министър на отбраната и началник на Генералния щаб на Въоръжените сили на Република Азербайджан генерал-полковник Наджмадин Садъков. Това съобщиха от пресцентъра на министерството на отбраната.   Срещата е в рамките на тридневното официално посещение на азербайджанската военна делегация в нашата страна.   Министър Каракачанов и генерал-полковник Наджмадин Садъков обсъдиха въпроси, свързани с регионалната сигурност. Те подчертаха необходимостта от задълбочаване на двустранното сътрудничество във военната и военно-техническата област.", "date": "2019.03.13", "title": "Каракачанов проведе среща с началника на Генералния щаб на Въоръжените сили на Азербайджан"}
{"url": "http://epicenter.bg/article/-Obedineni-patrioti-quot--otnovo-ne-se-razbraha-za-badeshtoto-si-yavyavane-na-evroizborite-/177499/2/0", "text": "Не мога да ви кажа, как „Обединени патриоти“ ще се явим на евроизборите, явно утрото е по-мъдро от вечерта. Най-добрият вариант е да запазим коалиция „Обединени патриоти“. Това каза лидерът на ВМРО Красимир Каракачанов след среща на Коалиционния съвет предаде Агенция „Фокус“.  Относно изказване на Валери Симеонов, че НФСБ и ПП „Атака“ имат непреодолими различния и няма как да се явят заедно, той отговори:  „Аз мисля, че ако има такива различия, би било добре да дойде да каже. Всички сме заети, но намираме време в името на единството да седнем да говорим. Ако имаш някакви съображения, идваш и ги казваш. Това не ми харесва, това предлагам, колеги.“  „Няма драма да се явим и поотделно, но да запазим един добър човешки тон помежду си, няма проблем. Ако някой иска да се преброим, ще се преброим, няма проблем. Но когато определиш среща, хубаво е да се явяваме, това мисля аз“, изтъкна лидерът на ВМРО.   „Волен Сидеров беше изключително коректен, искаше да седнем трите формации да разговаряме“, заяви Каракачанов.  Той отбеляза, че ВМРО са започнали подготовка за самостоятелно явяване на евроизборите. „Ние сме я започнали. Пак казвам, че най-добрият вариант е да запазим коалиция „Обединени патриоти. Ако това не е възможно, ще се договорим да бъдем коректни един към друг, и всеки може да се яви поотделно, ако иска, но е хубаво тези неща да се изговарят“, допълни лидерът на ВМРО.  „Г-н Сидеров имаше желанието, той беше инициатор на тази среща, имаше желание да седнат трите формации на една маса и всеки да си каже какво мисли. Това беше мнението на г-н Сидеров, нищо друго освен това не сме обсъждали“, изтъкна Каракачанов. „Ние се готвим, преговори ако има-има, ако няма-няма“, поясни той.   ", "date": "2019.03.13", "title": "„Обединени патриоти\" отново не се разбраха за бъдещото си явяване на евроизборите "}
{"url": "http://epicenter.bg/article/Tsvetanov--Chista-spekulatsiya-e-tvardenieto-na-BSP--che-pravitelstvoto-dava-pari-samo-na-obshtini-na-GERB/177500/2/0", "text": "Чиста спекулация е твърдението на БСП, че правителството дава пари само на общини на ГЕРБ. Първо - общините не са \"наши\" и \"ваши\" и второ - нима в населените места, където управлява ГЕРБ, не живеят членове и симпатизанти на БСП и не се възползват от подобрената среда за живот.  Това написа на личната си страница във Фейсбук председателят на парламентарната група на ГЕРБ и зам.-председател на партията Цветан Цветанов. Ето какво още сподели той:  \"Това заявих днес пред жители на Харманли, които посетиха Народното събрание по покана на депутата от ГЕРБ-Хасково Георги Станков. Поздравих кмета Мария Киркова и нейния екип, тъй като благодарение на тяхната работа Харманли получи доста държавни средства, които модернизираха града. С гостите от Хармални обсъдихме и темата с промените в Закона за вероизповеданията. Заявих категорично, че направихме промените, водени единствено от желанието да пресечем въшното финансиране на вероизповеданията у нас и така да гарантираме националната сигурност. Подчертах, че манипулациите на БСП ясно подсказват, че този казус ще залегне сериозно в тяхната предизборна платформа без да имат скрупули, че се заиграват със страховете на хората. Подобен случай наблюдавахме през 2016 г., когато темата с бежанците бе водеща в кампанията на БСП и жителите на Харманли много добре помнят всичко това\".", "date": "2019.03.13", "title": "Цветанов: Чиста спекулация е твърдението на БСП, че правителството дава пари само на общини на ГЕРБ"}
{"url": "http://epicenter.bg/article/Pargov--BSP-shte-podkrepi-doklada-na-kmeta-sreshtu-garantsiya-za-novo-uvelichenie-zaplatite-na-shofyorite/177502/2/0", "text": "БСП ще подкрепи доклада на кмета Йорданка Фандъкова за увеличение на основните заплати на шофьорите на 1150 лева само срещу гаранция, че ще има следващо повишение на възнагражденията на работещите в столичния транспорт през юни или септември. Това заяви председателят на БСП - София и на групата на социалистите в Столичния общински съвет Калоян Паргов след края на продължилите близо три часа спорове и дебати между членовете на Комисията по транспорт и туризъм и представители на протестиращите шофьори, съобщиха от пресцентъра на БСП - София.  Той предложи в Доклада на кмета Йорданка Фандъкова да бъде добавен текст, с който тя поема ангажимента, че при актуализацията на бюджета на Столична община (СО) на 6-месечието и/или на 9-месечието ще бъдат отделени средства за ново увеличение на заплатите и основната ще стигне до 1250 лева. Това предложение беше отхвърлено, а представителите на шофьорите напуснаха залата ядосани и със закани, че протестите ще продължат. Предвид бурните освирквания на събралите се пред входа на Столична община протестиращи шофьори, Андрей Иванов от ГЕРБ стигна до идеята, че предложението на Калоян Паргов може да бъде прието като решение на Комисията по транспорт и туризъм. При последвалото гласуване всички членове бяха \"За\".  \"На заседанието на Комисията се въздържах от подкрепа на Доклада на кмета Фандъкова, защото не чух да са удовлетворени от предложенията в него работещите, които ни потърсиха за помощ от името на всичките над 1200 протестиращи, коментира Калоян Паргов, който е заместник-председател на Комисията по транспорт и туризъм. - Но ако на сесията в четвъртък, Общинският съвет потвърди приетото от Комисията по транспорт решение при актуализацията на бюджета на СО на 6-месечието и/или на 9-месечието да бъдат отделени средства за ново увеличение на заплатите и основната да стигне до 1250 лева, БСП ще подкрепи Доклада на кмета. При това положение ние ще смятаме, че този Доклад е първа стъпка, която със сигурност ще доведе след себе си и втора в рамките на този политически ангажимент и воля, които кметът Фандъкова ще поеме\".  Калоян Паргов отбеляза, че работата на шофьорите в градския транспорт по никакъв начин не бива да бъде подценявана. \"Тези хора носят огромна отговорност за живота на хиляди граждани, които превозват всеки ден и ако не са удовлетворени от заплащането, ако работят под стрес, те са заплаха за нашата сигурност, коментира още той. - Управляващите в София са длъжни да направят всичко възможно поне в този сектор нещата да се подредят. Инвестициите в превозни средства са нещо добро, но е много важно и работещите да бъдат удовлетворени\".  ", "date": "2019.03.13", "title": "Паргов: БСП ще подкрепи доклада на кмета срещу гаранция за ново увеличение заплатите на шофьорите"}
{"url": "http://epicenter.bg/article/Pravnata-komisiya-varna-preferentsiite-na-staroto-im-nivo-ot-7-/177503/2/0", "text": "Парламентарната комисия по правни въпроси прие на първо четене предложените от ГЕРБ промени в Изборния кодекс, с което върна стария 7-процентов праг на преференциите.  „За“ законопроекта гласуваха 9 народни представители, двама бяха „против“, а един гласува с „въздържал се“, съобщи \"Фокус\".   Най-голямата управляваща партия първо вдигна прага на преференцията, а след обществената реакция, реши да преразгледа становището си.   Измененията в Изборния кодекс, които правеха на практика невъзможно пренареждането на кандидат-депутатските листи бяха наложени от мнозинството на среднощно гласуване на 14 февруари. От ГЕРБ не се вслушаха в нито един от аргументите на опозицията и това стана причина депутатите от БСП да напуснат пленарната зала. На 18 февруари обаче премиерът и лидер на ГЕРБ свика на извънредно заседание Изпълнителната комисия на партията и бе решено да се върне старият праг на преференциите. Междувременно президентът Румен Радев наложи вето върху промените в Изборния кодекс, но мнозинството не се съобрази с аргументите на държавния глава и го отхвърли, независимо че те бяха свързани основно със същия проблем - променения праг на преференцията. Така се стигна до нов законопроект за промени в Изборния кодекс. Нов проект написаха и от ДПС, които държат на висок праг на преференцията. Парламентарната правна комисия обаче отхвърли предложените от ДПС промени в изборното законодателство. Те искаха квотата за преференцията да остане не по-малка от районната, националната и общинската за съответните избори. Те предложиха текстът за задължителното гласуване да бъде заличен, както и да бъде премахната опцията „Не подкрепям никого“. От ДПС настояваха да бъдат въведени отменените правила за образуване на избирателни секции извън страната, действали през 2014 и 2015 г. От Движението предлагаха още в случаите, в които кампанията се води на друг език, да се осигурява превод на български език. Партията искаше и в помещенията на всяка секционна избирателна комисия да се поставят по две камери за онлайн наблюдение.  В преходните и заключителни разпоредби на законопроекта на ДПС бяха предвидени текстове, според които за евроизборите през 2019 г. ЦИК въвежда поетапно машинно гласуване в определени от нея секции, но не по-малко от половината от общия брой секции. Според ДПС за всички следващи избори ЦИК трябва да въвежда само машинно гласуване във всички секции с изключение на специализираните. От ДПС настояха след изборите за ЕП през 2019 г. гласуването да не може да бъде комбинирано, а да се извършва само машинно.", "date": "2019.03.13", "title": "Правната комисия върна преференциите на старото им ниво от 7%"}
{"url": "http://epicenter.bg/article/Kak-glasuvaha-balgarskite-evrodeputati-po-rezolyutsiyata-za-otnosheniyata-s-Rusiya/177508/2/0", "text": "На 12 март в Страсбург Европейският парламент прие Резолюция относно състоянието на политическите отношения между ЕС и Русия. Тя бе приета с 402 гласа „за“ и 163 - „против“.  Припомняме, че според текста на резолюцията Русия не може да бъде считана за „стратегически партньор“. В нея се призовава да се приемат допълнителни санкции срещу страната и да спре строежа на проекта Северен поток 2, който може да засили зависимостта на ЕС от вноса на руски газ и да застраши вътрешния пазар на Евросъюза.  Как гласуваха българските евродепутати? От VoteWatchEurope става ясно, че БСП и ВМРО са били против резолюцията.  Николай Бареков и Владимир Уручев (ГЕРБ) са се въздържали, Емил Радев (ГЕРБ) не е участвал в гласуването, докато останалите 4 евродепутати от ГЕРБ, Светослав Малинов (ДСБ) и всички представители на ДПС са гласували в подкрепа на резолюцията. Тоест, от 17 наши  представители „за“ са гласували девет, против – 5, а с „въздържал се“ – двама. Един не е участвал във вота.  Източник: obshtestvo.net", "date": "2019.03.13", "title": "Как гласуваха българските евродепутати по резолюцията за отношенията с Русия"}
{"url": "http://epicenter.bg/article/Borisov-pristigna-v-Azerbaydzhan-za-Sedmiya-globalen-bakinski-forum-/177509/2/0", "text": "Министър-председателят Бойко Борисов пристигна в Азербайджан, където ще участва в Седмия глобален бакински форум. Това съобщиха от правителствената информационна служба.  По време на посещението си в Баку премиерът Борисов ще се срещне с президента на Азербайджан Илхам Алиев. Основна тема на разговорите ще бъде енергетиката. България разглежда Азербайджан като основен източник за диверсификация на доставките на природен газ с цел повишаване на енергийната сигурност на страната ни и в региона на Югоизточна и Централна Европа.  Втората важна тема, която ще дискутират премиерът Борисов и президентът Алиев, е възможността за участие на Азербайджан в хъба „Балкан“.  Отчитайки стратегическото енергийно партньорство между двете държави, българската страна визира Азербайджан като един от източниците на газ за хъба „Балкан“ и предлага по-тясно сътрудничество по реализацията на този проект. Миналата година стартира предпроектно проучване на проекта за изграждане на регионалния газов разпределителен център „Балкан“, което е съфинансирано от ЕС.  По време на срещата си с президента Алиев, премиерът Борисов отново ще постави въпроса за включването на Азербайджан в газификацията на България за битови цели. Въпросът бе обсъждан в рамките на посещението на българския министър-председател в Баку през януари 2018 г.  Премиерът Борисов и президентът Алиев ще обсъдят още транспортната свързаност на България и Азербайджан, възползвайки се от геостратегическото разположение на нашите страни при изграждането на транспортна инфраструктура между Европа и Азия.  ", "date": "2019.03.13", "title": "Борисов пристигна в Азербайджан за Седмия глобален бакински форум "}
