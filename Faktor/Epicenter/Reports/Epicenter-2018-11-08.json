{"url": "http://epicenter.bg/article/Lisitsi-okupirat-tsyal-kyustendilski-kvartal/167711/2/0", "text": "Лисици окупират кюстендилския квартал „Герена“ през последните два дни, алармираха кюстендилци в социалните мрежи. Само през вчерашния ден са забелязани три животни, които са гостували дори на кюстендилската болница,, пише „Монитор“.   „Аз самия видях една от лисиците в двора на здравното заведение в града. След малко се появи още една. Това нещо се случва за първи път. Те дори не се стреснаха, докато ги снимах“, разказва кюстендилец.   Най-вероятно лисиците са слезли от „Хисарлъка“, което обаче предизвиква учудване сред местните жители. „Явно животните търсят храна, нямаме обяснение. Не зная как не се страхуват от бездомните кучета“, коментират още кюстендилци.   Подобно нашествие на лисици, които буквално са се превърнали в питомни беше забелязано и в парк „Рила“ край Дупница.   „Когато и да отидеш да се разходиш в парка все ще срещнеш лисица. Преди около месец седнахме на едно заведение и какво да ви кажа. Лисицата се доближи до масата, детето даже тръгна да я гали. Представете си, че те вече нямат страх от нас“, обяснява и кметът на дупнишкото село Бистрица, Кирил Огненски.", "date": "2018.11.08", "title": "Лисици окупират цял кюстендилски квартал"}
{"url": "http://epicenter.bg/article/Izvanredno--Tsatsarov-iska-imunitetite-na-Elena-Yoncheva--Veselin-Mareshki-i-oshte-chetirima-deputati/167664/2/0", "text": "Днес, 08.11.2018 г. г , обяви прокуратурата на сайта си.   Исканията са свързани със започване на наказателно производство.  Сред народните представители са депутатите от БСП Елена Йончева и Георги Михайлов, Веселин Марешки, Кръстина Таскова и Пламен Христов от \"Воля\" и Борис Кърчев от ГЕРБ.  .     Проверката е започнала след сигнал на Делян Добрев от ГЕРБ, след което в Специализираната прокуратура е образувано досъдебно производство за извършени финансови операции с парични средства, присвоени от фалиралата КТБ и са прикривани чрез офшорна компания – „Далий Трейдинг Лимитид“. За средствата \"се знае или предполага\", че са придобити чрез престъпление, смятат от прокуратурата.   Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление –   действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък.   В хода на разследването е установено, че на 17.04.2012 г., на основание чл. 113 от Търговския закон,   /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД.   В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева. Всеки от учредителите /„Авторска телевизия“ ЕООД и „Далий Трейдинг Лимитид“/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва: - съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.; - съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД.   На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“.  Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство    Искането за разрешение  а възбуждане на наказателно производство, на основание чл. 70 ал. 1 от Конституцията на Република България, по отношение на  , е за престъпления по чл. 219 ал. 3 вр. ал. 1 НК /   В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания  - София /СБАЛХЗ ЕАД/ към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение.   -  . Спрямо тях, по досъдебно производство, започнало в ОП Варна, са повдигнати и предявени обвинения за престъпления по чл. 213а ал. 2 т. 4 вр. ал. 1 вр. чл. 26 ал. 1 НК /изнудване/. По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията. Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК /сговаряне на извършване на престъпления, чрез които се цели да се набави имотна облага/. Даденото вече съгласие от народните представители не включва и обвинението за това престъпление. Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия /по-високи цени спрямо другите доставчици/.     , за престъпления по чл. 255 ал. 3 вр. ал. 1 т. 2, т. 6 и т. 7 НК /избягване на установяването и плащането на данъчни задължения в особено големи размери/. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова че през месеците юни – юли 2015 г. в гр. Стара Загора, като управляващ „Би Би Си Кейбъл“ ООД избегнал плащането на данъчни задължения в особено големи размери – 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит.  В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ“ ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев.   Исканията на главния прокурор касаят разрешение за възбуждане на наказателно производство срещу всеки от народните представители и извършване на действия по разследването, засягащи правата им, както и привличане като обвиняем, при наличие на предпоставките за това, съобразно НПК. Съобразно чл. 31  ал. 3 от Конституцията,  обвиняемият се смята за невинен до установяване на противното с влязла в сила присъда.  ", "date": "2018.11.08", "title": "Извънредно! Цацаров иска имунитетите на  Елена Йончева, Веселин Марешки и още четирима депутати"}
{"url": "http://epicenter.bg/article/Elena-Yoncheva--Shte-si-dam-imuniteta-i-se-nadyavam-deloto-barzo-da-vleze-v-sada/167673/2/0", "text": "\"Това са абсурдни обвинения. Тези клевети отдавна се лансират от депутатите от ГЕРБ. Няколко пъти призовах компетентните органи да направят проверка. Запозната съм с методите за репресии на ГЕРБ. Това е класически опит за сплашване\", заяви Елена Йончева по повод обвиненията на прокуратурата в пране на пари. Пред журналистите в парламента се изказа и другият социалист, погнат от прокуратурата, Георги Михайлов. Лидерът на БСП Корнелия Нинова обясни, че партията застава зад двамата народни представители, но те доброволно ще се откажат от имунитета си. \"Обвиненията идват два дни, след като поискахме международни лаборатории да проверят качеството на пътищата у нас\", добави социалистката.   \"Ще си дам имунитета и се надявам делото бързо да влезе в съда, за да се види на каква схема за сплашване е подложен български депутат\", каза още депутатката от БСП   \"Няма да изключим от парламентарната група Елена Йончева и Георги Михайлов. Решихме те доброволно да се откажат от имунитета си. Това са две ярки остриета на БСП. Смятаме, че с разкритията си те може да са предизвикали тези обвинения. Ние стоим твърдо зад тях, защото смятаме, че са невинни\", обяви лидерът на БСП Корнелия Нинова.   Главният прокурор Сотир Цацаров поиска днес имунитета на Елена Йончева заради разследване за пране на пари в особено големи размери по чл. 253 ал. 5 вр. ал. 1 НК. Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък.  ", "date": "2018.11.08", "title": "Елена Йончева: Ще си дам имунитета и се надявам делото бързо да влезе в съда"}
{"url": "http://epicenter.bg/article/Borisov-alarmira-za-dve-golemi-opasnosti-i-posochi-koe-mozhe-da-schupi-Evropa/167674/2/0", "text": "Хубаво е, че днес тук имаме за пример граница на север Финландия и каквато е на юг - България. Преди 4 г. предупредих какво ще стане в Европа, ако не се вземат незабавни мерки за външните граници. България взе своите мерки и гарантира сигурността, други не го направиха и Европа се счупи по средата от имиграционна криза. Това заяви премиерът Бойко Борисов на конгреса на ЕНП, който се провежда в Хелзинки, предаде Канал 3.   „Би трябвало да се чуваме, тези, които сме на първа линия. Няма да говоря за двойния стандарт, който бе приложен към България, Румъния и Гърция, но това е друга тема - независимо, че всички институции в Европа казваха, че България и Румъния особено за по въздух са готови за Шенген”, подчерта Борисов.   „И договорът за приятелство със Скопие никак не беше лесен за подписване от България, но дадохме пример със Заев как една партия като ГЕРБ и друга в Македония - социалдемократи, могат да постигнат един договор. И го направихме, защото смятаме, че като партия от ЕНП, перспективата на Македония за ЕС и НАТО минава през този договор”, отбеляза още Борисов.   „И като се събираме и вземаме решения в ЕНП, има ли дисциплина или няма? Като ЕНП извикахме ли да питаме колегите в Гърция и Македония, вие къде искате да видите вашата държава в ЕС и НАТО или обратно и те да ни кажат. Ето тук е Вучич - огромна работа върши сръбският президент и то в много трудно място. Трябва максимално да помогнем на Сърбия”, добави Борисов.   Той посочи според него кои са двете големи опасности за Европа.   „И тук не слагам миграционната криза, защото мисля, че сме я овладели и можем да я овладеем – това е Брекзит. Мишел Барние работи много, но не ви беше интересно да го слушате огромната част от залата, а това може да предизвика голям катаклизъм. Шапка му свалям. Другото е Европа на две скорости. Ако миграцията не счупи Европа, това ще счупи Европа – Европа на двете скорости и евроскептицизмът в страните от Източна Европа ще бъде голям”, каза още Борисов.", "date": "2018.11.08", "title": "Борисов с критики към ЕНП, алармира за две големи опасности и посочи кое може да счупи Европа"}
{"url": "http://epicenter.bg/article/Prokuraturata-razsledva-Elena-Yoncheva-po-signal-na-Delyan-Dobrev/167675/2/0", "text": "Прокуратурата е започнала разследване на социалистката Елена Йончева по сигнал на депутата от ГЕРБ Делян Добрев. По-рано днес главния прокурор Сотир Цацаров поиска имунитета на Йончева и още петима народни избраници.   На 7 юли тази година Добрев обяви, че внася сигнал в прокуратурата срещу социалистката и настоя да бъде проверено дали тя е имала общ бизнес с Цветан Василев чрез офшорна фирма. ГЕРБ предположиха, че става дума за пране на пари и схема, чрез която е източвана банка КТБ.  „Излиза, че съдружникът на госпожа Йончева в тази обща фирма „Оф роуд“ ООД е господин Цветан Василев“, каза тогава депутатът от ГЕРБ. „А според медийната публикация и документите, които ви показах, Елена Йончева има общ бизнес 50 на 50 с Цветан Василев“, добави той. Елена Йончева му отвърна, че това е клевета и ще заведе дело. Тя обвърза действията на ГЕРБ с разследването ѝ за скъп имот в Барселона, чиято собственост, според твърдения в интернет, е свързана с премиера Бойко Борисов.   Йончева и Добрев са депутати от Хасково и са в открит конфликт. Именно социалистката разкри т.нар. „Кумгейт“ в общинската администрация. Оказа се, че роднини и съученици на на Добрев са на ключови позиции в местната власт, а техни фирми печелили стотици хиляди левове по програмата за безплатно саниране.", "date": "2018.11.08", "title": "Прокуратурата разследва Елена Йончева по сигнал на Делян Добрев"}
{"url": "http://epicenter.bg/article/Ninova--Zastavame-kato-edin-zad-Yoncheva-i-Mihaylov---vyarvame--che-sa-nevinni-i-ochakvame-da-se-dokazhe/167677/2/0", "text": "„Цялата парламентарна група на „БСП за България“ заставаме зад Елена Йончева и Георги Михайлов, като един. Разчитаме на бързо и обективно разследване“ Това заяви председателят на БСП Корнелия Нинова пред журналисти в парламента по повод поисканите имунитети на двамата народни представители. „Това са две ярки остриета на БСП. Допускам, че със своите изказвания и поведение те са предизвикали такава реакция, вярваме в тяхната невинност и очакваме разследването да го докаже\", допълни тя. Нинова обясни, че след проведено заседание на парламентарната група, решението е народните представители Елена Йончева и Георги Михайлов доброволно да дадат имунитетите си.     „Съгласен съм да ми бъде снет имунитетът, доброволно го давам. Не смятам, че съм извършил някакви законови нарушения. Заварих болницата, като изп.директор, с 25 млн. лв. задължения и по време на екипа, който ръководих, тя намали своите задължения. Чувствам се напълно спокоен“, заяви народният представител проф. Георги Михайлов. „Нека разследването да продължи, да завърши и смятам, че всички неясноти ще бъдат изчистени“, допълни той.     „Това са абсурдни обвинения. Тези клевети отдавна се лансират от депутатите от ГЕРБ и аз няколко пъти призовах съответните органи да направят проверка. Запозната съм с методите на репресии на ГЕРБ. Това е класическа схема за сплашване“, коментира народният представител Елена Йончева. Тя подчерта, че това обвинение идва само два дни след като е настоявала за независима експертиза на българските магистрали в европейски независими лаборатории.   „Моята работа, като журналист, винаги е била публична и видима. Единственият договор, който съм имала, е за телевизионна техника за заснемане на документални филми за Сирия, Турция и Украйна. Ще си дам имунитета и се надявам делото бързо да влезе в съда, за да се види на какви репресии е подложен един депутат, на каква схема на сплашване“, каза още Елена Йончева. ", "date": "2018.11.08", "title": "Нинова: Заставаме като един зад Йончева и Михайлов - вярваме, че са невинни и очакваме да се докаже"}
{"url": "http://epicenter.bg/article/Tsvetanov-za-deputatskite-imuniteti--Istinata-shte-izleze-v-kratki-srokove/167678/2/0", "text": "Това са нормални процедури. Това заяви председателят на ПГ на ГЕРБ и зам.-председател на партията Цветан Цветанов в Хелзинки по време на конгреса на ЕНП. Думите му са по повод искането на главния прокурор Сотир Цацаров да се снеме имунитетът на шестима депутати, сред които на народния представител от БСП Елена Йончева и лидерът на „Воля“ Веселин Марешки.   „Когато българските институции работят, когато има необходимост да се извършат съответните разследвания и когато депутатите имат съответния депутатски имунитет, това е една процедура, в която главният прокурор сезира българския парламент. Народните представители преценяват дали доброволно да се освободят от този имунитет или да минат през процедура в пленарна зала“, обясни Цветанов.   Според него всички народни представители са с нагласата да се откажат от имунитета, за да могат да бъдат направени съответните проверки.   „И разбира се съдът е този, който ще прецени дали дадено лице е виновно, или не. Но от самия факт, че имаме институции, които работят, самият факт, че имаме депутати, които биха съдействали на разследването - мисля, че истината ще излезе в съвсем кратки срокове и това е целта на всички тези процедури“, обясни още председателят на ПГ на ГЕРБ.   Той коментира и избора на Европейската народна партия кой да е нейният лидер на предстоящите европейски избори.   „Аз съм убеден, че той ще бъде избран безапелационно от днешния конгрес. Хубавото е, че за разлика от другите политически семейства ЕНП има двама кандидати, двама изключително силни и много аргументирани. Но Манфред Вебер беше с няколко идеи по-добър и затова дадох гласа си за Манфред Вебер“, обясни той.", "date": "2018.11.08", "title": "Цветанов за депутатските имунитети: Истината ще излезе в кратки срокове"}
{"url": "http://epicenter.bg/article/Premierat-Borisov-e-nedovolen-ot-distsiplinata-v-ENP/167684/2/0", "text": "Премиерът Бойко Борисов нахока колегите си от Европейската народна партия (ЕНП) заради дисциплината. Той направи изказване, от което беше видимо недоволен от поведението на делегатите залата.   Да си зададем елементарен въпрос – има ли дисциплина в ЕНП, или няма, каза Борисов.   „Дисциплината е най-важното нещо в една организация. Дори днешното поведение на конгреса показва, защо сме толкова уязвими напоследък. Всички ние, които се изказваме, бихме искали да кажем на двамата шпицен кандидати какво бихме очаквали от тях, ако бъдат избрани един ден за ЕК. Това, че един от двамата, безспорно прекрасни оратори, ще бъде посочен не значи, че ако резултатите на партиите, които са тук днес са слаби, а при тази дисциплина не виждам как ще са добри – те просто няма да са кандидати“, коментира Борисов.   По думите му \"с такава дисциплина в партията ние няма как да спечелим\". „Хубаво, говорим за външни граници и е хубаво, че днес имаме тук за пример граница на север каквато е Финландия и граница на юг каквото е България“, коментира той. И припомни, че преди 4 години е предупредил какво ще се случи в Европа, ако не се вземат незабавни мерки за външните граници. „България взе своите мерки и гарантира сигурността. Други не го направиха и Европа се счупи по средата на тема миграционна криза. Цели правителства, държавите е разтресоха от това. Би трябвало да се чуваме тези, които сме на първа линия“, заяви Бойко Борисов.   „Няма да говоря за двойния стандарт, който беше приложен към България и Румъния, и съответно към Гърция. Това е друга тема, независимо, че всички институции в Европа – парламент, комисия, съвет, казваха, че България и Румъния, особено по въздух, са готови за Шенген“, каза още той.   Борисов отбеляза думи на кандидата за председател на Манфред Вебер, че не му трябвали социалдемократи, либерали. „За съжаление го няма в залата да го чуе – в един момент се съобразяваме с тях и създавам проблем на своите партии“, коментира той.   „В този ред на мисли бих искал да кажа, че договорът със Скопие никак не беше лесен за подписване от България, но дадохме пример със Заев как една партия от ЕНП и друга социалдемократи могат да постигнат това. Направихме го, защото считаме, че европейската перспектива за Македония за ЕС и НАТО минават през този договор. Какво се получи - социалдемократите в Македония искат да отидат в ЕС и НАТО, крайната левица в Гърция иска съседът й Македония също да отиде там, нашите сестрински партии в Македония и Гърция не го искат“, коментира българският премиер. „Да си зададем елементарен въпрос – има ли дисциплина в ЕНП, или няма? И като се събираме, взимаме решения и даваме перспектива извикахме ли нашите колеги в Гърция и Македония – вие къде искате да видите вашата държава?“, допълни Бойко Борисов.", "date": "2018.11.08", "title": "Премиерът Борисов е недоволен от дисциплината в ЕНП (видео)"}
{"url": "http://epicenter.bg/article/Zagina-obirdzhiyata-na-Mira-Dobreva/167635/3/0", "text": "Крадецът, който обра дома на Мира Добрева и на още дузина нейни съседи, загина.   Апашът Димитър с прякор Шаката, умрял след падане от 4-тия етаж на кооперация в София, в която влязъл да краде, съобщава \"Телеграф\".   Инцидентът с крадеца става месец след удара в дома на Мира Добрева и съседката ѝ Емона Карагьозова. Жилищата на тв водещата и младата Карагьозова се намират в затворения комплекс в кв. \"Изток\". Те бяха обрани в края на юли. Камери заснели бандита, но лицето му не се виждало, тъй като носел черна кърпа, стигаща до очите.   Шаката изпаднал в кома след удара в земята, а месец по-късно издъхнал в болница.   Около месец след удара на Мира Добрева Шатката решил да обере друго набелязано жилище в нова кооперация в кв. \"Сухата река\". Той се качил до 4-тия етаж. Хванал се за прегради на терасата, но две от тях се счупили и се строполил на паважа.   Инцидентът е регистриран на 15 август през нощта. Будни граждани от блока видели маскирания апаш да лежи на земята и алармирали полицията.", "date": "2018.11.08", "title": "Загина обирджията на Мира Добрева"}
{"url": "http://epicenter.bg/article/Anton-Antonov-stava-direktor-na-Natsionalnoto-TOL-upravlenie-v-API/167666/4/0", "text": "Антон Антонов е назначен за директор на Националното ТОЛ управление в Агенция „Пътна инфраструктура“, съобщават от пресцентъра на АПИ.   Специализираното звено ще се занимава със събирането на електронните пътни такси от 1 януари 2019 г.   Антон Антонов е служител на АПИ от юни 2012 г. От началото на тази година е ръководител на Екипа за внедряване на системата за електронно таксуване на пътищата и е началник на отдел „ТОЛ“ в дирекция „Пътни такси и разрешителни“.   В периода 2005-2009 г. е представител на Министерството на регионалното развитие и благоустройството в Постоянното представителство на България в Брюксел. Завършил е „Счетоводство и финанси“ в Университета Оксфорд Брукс, Англия и има магистратура по бизнес администрация от Университета Уорик в Ковънтри, Англия.", "date": "2018.11.08", "title": "Антон Антонов става директор на Националното ТОЛ управление в АПИ"}
{"url": "http://epicenter.bg/article/Prof--Iskra-Baeva--Oktomvriyskata-revolyutsiya-sazdade-nuzhnata-alternativa-na-kapitalizma/167649/11/0", "text": "Постиженията на западните социални държави нямаше да са възможни без Октомврийската революция в Русия и създадената от нея алтернатива на капитализма, каквато представляваше СССР. Такова мнение изрази в предаването „12+3“ по БНР историкът проф. Искра Баева по повод 101-вата годишнина от 7 ноември 1917, когато болшевиките взимат властта в Русия.   „Като всяка голяма революция, Октомврийската оставя своите последствия и поуки за бъдещето. Не бива да забравяме, че Октомврийската революция е опит за изграждане на социално справедлив свят с методи, които не могат да го осигурят. Насилието дава своите отровни плодове и унищожава и най-светлите идеи“, смята Баева. „Октомврийската революция създава алтернатива на господстващата капиталистическа система, която я кара да се съобрази със социалните постижения или поне със социалната пропаганда на СССР“, допълва историкът. Според нея след събитията в края на 80-те и началото на 90-те изчезва конкуренцията на международната сцена, с което се връщат и „старите порядки“ на капитализма. „Винаги за човечеството е добре да има алтернативи, които се борят, и в тази борба успяват да реализират поне някакви човешки цели“, заяви Баева. Според нея самата Октомврийска революция има по-голяма цел от взимането на властта в Русия. „Болшевиките и Ленин взимат властта с определена цел – да реализират идеите на Маркс. Но самият Ленин не смята, че това може да стане в условията на социално изостаналата Русия, а иска това да събуди революция там, където тя трябва може да стане – в развитите Западни държави“, разказа Баева. По-късно Ленин се опитва да се върне към определени капиталистически практики чрез неговата Нова икономическа политика в рамките на СССР, но този курс е прекъснат от Сталин.    ", "date": "2018.11.08", "title": "Проф. Искра Баева: Октомврийската революция създаде нужната алтернатива на капитализма"}
{"url": "http://epicenter.bg/article/I-neka-ednata-raka-znae-kakvo-pravi-drugata--Literaturovedski-uvlecheniya/167654/6/0", "text": " чрез книгата си„И нека едната ръказнае какво прави другата“  / интересно, интелигентно и с вкус ни представя един различен поглед към „балканския човек“, към човека днес, чрез изразните средства на литературния анализ. Зад чисто научния и академичен език на изследването, ще научите и опознаете  духовна територия, свързана с нашата народопсихология и нрави днес.   Защо е важно и интересно това литературно „увлечение“ на авторката? Защото, както тя самата пише: „Културната и собствено литературна стойност ще еволюират във времето, а смяната на въприемателните хоризонти неуморно и ( интер ) активно ще я допълват.“   Книгата на Снежана Зарева – Гарфинкъл  е мозайка от тематично обединени анализи на ключови, придобили популярност, класически творби на българската художествена литература, като тя търси пресечните й  точки с  фолклор, психология, живопис, социология, история, всекидневен живот. Ще се докоснете до четиво, в което ще откривате  и съпоставяте националните ни и външни художествени  модели,  народопсихологически архетипи, компенсаторни матрици.   Авторката е избрала и ни предлага непреднамерено демитологизиращ прочит на творби, които социалистическата идеологема бе провъзглсила за еталонни. Снежана Гарфинкъл засяга и анализира поведението на твореца в силно идеологизирана и пределно манипулативна среда, на базата на културно исторически и литературни източници се гради конструкта  „балкански човек”, търси мъжко-женските му проявления във времето. . .   Авторката е динамичен, търсещ дух, истински интелектуалец, пътешественик в географския и духовен смисъл, тя изследва литературата не в стерилната среда на научен институт, а чрез срещите си с хора, съдби и събития в атмосферата на живия живот. Както може да се очаква от книга с подобно заглавие -     – в нея се говори за съотносимост и диалогична осъзнатост на познавателните процедури – „лявата и дясната ръка” на изследователя ( а и на читателя) да се синхронизират от някаква солидарна идея, независимо от различията в мирогледа, ориентацията и подоходите към обекта на изследване. Ще разпознаете книгата и по нейната светла корица с детайл от произведение на прочутия нидерландски художник Мориц Ешер.   Д-р Снежана Зарева- Гарфънкъл е дългогодишен преподавател по теория на литературата в Софийски Университевт „Св. Климент Охридски”. Като стипендиант на фондация „Фулбрайт” заминава за  САЩ, където изнася лекции в Пенсилванския Университет (PEN) и в университета „Рътгърс” (Rutgers). Автор е на книгата „Ред и суматоха в литературната художествена творба”, на докторската монография „Хуморът в българската литература от Освобождението до Първата Световна война”, както и на редица статии, студии, литературоведски изследвания, есета и критически рецензии.     ", "date": "2018.11.08", "title": "И нека едната ръка знае какво прави другата: Литературоведски увлечения"}
{"url": "http://epicenter.bg/article/Tramp-kam-zhurnalist-ot-CNN--Vie-ste-grub--uzhasen-chovek-/167631/7/0", "text": "\r\n \r\n   \r\n Акоста зададе на Тръмп въпрос за движещия се към САЩ керван с мигранти, но не беше удовлетворен от отговора и продължи спора си с президента. Той помоли представителя на медиите да си седне на мястото и водещата на пресконференцията се опита да вземе микрофона, но репортерът отказа и продължи да задава въпроси за предполагаемата руска намеса в изборите през 2016 година. \r\n   \r\n \"Наистина мисля, че трябва да ме оставите да управлявам страната, а вие - да управлявате Си Ен Ен. Си Ен Ен би трябвало да се срамуват, че работите за тях. Вие сте груб, ужасен човек\", заяви Тръмп. \r\n Тръмп каза на друг репортер, че \"не му е фен\" и нареди на няколко да седнат на местата си. \r\n Президентът на САЩ добави, че би предпочел да използва по-мек тон, но трябва да се бори с негативното и некоректно отразяване в медиите, предаде ДПА. \"Бих се радвал да използвам умерен, скучен тон\", подчерта той пред медиите в Белия дом, но добави, че трябва да се защитава. \r\n \"Когато не се отнасят честно към вас, наистина нямате друг избор\", каза Тръмп. \r\n   \r\n Президентът на САЩ заяви, че Майк Пенс ще бъде редом с него като кандидат за вицепрезидент на изборите през 2020 г., на които Тръмп се надява да спечели втори мандат. Той попита присъстващия в залата вицепрезидент дали ще се кандидатира заедно с него и Пенс даде съгласието си. \r\n   \r\n Той съобщи също, че обмисля възможността за персонални промени в правителството си. \r\n   \r\n \"Аз съм много доволен от работата на голяма част от моя кабинет. Обсъждаме до колко отделните хора са най-подходящи за съответните длъжности. Знаете, това е съвсем естествена и много разпространена практика винаги след междинни избори“, каза Тръмп.  Оценката му за държавния секретар е: \" Майк Помпео се проявява прекрасно, той свърши великолепна работа \". \r\n   \r\n Тръмп даoe висока оценка и за работата на министъра на вътрешните работи Райън Зинке, когото по-рано бяха обвинили в разхищение на бюджетни средства: \"Обсъждаме този въпрос, искам да проуча всичко, което говорят по темата. Мисля, че той върши прекрасна работа, но трябва да видим и как стоят нещата \". И уточни, че е \"възможно“ по този повод да изрази мнение, „примерно след седмица \". \r\n   \r\n На пресконференцията американският президент отказал да отговаря на въпроси, свързани с по-нататъшната съдба на министъра на правосъдието на САЩ и главен прокурор Джеф Сешънс и на неговия първи заместник Род Розенщайн. \"Бих отговорил на този въпрос в друго време \", лаконично приключил темата Тръмп. \r\n   \r\n В понеделник сенаторът, републиканец, от Южна Каролина Линдси Греъм предположи, че правосъдният министър и главен прокурор на САЩ Джеф Сешънс може да подаде оставка след междинните избори, а в началото на 2019 година неговият заместник да поеме длъжността. \r\n „Удари часът, демократите и републиканците в САЩ да преодолеят междупартийните си вражди, за да продължим икономическия бум“, заявил на пресконференцията американският президент и добавил че, републиканците са готови да се заемат с преодоляване на споровете с демократите и да започнат разследване срещу тях в Сената на Конгреса. \"Надявам се, в следващата година да можем заедно [демократи и републиканци] да работим за подобряване на живота на американците, в това число и по въпросите за икономическия растеж, инфраструктурата, търговията, намаляване на цената на лекарствата, отпускани по рецепта \", отбелязал държавният глава.  \r\n   \r\n \"Те може би могат да играят тази игра, но ние пък можем да я играем по-добре \", добавил президентът, докато говорел за възможността да се инициира разследване в Сената на Конгреса срещу демократите за изтичане на секретна информация, ако демократите започнат да разследват републиканците в Долната Камара на представителите. \r\n   \r\n Малко по-късно Тръмп поиска и получи оставката на министъра на правосъдието. \r\n", "date": "2018.11.08", "title": "Тръмп към журналист от CNN: Вие сте груб, ужасен човек!"}
{"url": "http://epicenter.bg/article/Kubrat-Pulev-veche-e-visshist/167692/8/0", "text": "13 дни след като извоюва по категоричен начин правото да бъде за трети път в кариерата си официален претендент за световната титла по бокс в тежка категория, Кубрат Пулев свърши още едно важно нещо в живота – дипломира се като бакалавър от НСА „Васил Левски” в София, предаде БТВ.   Пулев, който на 27 октомври пред 130 000 зрители в „Арена Армеец” надви в 12-рундова тактическа битка британеца Хюи Фюри в елиминационния двубой на Международната боксова федерация (IBF), получи тържествено дипломата си от ректора на висшето учебно заведение проф. Пенчо Гешев.   Облечен в елегантен костюм с вратовръзка и широко усмихнат (очевидно тога с размерите на почти двуметровия и тежащ 110 кг боксьор не е могло да се намери), Кубрат едва закрепи академичната си шапка за дипломиране върху главата, но участва активно в церемонията и заедно с останалите си колеги-дипломанти накрая хвърли черната шапка за късмет.   Дипломната работа, с която Кубрат Пулев защити бакалавърска степен се казва „Личностни характеристики и нагласи за агресивно реагиране при състезателите по бокс”. Научен ръководител на Кобрата бе доц. Галина Домусчиева-Роглева. На защитата му присъстваха преподаватели от катедра „Тежка атлетика, бокс, фехтовка и спорт за всички”.   И така, след 27 мача и 26 победи на професионалния ринг, по-големият от двамата братя Пулеви също изкова дипломата си за висше образование. А тук с 2-1 води по-малкият Тервел, който освен бакалавър от НСА има и юридическо образование, което завърши преди няколко години.  ", "date": "2018.11.08", "title": "Кубрат Пулев вече е висшист"}
{"url": "http://epicenter.bg/article/Vasil-Petrov-nae-helikopter-za-kontserta-si-v-NDK/167656/10/0", "text": "Легендата на джаза Васил Петров взе първите си уроци по пилотиране броени дни преди мегаспектакъла \"СИНАТРА: ВЕГАС\" 2, който ще се проведе на 12 ноември от 20.00 ч. в Зала 1 на НДК. Известният певец издигна хеликоптер във въздуха край София като част от трескавата подготовка за предстоящото си шоу. Концертът ще започне с музикалната тема от филма \"Невъзможна мисия\", а ценителите ще видят звездата в необичайното амплоа на специален агент.    Въпреки страха си от високото, Васил Петров излетя от пистата в Долна баня под ръководството на опитен инструктор. “Напук на притеснението ми, преживяването във въздуха беше фантастично! Красота и чист адреналин”, каза музикантът. Дали той ще стигне с хеликоптера до НДК или ще го включи в концерта, предстои да разберем.    Със сигурност Васил Петров отново ще превърне Зала 1 в елитен джаз клуб за второто издание на „СИНАТРА:ВЕГАС“ - спектакъл, създаден в завладяващия дух на 60-те години. В елегантното шоу музикантът ще представи авторски аранжименти на вечните хитове на Франк Синатра. Специални гости на сцената ще бъдат американската блус и соул звезда Брус Джонсън и поппевецът Орлин Павлов. Към тях ще се присъедини талантливата Михаела Филева.   Мегаспектакълът „СИНАТРА:ВЕГАС“ 2 ще бъде вълнуващ микс от суинг, джаз и боса нова. Музиката ще е под съпровода на „AllStars Биг Бенд” с диригент Антони Дончев, в който влизат едни от най-добрите джаз музиканти на България. Неповторимата атмосфера на Лас Вегас ще бъде допълнена от кабаре балет в пищни сценични костюми по дизайн на Кремена Халваджиян. Хореограф е Алекс Енева, режисьори са Румен Григоров и Алекс Борназ, а идеята  за спектакъла е на Маргарита Тошева, която е и негов продуцент.   Билетите за шоуто са в продажба на цени от 30, 40, 50, 60 и VIP- 80 лева, в мрежата на  и Билетен център НДК.  ", "date": "2018.11.08", "title": "Васил Петров нае хеликоптер за концерта си в НДК"}
{"url": "http://epicenter.bg/article/Rangelov-hlyab/167658/9/80", "text": "   за закваската:   2 с. л. брашно 3/4 кубче прясна мая 1 ч. л.  захар щипка сол   за тестото:  1 кг брашно 1/2 кофичка кисело мляко 4 яйца + 1 жълтък за намазване 1/4 кубче мая 125 г меко масло 1 ч. л. сол 1/2 ч. л. захар   Закваската се приготвя от втасала мая, сол, захар, брашно и топла вода. Трябва да се получи смес, гъста като боза, която втасва половин час. Яйцата се разбиват заедно с млякото и останалата част от маята, после се прибавя и закваската. Слага се постепенно и омекналото масло. Тестото трябва да втаса добре, докато удвои обема си. Разделя се на части. От едната се прави малко топче и плитка. Плитката се прави във формата на конска подкова, а в средата се слага топчето. Останалото тесто се слага в намаслена тава, украсява се и се маже с жълтък. Оставя се да втаса на топло.  Хлябът се пече около 40 минути на 180-200 градуса.", "date": "2018.11.08", "title": "Рангелов хляб за Архангеловден"}
{"url": "http://epicenter.bg/article/Ema-Tompsan-kam-prints-Uilyam--Nali-mozhe-da-te-tseluna-/167661/10/99", "text": "Принц Уилям връчи Ордена на Британската империя на актрисата Ема Томпсън на церемония в Бъкингамския дворец в Лондон, пише Асошиейтед прес, цитиран от Дир.бг Отличието е признание за блестящата кариера на Ема Томпсън. Церемонията за актрисата беше още по-специална, защото принц Уилям е неин приятел. Затова тя каза, че се е изкушавала да го целуне.    - разказа тя. - Попитах го:  , но той каза \"Не\".   Ема Томпсън каза, че ще използва новата си титла \"дама\", за да привлече внимание върху проблемите на децата, които не се хранят пълноценно през ваканциите.", "date": "2018.11.08", "title": "Ема Томпсън към принц Уилям: Нали може да те целуна?"}
{"url": "http://epicenter.bg/article/Mira-Dobreva-progovori-za-izneverite-na-sapruga-si-/167681/10/100", "text": "Тв водещата Мира Добрева проговори за брака си с Жоро Торнев. Наскоро в ефир блондинката сподели, че го е хванала как кръшка по класическия начин - чрез sms-и в телефона му.    Очевидно журналистката няма притеснение да говори за изневерите на мъжа си: „  Постоянно имам интервюта, уморена съм, не ми се излиза. Не мога да кажа, че съм го забравила завинаги. Тежи ми, боли ме, предадена съм, но не си струва жертвата да зарежа всичко. Много ценя Жоро като мъж, изключителен е! Дали ще останем заедно, все още не знам. Умишлено в предаването заговорих за изневерите. Толкова хора го правят, а се крият. Това, че не съм изневерила физически, значи ли, че не съм изневерила в душата си? Мислила съм си за друг мъж, а може да дойде време и аз да го направя“, каза тя в интервю пред в. \"Галерия\".   Мира твърди, че тя и съпругът ѝ живеят скромно и не попадат в графата \"звезден статус\". „Няма успех без цена, но аз не платих с много жертви. Имам семейство и две деца.   Допреди две години живеехме много на тясно, в гарсониера. Работя в държавна телевизия и нямам много пари, бюджетиран ми е животът, но е хубаво, че не живеем много богато“. ", "date": "2018.11.08", "title": "Мира Добрева проговори за изневерите на съпруга си  "}
{"url": "http://epicenter.bg/article/Alen-Delon-na-83---krasivoto-losho-momche-s-angelsko-litse-i-dyavolska-dusha-/167682/10/100", "text": "Романтичен пронизващ поглед, иронична усмивка – какво повече се иска за едно лице, изтъкано от греховност? Милиони жени по цял свят въздишали над снимките на френския секс-символ.   Дори и днес Ален Делон е еталон на мъжката красота за много представителки на нежния пол. Актьорът никога не криел пороците си – алкохол, връзки с мафията, престъпления и опасни интриги с жени. И признавал, че държи постиженията си именно на дамите.   Влюбчивият Ален не можел да живее без страстни трепети в сърцето, но дори и когато бил обвързан, не се и опитвал да пази вярност. Делон не вярва в моногамията и има свободни възгледи за брака. Официалните връзки изобщо не променяли стила му на живот и той прекарвал свободното си време в компанията на манекенки и проститутки.   Ален имал късмет с постоянните си партньорки – случил на интелигентни жени, които му прощавали „малките“ му слабости. Сега вече Ален се е пенсионирал и заявява публично, че жените са зло. Но при това необходимо и задължително зло.    Чудесен повод да си припомним за един от най-големите секссимволи на миналия век...   Ангелско лице и дяволска душа – това е взривоопасният коктейл. И Ален Делон винаги го е знаел. На актьора изобщо не му се налагало да прелъстява някого – момичетата сами му се нахвърляли, очаровани от образа му на герой-любовник... И чак по-късно забелязвали втората му природа, но не намирали сили да зарежат „лошото момче“. Та злото е толкова привлекателно и вълнуващо!    В едно интервю той изпуска следната реплика: „Бих искал всички да ме обичат толкова, колкото аз сам се обичам“. Източник: woman.bg", "date": "2018.11.08", "title": "Ален Делон на 83 – красивото лошо момче с ангелско лице и дяволска душа  "}
{"url": "http://epicenter.bg/article/grisho/167683/10/100", "text": "Българският топ тенисист Григор Димитров и приятелката му Никол Шерцингер се появиха заедно на парти.   Те се събраха за купон на своята приятелка Натали Ромеро, която в края на седмицата ще вдигне сватба. Двамата изненадаха бъдещата младоженка и със специална торта.   Междувременно стана ясно, че Григор Димитров вече е в елитната компания на 30-те най-добре припечелващи от тенис състезатели в историята. В рамките на календарната 2018-а българинът стигна до 28-о място в класацията, въпреки че сезонът му е колеблив и дори - разочароващ като резултати.   На върха на класацията е Новак Джокович, който прибави 11 210 284 долара към парите от наградни фондове през тази година, с което вече има 121 015 598 в сметката си. Сърбинът е и номер едно за годината по финансовия показател, както показват и резултатите. Ноле се завърна на позиция №1 в ранглистата на ATP.   Гришо е 28-ми с обща равносметка от $ 15 902 694, а тази година е добавил в сметката 1 818 849 долара.   Източник: Дир.бг", "date": "2018.11.08", "title": "Гришо и Никол опровергаха слуховете за раздяла, появиха се заедно на парти (Снимки)"}
{"url": "http://epicenter.bg/article/Megan--Nyama-da-obleka-roklya-na-Viktoriya-Bekam/167695/10/84", "text": "Въпреки че Виктория и Дейвид Бекъм бяха гости на сватбата ѝ, Меган Маркъл не е фен на роклите на дизайнерката. \r\n \r\n Меган Маркъл се превърна в истинска модна икона заради безупречния си стил и всичко, което облича, се превръща в тенденция, следвана от хилядите ѝ фенове.   Херцогинята на Съсекс има вкус и принципи, на които държи, когато става дума за облеклото ѝ, пишат от Miss Bloom. Пред Harper's Bazaar Меган споделя:    Оказва се, че моделите на Виктория Бекъм също спадат към тази категория дрехи, изглеждащи добре само на закачалката: \r\n \r\n \r\n \r\n Херцогинята не таи лоши чувства към Виктория, а всичко е въпрос на личен избор и вкус. Меган предпочита да носи рокли, които да съчетае с равни обувки и тъй като е ниска, трябва да внимава как съчетава дрехите си.   Източник: Дир.бг", "date": "2018.11.08", "title": "Меган: Няма да облека рокля на Виктория Бекъм"}
{"url": "http://epicenter.bg/article/Donesi-kafe---stani-izvesten-ili-kak-universitetska-televiziya-tarsi-zhurnalisti--Video-/167702/10/99", "text": "Рекламен клип, в който шефът на Студентската телевизия \"Алма матер\" призовава младежите да кандидатстват за работа, за да станат известни, събра над 17 хил. гледания във \"Фейсбук\" и множество критични коментари заради стила и посланието си.   Във видеото актьорът Башар Рахал, който от няколко месеца е начело на студентската телевизия, влиза в ролята на режисьор. Млада секретарка тича напред-назад с кафето и сметанката му, докато шефът я оглежда одобрително и коментира, че тя \"вече също е известна\". За декор служат стълбите на Софийския университет със статуите на братята Евлоги и Христо Георгиеви.   \"Запомни тази година - това е годината, в която ти стана известен\", казва Рахал и изброява дните за кастинг в различните градове. \r\n   \r\n Клипът е втори от кампанията и е публикуван преди два дни в страницата \"Годината, в която стана известен\". Според обявата се търсят водещи, сценаристи, репортери, редактори и организатори. \r\n   \r\n \"Телевизията си поставя за цел да превърне студентите от консуматори в производители на автентично медийно съдържание. Време е да се роди една нова, млада, смела медия, която показва живота през очите на студентите\", се казва в нея. \r\n   \r\n Рахал реагира на критиките също с пост във \"Фейсбук\". \"Обвинен съм в сексизъм. А ставаше въпрос за сарказъм\", написа той. \r\n   \r\n \"Алма матер\" е студентска телевизия към Софийския университет \"Св. Климент Охридски\" за култура, образование и младежки политики със статут на \"национална обществена телевизия\" в България. Тя е политематичен канал и има лиценз за национално излъчване. \r\n През юни беше съобщено, че Башар Рахал е назначен за директор на студентската телевизия \"Алма матер\" със заповед на ректора на Софийския университет Анастас Герджиков. Той замени на поста Светлана Божилова. \r\n   \r\n Източник: Дневник \r\n", "date": "2018.11.08", "title": "Донеси кафе - стани известен или как университетска телевизия търси журналисти (Видео)"}
{"url": "http://epicenter.bg/article/Meri-Datska-grubo-narushi-protokola--poyavi-se-s-ofitsialna-roklya-i-maratonki-v-Rim--Snimki-/167705/10/84", "text": "Датската принцеса Мери е една от модните икони сред кралските особи в Европа. Едно от последните ѝ модни решения обаче изненада всички. \r\n \r\n Свикнали сме да я виждаме в Prada и високи обувки Louboutin, тази седмица принцесата показа, че и спортната визия не ѝ е чужда, появявайки се с официална бяла рокля и... маратонки Nike.   По време на визитата на принцесата и съпруга ѝ принц Фредерик в Рим 46-годишната австралийка обу бели Nike VaporMax Explorer, съчетани с рокля на Mark Kenly Domino Tan и колан MaxMara.   Супермодерната визия, която можете да видите в стрийтстайловете по целия свят, бе изненадваща, особено за кралска особа от такъв ранг.   Принцесата носеше обеци и брошка във формата на клонче от датския бранд Ole Lynggaard Copenhagen, както и гривна Cartier. \r\n \r\n \r\n \r\n Датската двойка разгледа останките от римските бани в термите на Каракала. Визитата в Италия цели да зазадрави връзките между Дания и страната на Ботуша. Кралската двойка бе приета от италианския президент Серджо Матарела в президентския дворец.   Вечерта Мери и Фредерик присъстваха на прием с представители на над 30 страни.   Източник: Дир.бг", "date": "2018.11.08", "title": "Мери Датска грубо наруши протокола, появи се с официална рокля и маратонки в Рим (Снимки)"}
{"url": "http://epicenter.bg/article/Shryoder--Shte-tryabva-da-priznaem-Krim-za-ruski/167640/7/0", "text": "Крим, рано или късно, ще трябва да бъде признат за руски. Това каза в интервю за в. \"Аахенер нахрихтен\" бившият канцлер на Германия Герхард Шрьодер, цитиран от Нюз.бг. Той припомня, че Крим е бил руски до 1954 г., когато съветският лидер го предава като дар на Украйна. Той също така подчерта, че Европа трябва да възстанови сътрудничеството си с Москва, като добави, че Русия е най-близката съседка и без нея няма да има дългосрочен мир на континента. Герхард Шрьодер е един от най-близките приятели на Путин. След напускането на политиката в Германия Шрьодер работи за водещи руски компании.    ", "date": "2018.11.08", "title": "Шрьодер: Ще трябва да признаем Крим за руски"}
{"url": "http://epicenter.bg/article/Arhangelovden-e/167633/2/0", "text": "На 8 ноември по стар български обичай празнуваме Архангеловден.   Пред престола на Господ винаги стоят седем ангели - наричаме ги архангели. Първият е св. Архангел Михаил, изобразяван с копие в ръка, тъпчещ дявола с крака - неслучайно за него казват, че е най-силният ангел. Той представя Божието слово.   Ангелите са пазителите на хората. Те вярват, че душата не може да напусне тялото ако Свети Рангел, както са преиначили името на Архангел Михаил, не дойде да я прибере.   Легендата разказва, че при подялбата на света на него се е паднало да придружава мъртвите. Архангел Михаил е пратеник на Бога, който прекъсва земния ни път, той прибира душата на човека. Но преди това да стане, според православната вяра, всеки един от нас – християните, при своето кръщение се дарява от Бога с ангел-пазител, който го предпазва от опасности, беди и скърби, а когато човек съгреши, ангелът е този, който му посочва праведния път. Но трябва да внимаваме, този ангел не прощава всички наши грехове, той не е принуден да бди над нас вечно. Ако нещо не му хареса, той може да престане да ни закриля и тогава дори Бог не може да ни помогне.   Колкото по-праведен е бил човек през времето на земния си път, толкова по-чиста отива душата му при Архангел Михаил.    На много места в България се прави курбан за светеца. Пекат се и обредни хлябове, които много приличат на тези, които се приготвят при помени и погребения. Най-често се приготвят по два хляба. На този ден празнуват Ангел, Ангелина, Михаил, Михаела, Райчо, Райна и Рангел.    ", "date": "2018.11.08", "title": "Архангеловден е"}
{"url": "http://epicenter.bg/article/Boyko-Borisov-shte-se-sreshtne-s-finlandskiya-si-kolega-Yuha-Sipilya/167634/2/0", "text": "Премиерът Бойко Борисов се среща тази сутрин в Хелзинки с финландския си колега Юха Сипиля.   Двамата ще обсъдят двустранните отношения и ще се фокусират върху още по-активното сътрудничество в рамките на ЕС. Част от темите на разговор ще бъдат въпроси от европейския дневен ред, както и резултатите от първото Българско председателство на Съвета на ЕС в контекста на предстоящото Финландско председателство, което ще се проведе през втората половина на 2019 г. Министър-председателите на България и Финландия ще обсъдят още европейската перспектива и свързаност на Западните Балкани, актуалните предизвикателства пред ЕС, възможностите за развитие на сътрудничеството между България и Финландия в контекста на Общата политика за сигурност и отбрана на ЕС. По-късно Борисов ще изнесе реч пред конгреса на Европейската народна партия и ще участва в гласуването за водещ кандидат на изборите през май. ЕНП ще избере днес кандидата си за наследник на Жан-Клод Юнкер. За мястото се борят германецът Манфред Вебер и финландецът Александър Стуб. Партия ГЕРБ ще гласува за Вебер. Вебер е \"голям приятел на България и е съвсем естествено да подкрепим представителя на ЕНП, който се предлага от германска страна. Той е от Бавария. Неговата партия - Християнсоциалният съюз, е дългосрочен партньор на ГЕРБ. Манфред Вебер е енергичен, компетентен, всеотдаен и за него сигурността на Европа е от ключово значение\", заяви вчера зам.-председателят на ГЕРБ Цветан Цветанов. Другият кандидат Александър Стуб коментира, че уважава решението на ГЕРБ, но според него изненади все пак са възможни. В конгреса участват и представители на \"България на гражданите\" и СДС, които още не са избрали за кого ще гласуват.  ", "date": "2018.11.08", "title": "Бойко Борисов ще се срещне с финландския си колега Юха Сипиля"}
{"url": "http://epicenter.bg/article/Tarifite-za-BG-pasporti-se-obsazhdali-publichno-na-opashka-pred-DABCh/167638/2/0", "text": "Молбите за българско гражданство, които са блокирани в Агенцията за българите в чужбина, са 20 хиляди, предаде bTV, цитирайки свои източници.   Тарифите за продажба са обсъждани публично на опашката пред агенцията, твърди Галина Атанасова – роднина на потомствени българи от Сан Франциско, която е чакала с месеци документите за гражданство. Тя отишла в агенцията по молба на братовчедите си в Съединените щати, които решили да научат повече за баба им – Вера Христова. Преди цял век жената, родом от Татар Пазарджик, заминава за Щатите.   „Било е няколко години след „Титаник”, на 18 е заминала. Омъжила се за американец и след това са ѝ се родили  трима синове. Тези синове имат деца, внуци. Минаха години, те решиха да потърсят корена си и започнаха мъките”, разказа Галина.   Тя получила генерално пълномощно от братовчедите си и отишла да подаде молбите им за гражданство в Агенцията за българите в чужбина. „Дойдох, та ги оставих и казаха – след 1 месец. И така - 14 месеца....”, разказва жената.   На опашката от чакащи кандидат-българи чула и тарифите: „Тук имаше 30-40 македончета и русначета. Стояха си кротко и мирно и шушукаха точно това, което го чух – на кой колко струва всичко това. Имена не съм чула, но цифри – за някакви 1000 евро, 2000. За всеки различно. И аз се мъчех да чуя, за да разбера на кого да ги дам, за да станат по-бързо”.   Източник, запознат със схемата, разкрива, че молбите, за които са давани подкупи, се разглеждали с предимство: „И съответно ръководителят, който е взел нерегламентирана сума, обичайно такъв тип преписки ги разпределя на доверени служители в тази дирекция, за да може да получи положително становище”.   За арестите в агенцията разбрали и потомците на Вера Христова. „Викам – ето, в такава държава искаш да ставаш български гражданин. Но за тях е сантимент. И за тях е важно да се знае, че са българи”, разказва Галина Атанасова.   Днес, след 14 месеца чакане синът и внукът на Вера Христова - Робинсън, получиха документи за български произход от агенцията. А за гражданство у нас ще кандидатстват още 8 от нейните потомци.   Апелативният съд решава днес дали да остави за постоянно в ареста тримата задържани след спецакцията в Държавната агенция за българите в чужбина. \r\n Бившият председател на агенцията Петър Харалампиев, главния секретар Красимир Томов и сърбина Марко Стойов са обвинени за участие в организирана престъпна група за подкупи и търговия с влияние, като Харалампиев е сочен за ръководител. \r\n   \r\n Според държавното обвинение престъпната схема за подкупи, срещу които се издават удостоверения за български произход, е започнала да действа още от юли миналата година, когато Харалампиев е оглавил агенцията. \r\n", "date": "2018.11.08", "title": "Тарифите за БГ паспорти се обсъждали публично на опашка пред ДАБЧ"}
{"url": "http://epicenter.bg/article/Keremedchiev-za-mezhdinnite-izbori-v-SASht--Ima-chastichna-pobeda-i-za-demokratite--i-za-Tramp/167639/2/0", "text": "На междинните избори в САЩ частична победа има и за демократите, и за президента Доналд Тръмп. Това коментира пред БТВ Милен Керемедчиев, бивш зам.-външен министър.   Победата за демократите е, че превзеха долната камара на Конгреса в САЩ, а Тръмп спечели с факта, че нямаше силна вълна на обединение срещу него, коментира Керемедчиев.   По думите му демократите нямат силна кандидатура, която да извадят на следващите президентски избори срещу Доналд Тръмп и засега той е почти сигурен победител.   Според бившия ни зам.-външен министър американският президент е сбъркал с това, че не е заложил на безспорния икономически растеж през последните две години, а на керваните с мигранти, т.е. на конфронтацията.    Демократите пък не е трябвало да вадят Хилари Клинтън от предизборната кампания и да залагат на „Обамакеър“, която е противоречива като политика.   ", "date": "2018.11.08", "title": "Керемедчиев: Тръмп е сигурен победител на следващите президентски избори"}
{"url": "http://epicenter.bg/article/BABH-s-podrobnosti-za-spanaka-s-tatul/167643/2/0", "text": "Засегнати са големи търговски вериги, които имат не малко търговски обекти на територията на цялата страна. Това каза в сутрешния блок на Нова телевизия началникът на Дирекция \"Контрол на храните\" към Българската агенция по безопаснот на храните д-р Кремена Стоева по повод открития в търговската мрежа спанак, примесен с отровни листа татул. Продължават действията по изтегляне от пазара на опасния продукт. Няма данни производителят да е продавал на други фирми, които правят микс от салати, уточни д-р Стоева. Всички оператори в търговската мрежа носят отговорност в рамките на дейността, която извършват. Санкции ще има за всички, при които установим, че има нарушение на законодателството. Обектът, в който се пакетира и почиства този спанак, не е регистриран по реда на Закона за храните, води се нерегламентиран обект. Същият оператор има склад за търговия на едро, през който е осъществявал дейността си, посочи още д-р Кремена Стоева. Националният консултант по токсикология доц. д-р Маргарита Гешева каза, че с отравяне вследствие употреба на спанак, примесен с татул, в \"Пирогов\" са постъпили майка и син до 18 години и майка и малко дете. Тези отравяния протичат благоприятно, независимо колко листа са погълнати. Симптомите са сърцебиене, сухота в устата, замъглено или двойно виждане, халюцинации, но за щастие в дългогодишната ми практика не мога да си спомня за много тежък или фатален случай, подчерта доц. д-р Маргарита Гешева.    ", "date": "2018.11.08", "title": "БАБХ с подробности за спанака с татул: Засегнати са големи търговски вериги"}
{"url": "http://epicenter.bg/article/Yonko-Ivanov--Bonusat-e-za-zastrahovatelite--malusat-e-za-shofyorite/167644/2/0", "text": "В предлагания в България вариант системата \"бонус-малус\" при изчисляване на задължителната застраховка \"Гражданска отговорност\" няма да подобри пътната обстановка, няма да поощрява добрите шофьори и единствено ще облагодетелства застрахователите. Това каза в сутрешния блок на Нова телевизия Йонко Иванов от Съюза на преподавателите по авто-мото подготовка. Припомняме, че от Комисията за финансов надзор предложиха проект на системата, която предвижда с до 25% по-евтина \"Гражданска отговорност\" за изрядните шофьори и ръст на цената на полицата с до 400% за тези, които извършват тежки нарушения. Всеки един закон трябва да бъде ясен точен и достъпен за потребителите. Този закон нито има яснота, нито достъпност. Тук се започна с една голяма дебела тояга. Бонусът е за застрахователите, малусът е за шофьорите. В случая наказваме пистолета, който е гръмнал, а не човекът, който е стрелял, заяви Иванов. Тази система не стимулира добрия водач, слага всички на една нога и пълни джоба на застрахователите. Това е един балон, който ще се спука. Напрежението нараства и това е един автогол, който управляващите си вкарват в края на годината. Първо се вдига данъкът на колите, сега и гражданската отговорност – дайте и сто тояги на голо да ни ударят, подчерта Йонко Иванов. Тук никъде не се говори за възпитателен ефект, говори се само за санкции, каза още той.    ", "date": "2018.11.08", "title": "Йонко Иванов: Бонусът е за застрахователите, малусът е за шофьорите"}
{"url": "http://epicenter.bg/article/Nastimir-Ananiev--Izliza--che-neizryaden-vodach-shte-plashta-25---grazhdanska-po-malko--a-izryadnite---400--/167646/2/0", "text": "Експерти обсъдиха новата система „Бонус-малус”, по която ще се плаща Гражданска отговорност в предаването \"Тази сутрин\" по БТВ. Експертът по пътната безопасност Настимир Ананиев, бивш председател на комисията по транспорт в 43-ото Народно събрание, е категоричен, че системата е тотално грешна. Излиза, че неизряден водач ще плаща 25 % гражданска по-малко, а изрядните - 400 % повече. Трябва да се стимулират добрите водачи и да имат 50% намаление, а не 7 години да чакат за 25 %. \"Според тази система излиза, че ако си добър шофьор, но си купиш лоша кола, ставаш лош шофьор. Така ще се засили и корупцията. Ако си осъден убиец на пътя, задължително трябва да започваш от нулата”. „Това е стъпка в правилната насока, но има широко поле за дебати. Все пак добрите неща са повече, отколкото несъвършенствата. Нека се гледат позитивите, а не например автомобил да се регистрира в съседна държава”, заяви адвокат Николай Йорданов. Константин Велев, председател на Асоциация на българските застрахователи подчерта, че системата е подготвяна дълго време и има за цел да изчисти лошото минало на колата и шофьора. \"Нека да тръгнем с някакъв модел. Да, има несъвършенства, но могат да бъдат изгладени”, призова той. Зам.-председателят на Асоциацията на българските застрахователи Кирил Бошов уточни, че системата цели да има по-справедлива цена за шофьорите, съгласно тяхната история на водачеството.    ", "date": "2018.11.08", "title": "Настимир Ананиев: Излиза, че неизряден водач ще плаща 25 % гражданска по-малко, а изрядните - 400 %!"}
{"url": "http://epicenter.bg/article/Ivaylo-Kalfin--Nad-1-milion-balgari-obmislyat-variant-za-emigratsiya/167648/2/0", "text": "Недостигът на квалифицирана работна ръка е един от най-силните ограничители на икономическия ръст в България през последните години. Това е непрекъснато повтарящ се проблем, поставян от организациите на работодателите, като постепенно той обхваща всички сектори на икономиката и професии. Тази притеснителна картина беше описана в изследване на фондация \"Фридрих Еберт\" и Института за икономика и международни отношения. Изследването показва, че не е затихнало намерението за емиграция от България. Това коментира пред БНТ Ивайло Калфин, бивш министър на труда и социалната политика и настоящ съветник на еврокомисаря по бюджета и човешките ресурси. Ако има малко над 4 млн. души в България, които са между 18 и 64 г. в трудоспособна възраст, всеки четвърти от тях, което е над 1 млн., обмисля варианти за емиграция. Мотивите основно са свързани със заплатата, но не само. 95% търсят по-добро заплащане, посочи Калфин. Според него освен работната заплата мотивация за българите да излязат в чужбина са социалната и здравната система, както и намаляване на административните проблеми. Страната напускат както хора със средно образование, така и много висококвалифицирани лица. По думите му заплатите в България растат, но не равномерно. За някои растат много бързо, за други са замръзнали. Тази група остава с много ниски доходи от труд и търси да излезе в чужбина. Това ще задълбочи проблема. Нагласите обхващат всички възрастови групи, не са само младите хора.   Той посочи, че всяко трето българско дете се ражда в чужбина. 80% от българите са категорично против да се внасят работници от чужбина.  \"Ниско квалифицираният труд и с по-ниски заплати в България не е конкурентен в сравнение с другите европейски страни\", каза Калфин. Калфин коментира и трудната ситуация, през която минава ЕС. „Самото му съществуване е поставен под въпроса, а България има най-голям интерес ЕС да го има\", подчерта той.", "date": "2018.11.08", "title": "Ивайло Калфин: Над 1 милион българи обмислят вариант за емиграция"}
{"url": "http://epicenter.bg/article/Tsyaloto-rakovodstvo-na-BDZh-e-podalo-ostavki-po-nastoyavane-na-transportniyat-ministar-Rosen-Zhelyazkov/167650/2/0", "text": "  Става дума за шефа на борда Велик Занчев, който е и зам.-министър на транспорта, за главния изпълнителен директор Владимир Владимиров и за финасист №1 в жп компанията Филип Алексиев.   Тримата са сложили подписи под молби за напускане след заседание на борда късно снощи, след като деловодството на Министерството на транспорта, информационните технологии и съобщенията е било вече затворено. Затова официално се очаква оставките да бъдат депозирани днес.   Според осведомени, транспортният министър Росен Желязков е подканил настойчиво ръководството на БДЖ към смелата стъпка.   В момента жп превозвачът е в небивало тежко състояние. Липсват здрави локомотиви и вагони, с които да се движат влаковете, което поставя под риск както здравето и живота на пътниците, така и на обслужващия персонал. Вече се завъртя и име на евентуалния бъдещ главен изпълнителен директор на БДЖ. За поста е спряган инж. Продан Проданов, който в момента е шеф на поделението за товарни превози в Пловдив. Човекът е железничар от кариерата, а целият му трудов стаж до момента е минал в железниците. По време на управлението на Пламен Орешарски Проданов се е издигнал до зам.-шеф на БДЖ. Синът му Добромир е депутат от ГЕРБ.   ", "date": "2018.11.08", "title": "Цялото ръководство на БДЖ е подало оставки по настояване на транспортния министър Росен Желязков"}
{"url": "http://epicenter.bg/article/Parlamentat-tragna-ot-vtoriya-opit/167651/2/0", "text": "Заседанието на Народното събрание отново не успя да започне от първия опит заради липса на кворум.   В пленарна зала се регистрираха едва 119 депутати при необходими за кворума 121.   Председателят на парламента Цвета Караянчева обяви 10-минутна почивка, след която беше направен нов опит за стартиране на заседанието.   При повторната регистрация се регистрираха 124 народни представители и Караянчева откри заседанието на парламента.", "date": "2018.11.08", "title": "Парламентът тръгна от втория опит"}
{"url": "http://epicenter.bg/article/Tsvetan-Tsvetanov-se-sreshtna-s-ministar-predsedatelya-na-Harvatiya-Andrey-Plenkovich/167652/2/0", "text": "Председателят на ПГ на ГЕРБ и зам.-председател на партията Цветан Цветанов се срещна с министър-председателя на Хърватия Андрей Пленкович. Това се случи в рамките на конгреса на ЕНП в  Хелзинки, съобщиха  от пресцентъра на ПП ГЕРБ.   По време на разговора Цветан Цветанов и премиерът на Хърватия отбелязаха отличното двустранно сътрудничество между двете страни. Председателят на ПГ на ГЕРБ благодари на хърватската страна за оказаната подкрепа при приемането на процедурните правила за парламентарен контрол над дейността на Европол от страна на ЕП и националните парламенти, което се случи в София в рамките на българското европредседателство.   Министър-председателят Пленкович поздрави България и премиера Борисов за успешното председателство на Съвета на ЕС и подчерта важността на основния ни приоритет – европейското бъдеще не страните от Западните Балкани.", "date": "2018.11.08", "title": "Цветан Цветанов се срещна с министър-председателя на Хърватия Андрей Пленкович"}
{"url": "http://epicenter.bg/article/Kyuchyuk--Obedinen-Kipar-v-ramkite-na-ES-shte-bade-po-silen--prosperirasht--miren-i-stabilen/167653/2/0", "text": "На 07 ноември 2018 г. в Брюксел – Евродепутатът от АЛДЕ/ДПС Илхан Кючюк бе домакин на събитие в Европейския парламент, посветено на разрешаването на кипърския конфликт. В конференцията участваха бившият специален пратеник на ООН за Кипър Александър Даунър, главният преговарящ от страна на кипърските гърци Андреас Мавроянис, бившият преговарящ от страна на кипърските турци Йоздил Нами както и експерти, политици и дипломати, които анализираха сложната ситуация, която продължава да разделя Острова.   „Смятам, че моментът е подходящ за провеждане на тази дискусия, защото мирните преговори в Женева през миналата година бяха най-добрият шанс за обединение на Кипър и те се нуждаят от рестарт. За съжаление, конференцията тогава се срина, подхранвайки страховете, че средиземноморският остров се насочва към постоянно разделение. Вярвам, че трябва да бъде сложен край на една от най-дълго продължилите политически кризи в света. Обединен Кипър в рамките на ЕС ще бъде далеч по-силен, проспериращ и преди всичко мирен и стабилен.“, заяви Илхан Кючюк в своето приветствено слово.   Участниците в конференцията коментираха, че оптимистичните нагласи в Кипър, че най-накрая може да бъде постигнат мир, са породени до голяма степен от ангажимента и смелостта на двете страни в диспута. Въпреки това, те все още са изправени пред редица наболели въпроси, които блокират напредъка в продължение на десетилетия – като например как да се гарантира сигурността на Острова и др.   „Има и друга област, в която мирното уреждане може да постигне значителен напредък. В тази област усилията за мир се ръководят от Европейската комисия, която работи активно в подкрепа на кипърската турска общност и улеснява обединението на острова чрез насърчаване на икономическото развитие. С други думи, ЕС се опитва да разреши конфликта с доказаната си теза, че икономическото сътрудничество ограничава военната агресия и намалява враждебността.“, коментира Кючюк.  ", "date": "2018.11.08", "title": "Кючюк: Обединен Кипър в рамките на ЕС ще бъде по-силен, проспериращ, мирен и стабилен"}
{"url": "http://epicenter.bg/article/Premierat-Borisov--Shte-napravim-obmen-mezhdu-uchiteli-i-uchenitsi-ot-Balgariya-i-Finlandiya/167655/2/0", "text": "Ще направим обмен между учители и ученици от България и Финландия. Това каза пред журналисти премиерът Бойко Борисов, който се срещна с министър-председателя на Република Финландия Юха Сипила, предаде агенция „Фокус“.   “Знаете, че близо 1000 финландски войници са се били за освобождението на България”, припомни Борисов. Той обяви, че с финландския му колега са обсъждали теми като туризъм, образование, енергетика и сигурност. По думите му България и Финландия са модел за опазване на външните граници на ЕС, благодарение на политическата си воля, силната гранична полиция и споразуменията с трети страни да работят за гарантиране на сигурността.   „Финландия отдавна е инвестирала в България в експертен потенциал“, отчете той. „По молба на кмета на Бургас и на преподаватели от нашето училище по изкуствен интелект и иновации в Бургас, тъй като най-силният университет и най-добрата образователна система са тук във Финландия, лично премиерът Юха пое ангажимент да направим обмен между ученици и преподаватели с нашето училище в Бургас.   Преди година нашия министър на образованието беше тук, запозна се с тяхната образователна система и в момента ние правим същото. Пое се ангажимент, че ако тръгне добре, след това вече ще имаме нов обмен и може и с други училища в последствие да го направим, но така или иначе за първото сме си стиснали ръцете“, обясни премиерът Борисов.   „Следващата тема – близо двойно увеличение на финландските туристи в България. Надявам се в следващите няколко месеца да дойде да посети България, обещал съм и до Пловдив да го заведа – Европейска столица на културата“, допълни българският министър-председател. По отношение на енергетиката, той посочи: „Отделихме много време за финландския модел с използването на руски реактори в ядрената енергетика. С колегата имаме план как максимално да се опитаме да си помагаме в експертизата в тази сфера с Финландия“.  ", "date": "2018.11.08", "title": "Премиерът Борисов: Ще направим обмен между учители и ученици от България и Финландия (Снимки+Видео)"}
{"url": "http://epicenter.bg/article/-/167657/2/0", "text": "Близо една четвърт от българите - 23%, са готови да стегнат куфарите за гурбет веднага. Това сочи изследване на \"Сова Харис\" за нагласите за трудова миграция, представено на форума „Отражение на външната трудова миграция върху българската икономика“. Той бе открит от вицепрезидента Илияна Йотова.   Фондация „Фридрих Еберт“ и Институтът за икономика и международни отношения представят оценки за въздействието на трудовата миграция върху икономиката на България на базата на специално разработен модел.   Според изследването трудовата миграция е мотивирана главно заради по-доброто заплащане, по-добрите социални системи и по-добрите жизнени перспективи. А оставането в България - с по-евтиния живот и възможността да си с близките си хора.   60% от възнамеряващите да си потърсят работа в чужбина са на възраст от 18 до 40 години, а приблизително 80% са хора, живеещи извън столицата, сочат данните.   На въпроса „ Обмисляте ли временно или трайно да си потърсите работа в чужбина? “ 23% от изследваните лица отговарят положително, а 77% посочват отрицателен отговор. Нагласа да си потърсят работа в чужбина заявяват 30% от мъжете, 30% от хората с основно по-ниско образование, 33% от лицата на възраст от 18 до 30 години и 36% от неработещите.   15% от интервюираните лица декларират, че имат над 6 месеца опит от работа в чужбина. Интересно е да се отбележи, че 54% от имащите опит от работа в чужбина, обмислят отново да си потърсят работа извън границите на България.   По отношение на мерките за привличане на работници от трети страни в България, 77% от изследваните лица декларират, че не одобряват тези мерки, срещу 23% одобрение. Неодобрението си заявяват 76% от мъжете и 78% от жените, 78% от неработещите, 68% от пенсионерите, 74% от работещите в държавни предприятия, 78% от работещите в частния сектор, 82% от работещите в собствена фирма.         София, ноември 2018 Недостигът на квалифицирана работна ръка е един от най-силните ограничители на икономическия ръст в България през последните години. Това е непрекъснато повтарящ се проблем, поставян от организациите на работодателите, като постепенно той обхваща всички сектори на икономиката и професии, но също така и различните фирми – от микро предприятия, до големи концерни. Причините да това са различни – трайно влошаваща се демографска картина, демотивация на значителна част от населението в трудоспособна възраст (анализирана в изследване на Фондация „Фридрих Еберт“ и Института за икономика и международни отношения в изследване от 2017 г.), недостатъчно адекватното за трудовия пазар качество на образованието и професионалната квалификация. Може би най-значимата причина за недостига на квалифицирана работна ръка е свързана с трудовата миграция. Тя е постоянен процес през последните 30 години, но стана особено достъпна след отварянето за български граждани на целия европейски трудов пазар. Отварянето на пазара на труда на страните-членки на ЕС стана на етапи от 2007 г. и приключи напълно в началото на 2014 г. Днес милиони българи работят извън страната. По оценки на Агенцията за българите в чужбина близо 1/3 от децата – българчета се раждат зад граница. Огромна част от българите – емигрирали през последните 30 години са в трудоспособна възраст. Те имат и квалификацията, и опита от развити, конкурентни трудови пазари. Този опит би бил безценен за българската икономика, ако трудовите емигранти решат да се завърнат. Трудовата емиграция има пряк и негативен ефект върху българската икономика. Тя я лишава от едни от най-конкурентоспособните и заредени с потенциал кадри. Обективната оценка налага да се отчетат както негативните, така и положителните ефекти от трудовата миграция. Сред последните са икономическият и социален „клапан“ в периоди на икономически трудности и висока безработица. Вместо да оказва натиск върху социалните системи през периоди на безработица, трудовата емиграция дава решение в индивидуален план и облекчава държавните разходи. Този ефект не трябва да се надценява, защото обикновено състоянието на българската икономика е свързано – с известно закъснение във времето с това на европейската. В този смисъл миграцията в ЕС, който е основна дестинация през последните години, не дава решение на проблема. Второто положително следствие от трудовата миграция са паричните трансфери на емигрантите към семействата им в България. Тези трансфери са значим икономически фактор, доколкото силно надвишават преките чуждестранни инвестиции, увеличават платежоспособното търсене и омекотяват тежките социални неравенства. Това са положителни ефекти, но те трудно могат да компенсират дългосрочните негативни ефекти, свързани с трудовата миграция като влошаващата се демографска картина, ограничителите за развитието на икономиката, негативният подбор, оставящ по-ниско квалифицирани и зле образовани кадри в България. Понастоящем България няма целенасочена политика за регулиране на трудовата миграция. Съществуват различни анализи, цитират се статистически данни за движението на работната сила и за заетостта в икономиката, но липсва цялостна политика, основата на съответните анализи, която да си поставя цели и да бъде осигурена с необходимите ресурси. Целта на това проучване е да подпомогне изработването на такава политика, която да се основава на научен анализ и да може да избира между комбинации от различни мерки и най-важното – която си поставя съответните ясно дефинирани цели. В настоящата разработка ще направим измерване за реалния ефект на трудовата емиграция върху българската икономика. Ще направим това чрез изследване, основано на оригинален иконометричен модел. Квантифицирането на ефекта на емиграцията върху националната икономика ще помогне за преценка на ефективността на мерките за промяна на тенденцията. При преценка на това какви политики да се използват, ще можем да оценяваме колко скъпи решения и с какъв хоризонт на действие може да си позволи държавата. Иконометричното изследване дава възможност за ефективна преценка на въздействието на държавната политика за регулиране на трудовата миграция. Тази разработка включва също и социологическо изследване, което определя профила и мотивационните нагласи на потенциалните икономически емигранти. Резултатите от социологическото изследване дават възможност да се разработят политики за превенция на трудовата емиграция. При всички случаи подобен подход би бил по-ефективен и бързо осъществим, в сравнение с обръщане на потока на трудова миграция. Анализът на проблемите, свързани с трудовата миграция включва и анализ на временните й форми – сезонната работа и командированите работници. Особено сезонната работа в чужбина ангажира значителен трудов ресурс от България, основно в областите на туризма и селското стопанство. Това открива значителен дефицит на националния трудов пазар. В заключение, настоящата разработка предлага различни решения, които могат да се комбинират в целенасочена политика за регулиране на трудовата миграция. Те дават възможност за вземане на информирани решения, в които политиките се съотнасят към атакуване на основните проблеми и които се осигуряват с необходимия финансов ресурс. Иконометричното изследване е осъществено от екип на ЮЗУ, с ръководител проф. Ганчо Ганчев. Социологическото проучване е проведено от агенция „Сова Харис“ по поръчка на Фондация „Фридрих Еберт“. Анализът на съществуващите политики, на европейското законодателство и временната заетост в чужбина, предложението за политики и общата редакция на разработката са осъществени от Ивайло Калфин и д-р Любомир Кючуков от Института за икономика и международни отношения.     Статистическата информация дава приблизителна представа за мащабите на трудовата миграция. Националният статистически институт следи движението по показателя външна миграция, което на практика е най-близката информация за преценка на трудовата миграция. Данните на НСИ дават разрез по пол, възраст и националност. Анализът на този показател има своите ограничения. От една страна, НСИ изследва този процес през призмата на демографската статистика. По този начин се поставя фокус върху броя на емигрантите и имигрантите, без обаче да се прави подробен анализ на техния профил и мотивация. Така сам по себе си този показател има отношение към демографските изследвания, а не към икономическия ефект, мотивацията и възможните политики за регулиране на трудовата миграция.   Второто ограничение е, че според методологията, НСИ събира данните за емигрантите по два пътя – ако те самите декларират, че емигрират или когато пожелаят да прекратят здравното си осигуряване. Тази методика предполага реално подценяване на броя на емигрантите. Проблемът е, че доколкото над 90% от трудовите емигранти се насочват към страните-членки на ЕС, те нямат формалното задължение да информират държавните органи за това. В много страни при трайно отсъствие е задължително това да се отрази в местната администрация или полиция, но в България това не се прави. Прекратените здравноосигурителни вноски са добър, но отново недостатъчно точен показател, по който да се съди за емиграцията. Някои от емигрантите си запазват вноските „за всеки случай“, а следва да се отчита и огромния брой българи, които не са здравноосигурени.   Третото ограничение на наличните статистически данни е, че те не отчитат причините за външната миграция и следователно не може да се твърди каква част от мигрантите го правят с цел работа. Безспорно трансграничната миграция по семейни или хуманитарни причини също има своето отражение върху икономиката. В настоящото изследване обаче ще се ограничим върху ефектите от трудовата или професионалната миграция, тъй като те са много по-значими и са водещи сред мотивите за миграция. Подобни преки данни не могат да се получат от статистиката, водена от НСИ.   Евростат от своя страна също има статистика, която е свързана с трудовата презгранична миграция. Тя дава повече информация за нуждите на настоящото изследване. Така например европейската статистическа служба изследва издаваните за първи път разрешения за пребиваване, като новорегистриралите се във всяка страна се разделят според мотивите за регистрация .   От тези данни можем да направим частични изводи.   Докато в ЕС и страните от Европейското икономическо пространство се увеличава броя на първи регистрации от 2012 г. насам и броят им вече надвишава 3 млн.души, което е най-високо за последното десетилетие, в България процентът на новорегистрираните спрямо броя на населението е 4 пъти по нисък от средния и възлиза едва на 1.5 на хиляда. Ако средно около 1/3 от новорегистрираните в Европа са пристигнали заради работа, в България такива са само 16%. Докато в ЕС първите три страни на произход на новорегистрираните са Украйна (основно заради голямата активност на Полша), Сирия и Китай, в България трите първи държави на произход са Турция, Русия и Украйна.   От тази статистика можем да направим извод, че сред новорегистрираните в България за 2017 г. привлечените от националния пазар на труда чужденци са относително малко и основните нови заселници идват тук по друга причина. Можем да предположим, че основно тя е свързана със семейни причини, инвестиции в недвижима собственост и развиване на собствен бизнес.   Друг индикатор от базата данни на Евростат, който можем да използваме е увеличаването на цената на труда . От публикуваните данни се вижда, че в сравнение с 2012 г., през второто тримесечие на 2018 г. цената на труда в България се е увеличила с над 50%. При 11% средно за ЕС, най-високо е увеличението в Румъния – 75%, следва Латвия с 51.7% и на трето място е България само с 0.01% след Литва.   Комбинираното намаляване на безработицата и значителното увеличаване на разходите за труд на бизнеса показва, че трайната тенденция е за намаляване на значителната разлика между заплащането на труда в повечето европейски страни и в България. Както ще видим по-късно в изследването, това е основен регулатор на посоката и интензивността на трудовата миграция.   Наред с тенденцията за бързо затваряне на тази разлика, ако приемем румънската икономика за пряк конкурент, България ще изпитва все повече трудности да предостави по-добри условия и да привлича работници на трудовия си пазар – независимо дали са български граждани или от други националности.   Увеличаването на разходите за труд надвишава темповете на нарастване на производителността на труда. Според Евростат в сравнение с 2010 г. реалната производителност на труда в България се е увеличила с 19.1%, което е втори резултат в ЕС след Румъния – 37.5% и преди Полша – 18.4%. Средното увеличение з ЕС е едва 5.8% . Тези данни дават основани e  за няколко извода. На първо място, по производителност на труда българската икономика догонва средните европейски равнища, като за последните 8 години расте близо 4 пъти по-бързо. Това не води директно до 4 пъти по-висок икономически ръст, нито до пропорционално по-високо заплащане на труда. Ръстът на БВП е по-бавен, а заплащането на труда се увеличава по-бързо.   Показателни са и данните за движението на БВП на глава от населението, съобразени с покупателната способност. Сравнението за 10 години показва, че от 2006 до 2017 г. БВП/човек в България се е повишило от 37% до 49% от средното за ЕС . С това запазваме водещата си позиция сред страните от Югоизточна Европа, които не са членове на ЕС, но в сравнение с Румъния, развитието на българската икономика е много по-неуспешно.   Докато през 2006 г. в Румъния БВП на глава от населението е на сравнимите с България 39% от средното в ЕС, в края на 2017 г. той е вече 63%. Сравнението ясно показва, че следваната в Румъния политика за изпреварващо изпреварване на доходите дава резултат – води до повишено вътрешно търсене, по-голяма производителност и по-бързо догонване на средните за ЕС равнища. Със съзнанието, че сравнението между двете икономики не може да се изчерпи единствено с политиката по доходите, със сигурност може да се каже, че съзнателната политика на повишаване на доходите в никакъв случай не вреди – дори подпомага икономическия ръст.   В България съществува и още една аномалия, ако погледнем отвъд средните стойности на икономическите показатели. Бързото общо увеличаване на доходите се дължи основно на заплащането на висококвалифицирани специалисти в бързо развиващи се области на бизнеса.   В същото време доходите на много заети се стабилизират около и под минималната работна заплата и растат единствено, когато и доколкото тя се увеличава административно. Много по-бавно растат и доходите от пенсии, социалните добавки за деца и т.н., което означава, те този ръст на доходите задълбочава доходните и социалните неравенства в обществото, което само по себе си е фактор за ограничаване на икономическия растеж, включително заради емиграция на работна сила. На фона на сравнително малкото редовна статистическа информация за презграничната трудова миграция в ЕС и в частност в България, тази тема се засяга в някои изследвания.   Тези изследвания също не са многобройни. Въпреки това в тях може да се намери полезна за нуждите на настоящето изследване информация. Заслужава внимание последния годишен доклад на Европейската комисия за вътрешната трудова миграция в ЕС, публикуван през януари 2018 г.   Не е изненада, че най-висок е броят на трудовите мигранти от големи страни – Румъния, Полша, Италия. През 2016 г., която е последната, обхваната от доклада, се наблюдава увеличение на броя на мигрантите и от по-малки страни – Словения, Малта, Ирландия и Финландия. Най-привлекателни за трудовите мигранти са Великобритания и Германия. В този доклад България се споменава много рядко, защото емигрантите не са много като бройка, а ръстът през 2016 г. не е значителен.   Това означава, че в европейски план трудовата миграция от България не оказва особено въздействие върху икономиките на приемащите страни. Същевременно по съвсем различен начин стои проблемът от гледна точка на българската икономика. Ефектът върху нея е асиметричен – с обратен знак и с много по-силна интензивност.   При подобен асиметричен шок, определено трябва да се вземат мерки на национално равнище, с които трудовият пазар да се конвергира към този на останалите страни от ЕС. В противен случай при задълбочаване на интеграцията, чрез приемането на еврото например, страната ни ще инкасира негативи от общите политики за общността.   Докладът на ЕК показва и че нетната миграция от България е отрицателна, като срещу няколкото хиляди напускащи български граждани, у нас се заселват по-малко на брой граждани на трети страни. Не е изненада и констатацията, че основната част от българските емигранти са в работоспособна възраст – 70%, което е повече от средното за ЕС. От тези данни може да се направи изводът, че в преобладаващата част целта на българските емигранти е да намерят работа в друга страна от ЕС, а не да намерят по-добър климат или други причини, които мотивират възрастните хора например да емигрират. Повечето емигранти от България са мъже – 70%, което е значително по-висок процент от средния за ЕС – 52%.   Интересен резултат от европейското изследване е, че през 2016 г. водещата в ЕС страна за изпращане на емигранти е Румъния – със 157 000 души, което се случва въпреки бързо растящите заплати в страната. Очевидно причините за трудова емиграция са по-сложни от заплащането на труда и се измерват с качеството на живот и удовлетвореността на гражданите.   Втората страна-източник на емигранти е Полша, със 123 000 души, следвана от Великобритания – със 105 000. Според данните на ЕК, България се нарежда в средата – на 13-то място по брой на емигрантите като процент от населението с 0.4%. Най-висок е този процент в Литва, Латвия и Румъния – съответно 1.65%, 1.25% и 1.25%.   В доклада на ЕК са изследва и каква част от имигрантския поток е съставена от завръщащи се представители на същата държава. За България този процент за 2015 г. е 50%. Това означава, че емиграцията от страната не е много стабилен процес и немалка част от излезлите да си търсят работа навън се завръщат обратно. По този причина може да се очаква податливост на населението към политики за ограничаване а емиграцията.   Интересни са данните за основните икономически сектори, към които се насочват трудовите мигранти в Европа. Докато производството, туризмът, строителството и търговията привличат най-много работници от чужбина, зависимите основно от чужди работници сектори, в които има остър недостиг на национални кадри са туризмът, строителството, администрацията, транспорта.   Тези данни са интересни, защото недостигът на работна ръка в България до голяма степен съвпада с тези икономически сектори, както и производството. Това означава, че за да привлече кадри от чужбина, страната ни трябва да се конкурира с трудовите пазари на останалите страни-членки. Тази конкуренция поставя българската икономика в изключително трудна позиция, предвид много по-ниските доходи от труд и по-ниската производителност на труда. Следователно в перспектива привличането на работна сила – независимо дали са българи или от трети страни, ще става все по-трудно за българските работодатели.   И още едно интересно заключение от доклада на ЕК – единствената област, в която българските емигранти в ЕС създават статистически значими стойности е персоналната грижа – гледане на възрастни, болни, домашни помощници. Това е и областта, в която има най-много неудовлетворение от работата и най-много работници са на мнение, че квалификацията им многократно надвишава конкретните трудови задължения.   Като имаме предвид и че в повечето страни на ЕС този вид труд не е регламентиран, единственото обяснение да има желаещи да го работят въпреки неудовлетворението и липсата на правна защита, са единствено хора, които търсят по-добра заплата и качество на живот и са готови да понесат жертви, за да го постигнат. Такива са значителна част от българските трудови емигранти – пътуват не заради кариера или личностно развитие, а заради заплати, дори когато няма законови гаранции за получаването им.   Едно от малкото на брой, но много интересно изследване на икономическите ефекти на трудовата миграция в България е студията на проф. Велко Маринов „Международната трудова миграция – икономически аспекти“ .   В студията си проф. Маринов прави преглед на научните теории, които описват международната трудова миграция, причините, които я предизвикват и нейните ефекти. Той подчертава, че трансграничната миграция на работна сила е по-малко гъвкава и интензивна от движението на капитали и търговията. Причината за това е, че успоредно с икономическите закони, върху миграцията влияят и редица психологически фактори, както и по-високите разходи за миграция на работна сила.   В своето изследване, проф.В.Маринов систематизира ползите и негативите върху страната на произход на трудовите мигранти. Тези негови разсъждения са напълно относими към предмета на настоящото изследване. Негативните ефекти на емиграцията върху икономиката са сравнително ясни и много дискутирани – недостиг на работна ръка, обезлюдяване на територии, негативен подбор на кадри в националната икономика и натиск чрез дефицитите на пазара на труда за развитие на икономика на ниско квалифицрания и ниско платен труд, зависимост от трансферите за сметка на преките инвестиции и т.н.   Същевременно обаче трябва да се посочи, че от гледна точка на националната икономика, има и положителни ефекти от емиграцията. Така например емиграцията омекотява напрежението на трудовия пазар и върху системите за социална защита при лоша конюнктура на икономиката. Намирането на работа в чужбина действа като клапан на пазара на труда. На второ място – временната миграция повишава трудовата квалификация и трудовите умения.   Завърналите се трудови емигранти, които са значителен процент прилагат много научени в чужбина практики, подходи, иновации, с които увеличават производителността на предприемаческата активност. Трето, много важен ефект от трудовата емиграция е повишаване на работните заплати в България. Свидетели сме на висок ръст на заплащането, особено за дефицитни специалности. По този начин доходът се прехвърля от капитала към труда, което повишава качеството на живот и стимулира крайното потребление. На четвърто място, емиграцията, особено в случаите на компактни български общности, стимулира износа, доколкото тези общности търсят български продукти. Без да има точна статистика, това твърдение се потвърждава от редица неофициални източници, особено в областта на хранителната индустрия.   Емигрантите са сериозен източник на инвестиции, ако се намерят добри приложения на техните спестявания. Много страни със значителна емиграция се създават специални фондове и механизми, които да насърчават инвестициите на емигрантите в родината им. На пето място, емигрантите са склонни да инвестират в добро образование на децата си и в осигуряване на по-добри условия на възрастните си роднини. Това създава условия за по-добро финансиране ни развитие на образователните, социалните и здравните услуги в страната на произход, ако разбира се тя създаде необходимите условия.   На шесто място трябва да се спомене може би инструментът с най-значим икономически ефект – трансферите на емигрантите към техните семейства. По данни на БНБ за 2017 г. тези трансфери за България възлизат на 1 150 млн. евро, което число надвишава преките чужди инвестиции. Вероятно реалното число е по-високо, доколкото с развитието на технологиите все повече се използват за преводи методи, които излизат извън банковите регулации и банковата статистика. Това е значителна за икономиката сума, която има въздействие в няколко направления. От една страна се увеличават доходите на преките получатели на трансферните средства, повече от които без тях биха били бедни или в риск от бедност. Освен това се увеличава вътрешното търсене, което стимулира развитието на бизнеса. От трета страна трансферите се отразяват благоприятно на платежния баланс на страната и то особено на фона на намаляващите преки чужди инвестиции.       Както е видно от разсъжденията досега, трудовата миграция има значимо влияние върху националната икономика. Това влияние се определя от конкретни ефекти, които са както с положителен, така и с отрицателен знак. Както в редовните статистически изследвания, така и в научните публикации се отделя сравнително малко място на ефектите от трудовата миграция. Това е обяснимо, тъй като в условията на либерализиран пазар на труда в рамките на ЕС, статистическите данни могат да дадат единствено приближена представа за основните тенденции. Същевременно общественият интерес към емиграцията е повишен и публичният дебат е често чувствителен и емоционален. Това е разбираемо, тъй като мащабът на емиграцията засяга много от българските семейства, които имат свой, не задължително икономически прочит на причините и последствията от емиграцията на техни роднини. След като една тема е важна за обществото и за бизнеса в частност, тя трябва да стане част от обществения дебат на основата на достоверни анализи. Именно тази нужда ни насочи към настоящото изследване. С него авторите нямат претенция да дадат еднозначна оценка за ползите или вредите от емиграцията върху българската икономика. Такава оценка обективно е невъзможна. Целта по-скоро е да се даде отговор на несигурността, свързана с емиграцията и да се предложат политики за нейното ограничаване. С това в никакъв случай не следва да се внушава, че емиграцията няма своите положителни ефекти. Липсата на достатъчно квалифицирана работна ръка, която се превръща в спирачка за икономическото развитие, е достатъчна причина да се изработи целенасочена политика за дългосрочно решаване на този проблем. Ефективните политики могат да се търсят в различни посоки – от мерки за доброволно ограничаване на емиграцията (доколкото принудата няма как да задейства в рамките на ЕС), през интелигентен и контролиран внос на работна сила, до насърчаване на бизнеса да въвежда технологии, които намаляват зависимостта от човешки труд. Каквато и политика да се сметне за най-добра, тя трябва да е насочена към регулиране и контролиране на процесите на миграция и да се основава на достоверна информация за факторите, които ограничават емиграцията и последствията от прилаганите мерки. Настоящото изследване е стъпка в посока към обосновано и разумно управление на процесите на миграция. За целта на изследването се използват обосновани научни методи от областта на социологията и иконометричния анализ, които се допълват с експертни тълкувания и предложения.       В периода 01.09-08.09.2018 г. беше проведено проучване, представително за населението на страната на възраст от 18 до 64 г. Възложителят на проучването е фондация „Фридрих Еберт“. Изпълнител на изследването е Агенцията за социални, политически и маркетингови проучвания „СОВА 5“ АД, търговска марка СОВА ХАРИСТМ. Целевата група се състои от български граждани в работоспособна възраст, които нямат заболявания, непозволяващи трудова дейност. Използван е модел на двустепенна гнездова извадка,  при която на първа степен  са  подбрани 2 0 0 гнезда на територията на  цялата  страната, с вероятност, пропорционална на обема им, а на втора степен чрез зададен стартов адрес и стъпка от всяко гнездо  са  обходени  толкова  домакинства , колкото са необходими за достигането на 5 подходящи респондента в гнездо. От всяко домакинство е интервюиран само един подходящ респондент, отговарящ  на следните критерии: Достигнатият обем на извадката е 1000 подходящи респонденти, отговарящи на по-горе посочените критерии. Посетени са 1194 домакинства, в които е интервюиран по един респондентот домакинство. Пр едварителната стратификация на базата данни, от които се формира извадката, е по признака местоживеене, което гарантира пропорционално представяне на всички региони в страната. При тази методика максималната случайна грешка на извадката при 95% гаранционна вероятност  е  ± 3,10% за 50% относителен дял . Разпределението на интервюираните лица по възраст (първи критерий при определянето на целевата група, Таблица 1) е както следва:   Таблица 1:  НА ВЪЗРАСТ ОТ 18 ДО 64 ГОДИНИ ВКЛЮЧИТЕЛНО ЛИ СТЕ?   След прилагане и на втория критерий - лице, което няма заболяване, непозволяващо трудова дейност (Таблица 2), получаваме обем от 1000 интервюирани лица, отговарящ на критериите на проучването.    Таблица 2:  ИМАТЕ ЛИ ЗАБОЛЯВАНЕ, КОЕТО ДА НЕ ВИ ПОЗВОЛЯВА ТРУДОВА ДЕЙНОСТ?   Характеристики на изследваната група Възраст По отношение на възрастта, извадката е балансирана и имитира генералната съвкупност - населението на страната от 18 до 64 години (в рамките на статистическата грешка, цитирана по-горе) – Таблица 3.   Таблица 3   Семейно положение и деца Приблизително 53% от изследваните лица живеят с партньор, с който са сключили брак, 17% живеят в съжителство, 19% са несемейните, разведените са 7%, а 4% са вдовец или вдовица. В Таблица 4 е представено разпределението на семейното положение на изследваните лица спрямо тяхната възрастова група. Вижда се, че повече от 69% от женените/омъжените са на възраст от 41 до 64 години, докато 70% от обвързаните, живеещи без брак, са на възраст от 18 до 40 години, което кореспондира със съвременните тенденции и нагласи по отношение на брака и съвместното съжителство.   Таблица 4, Row % 74% от изследваните лица имат деца, като 45% от тях имат едно дете, 53% от тях имат две деца, а 2% имат 3 и повече деца. По отношение на грижите, които интервюираните полагат за членовете на своите семейства, 41% от тях отговарят, че се грижат за неучащи или учащи деца, 12% се грижат за студенти, 5% - за пенсионери по болест и 2% се грижат за пенсионирани поради възраст лица.   Завършено образование и квалификация 30% от интервюираните лица заявяват, че имат завършено висше образование, 59% - средно, 11% - основно и по-ниско от основното образование. 36% споделят, че притежават професионална квалификация.   Основни източници на доход в домакинството Основният източник на доход за 83% от изследваните лица е доходът от трудова дейност в България; 5,2% имат доходи и от трудова дейност без трудов договор; 4,5% получават и помощи за отглеждане на дете; 3% получават помощи от социални плащания; 3% имат доходи от дивиденти, наеми, ренти и др.   Владеене на чужди езици Приблизително 22% от изследваните лица заявяват, че владеят свободно чужд език. Това са 26% от мъжете, 17% от жените; 29% от висшистите и 29% от хората на възраст от 18 до 30 години. Данните са представени в Таблица 5.   Таблица 5, Row %   Нагласи към  мерките за привличане на работници от трети страни в България По отношение на мерките за привличане на работници от трети страни в България, 77% от изследваните лица декларират, че не одобряват тези мерки, срещу 23% одобрение. Неодобрението си заявяват 76% от мъжете и 78% от жените, 78% от неработещите, 68% от пенсионерите, 74% от работещите в държавни предприятия, 78% от работещите в частния сектор, 82% от работещите в собствена фирма. В Таблица 6 е отразен профилът на изследваната целева група по отношение на нагласите към мерките за привличане на работници от трети страни в България.   Таблица 6, Row %     Опит и нагласи за работа в чужбина 15% от интервюираните лица декларират, че имат над 6 месеца опит от работа в чужбина. Интересно е да се отбележи, че 54% от имащите опит от работа в чужбина, обмислят отново да си потърсят работа извън границите на България.   Таблица 7, Row %   На въпроса „ Обмисляте ли временно или трайно да си потърсите работа в чужбина? “ 23% от изследваните лица отговарят положително, а 77% посочват отрицателен отговор. Нагласа да си потърсят работа в чужбина заявяват 30% от мъжете, 30% от хората с основно по-ниско образование, 33% от лицата на възраст от 18 до 30 години и 36% от неработещите. Разпределението е представено в Таблица 8.   Таблица 8, Row %     Мотивация за работа в чужбина В този раздел са изследвани нагласите на лицата, заявили намерение да си потърсят временно или трайно работа в чужбина. Техният абсолютен брой в извадката е 229 лица. Данните сочат, че по отношение на пола, 64% от имащите намерение да потърсят работа в чужбина, са мъже. По отношение на образованието - 62% от тях са със средно образование. 60% от възнамеряващите да си потърсят работа в чужбина са на възраст от 18 до 40 години, а приблизително 80% са хора, живеещи извън столицата. Профилът е представен в Таблица 9.    Таблица 9, Column %   Нагласи за търсене на работа в чужбина Основните причини, които мотивират хората от изследваната целева група да си потърсят работа в чужбина са:   30% от лицата от разглежданата целева група посочват, че ако си намерят работа в чужбина, първо ще опитат и след това ще решат за какъв период от време да останат на работа в чужбина. Това декларират 35% от жените, 39% от висшистите, 30% от хората със средно образование, 40% от хората на възраст 18-30 години, 46% от работещите в държавно предприятие. Не малък дял - около 1/4 - заявяват, че планират да останат на работа в чужбина за период до 5 години; приблизително 1/5 възнамеряват да останат за период от 5 до 10 години; 10% - над 10 години; 6% - до пенсионирането си, а 2% смятат да останат завинаги. 6% не могат да преценят. В Таблица 10 представени демографските характеристики на изследваната целева група относно периода, за който хората планират да останат на работа в чужбина.   Таблица 10, Row %     По отношение на типа работа в чужбина, 71% от интервюираната целева група декларират, че предпочитат постоянна работа. Сезонна, но повтаряща се всяка година работа предпочитат 14% от хората, 9% нямат предпочитания, а 6% биха предпочели сезонна работа със срок до една година. Болшинството от хората от целевата група – 65% - заявяват, че ако започнат работа в чужбина, ще имат за цел по-бързо да вземат семействата си при себе си. Не е за пренебрегване фактът, че 74% от хората, които възнамеряват да останат на работа в чужбина повече от 10 години и 60% от тези, които възнамеряват да останат завинаги в чужбина, имат за цел да вземат и семействата си (Таблица 11).    Таблица 11, Row %     На въпроса „ Готов /а  ли сте да заминете на работа в чужбина без предварително да подпишете трудов договор и да имате гаранции за условията на труд и живот? “ 66% от изследваните лица отговарят отрицателно. 34% заявяват, че са готови да заминат на работа в чужбина без да имат предварително подписан трудов договор и гаранции за условия на живот и труд. Това са 55% от хората с основно образование, 48% от неработещите и 43% от живеещите в селата (Таблица 12). Таблица 12, Row %     Преди да приемат работа в чужбина, 81% от хората биха се посъветвали с роднини и приятели, 59% биха взели съвет и от специализирана фирма, 39% - и от Агенцията по заетостта, а 28% биха потърсили и в Интернет. По отношение на избора на държава, в която биха потърсили работа, значителен дял - 85% - биха потърсили работа в държава от ЕС. Едва 1% биха предпочели държава извън ЕС. 10% нямат предпочитания, а 5% не са решили. 34% от лицата в изследваната целева група говорят езика на страната, в която биха потърсили работа. В същото време две трети (66%) от тях биха потърсили работа, без да знаят езика. 42% от хората владеят говоримо английски език, 21% - немски, 5% -турски, 3% -руски. Значим е делът на хората (36%), които не владеят говоримо никакъв език.   Мотиви и нагласи за връщане или оставане в България Сред посочените причини да се върнат в България с най-висок дял е необходимостта и ангажимента да се грижат за близък (40% от изследваните лица). Малко над една трета -36% - посочват спокойния живот, 21% - по-доброто качество на живот в България, 18% - възможността за започване на собствен бизнес в България. 22% от хората заявяват, че не биха се върнали в България, от тях 44% са хора на възраст от 18 до 30 години, още 30% са на възраст между 31 и 40 години; 72% са мъже; 62% са със средно образование. 11% не могат да преценят каква би била причината да се върнат в България. Според 38% от хората в изследваната целева група, те биха се мотивирали да не търсят работа в чужбина, ако получават заплата между 1001 и 2000 лева, 36% - заплата между 2001 и 3000 лева, 14% - до 1000 лева, 10% над 3001 лева. Нищожен е делът (1%) на хората, които заявяват, че няма заплата, която да ги мотивира да не търсят работа в чужбина. Интересно е да се отбележи, че 56% от висшистите биха се мотивирали да не търсят работа зад граница, ако получават заплата между 2001 и 3000 лева на месец; на същото мнение са и 54% от столичани. Получаването на заплата между 1001 и 2000 лева би мотивирало 41% от хората със средно образование да не си търсят работа в чужбина. 47% от хората на възраст 51-64 години и 43% от тези на възраст 41-50 години биха се мотивирали да не си търсят работа в чужбина, ако получават заплата между 1001 и 2000 лева. Така заплата би мотивирала и 43% от хората в селата и 36% от младите хора на възраст между 18 и 30 години. На въпроса „Какво би Ви задържало в България?“ изследваните лица поставят на първо място повишаването на доходите в страната - 90%. Сред посочените причини следват роднините и приятелите (70%), по-доброто здравеопазване (34%), природата – 26%, възможността за кариерно развитие – 17%, по-доброто образование – 15%, желанието да работят за страната си - 3%. Едва 2% от хората заявяват, че нищо не би могло да ги задържи в България. 61% от хората от изследваната целева група биха се  включили в курсове за допълнителна квалификация или за опресняване на вече придобита квалификация, за да оста нат  в България и да не си търс ят  работа в чужбина . Това са 64% от мъжете, 56% от жените, 52% от висшистите, 63% от хората със средно образование, 62% от безработните, 67% от жителите на малките градове.   ОСНОВНИ ИЗВОДИ И ЗАКЛЮЧЕНИЯ ОТ СОЦИОЛОГИЧЕСКОТО ПРОУЧВАНЕ В заключение може да се обобщи, че: Според данни на НСИ към 31.12.2017 г., генералната съвкупност на населението на България на възраст 18-64 години е 4 375 931 души. Съгласно данните от реализираното представително за тази целева група проучване, 23% от тях възнамеряват да си потърсят работа в чужбина, или приблизително 1 006 464 лица.       Миграцията на работната сила след 2000-та година   Миграцията на работната сила и в частност емиграцията на младите хора от страната се разглежда като сериозен проблем, свързан със съкращаването на заетите в икономиката, намаляването на населението на страната, влошаването на параметрите на пенсионната система, недостига на квалифицирани кадри и т.н.  ( виж графика №1 ).             Графика №1   Източник: НСИ, изчисления на авторите   Положителните последици, като превода на ресурси от чужбина (виж графика №2 за доходите на българските работници в чужбина и на чуждестранните в България), повишаването на качеството на човешкия капитал, който би могъл в перспектива да се върне в страната, възможното инвестиране на ресурси от страна на емигрантите и имигрантите, в повечето случаи не се вземат предвид. Като правило не се отчита и приносът на имиграцията на работници за разширяването на предлагането на работна сила, покриването на дефицитите на трудовия пазар и стабилизиране на икономическото развитие на страната, независимо от това, че притокът и изтичането на работна сила са почти еднакви, с перспективи в обозримо бъдеще имиграцията да превиши емиграцията- както се вижда от Графика №1, ако не беше кризата с КТБ през 2014 г. довела до временно изменение на тренда, това, вероятно, вече би било факт. Засилващата се роля на имиграцията се отчита и от Националната стратегия на Република България по миграция и интеграция  ( 2008-2015 ).     Графика №2   Източник: БНБ Анализът на въздействието на емиграцията и имиграцията на работна сила, както и обратното, на връзката на тези процеси с динамиката на основните параметри на българската икономика, като цяло е едностранчив и извън контекста на аналогичните процеси в ЕС. От 2007 г. насам България е част от икономическа общност, в която свободното движение на работна сила е основен принцип. Освен това, Европейският съюз, е заобиколен с държави, където в типичния случай работната заплата и доходите са по-ниски, в сравнение с тези в общността, към която принадлежим. Това създава потенциал както за емиграция на работници към ядрото на ЕС, предвид запазващата се голяма разлика в заплатите и доходите между България и „стара“ Европа, така и за имиграция към България, като членка на ЕС. Парадоксално, процесите на миграция на работна сила между България и останалия свят, са относително слаби, в сравнение с останалите посткомунистически държави, независимо от сензационните коментари, характерни за българската преса, както и независимо от факта, че средната работна заплата в нашата страна е най-ниска в ЕС. В това можем да се убедим от Графика №3 и Графика №4. Графика №3   Източник: Евростат, изчисления на авторите    Графика №4   Източник: Евростат, изчисления на авторите   Както се вижда от приведените в графиките данни, България, с изключение на Словакия, е практически на последно място между новите страни-членки на ЕС като дял на международната миграция на работна сила в трудоспособното население на страната. Както емиграцията, така и имиграцията се задържат у нас под 1% от работната сила, докато в Литва, например, емиграцията надхвърля през отделни години 5%, а имиграцията в повечето от разглежданите държави е между 1 и 2% годишно. С други думи, българският трудов пазар продължава да бъде относително изолиран от процесите, протичащи между Източна и Западна Европа. Преди да пристъпим към по-системно изучаване на процесите, свързани с международната миграция на работната сила в България, ще обърнем внимание на две важни тенденции- връзката между емиграцията и относителната средна работна заплата в България (Графика №5) и зависимостта сравнителна работна заплата-чуждестранни инвестиции (Графика №6). Тези връзки са важни, тъй като разликата в цената на работната сила е по определение най-важният фактор, детерминиращ международната миграция на работници, а ниските заплати дълго време бяха считани за основна притегателна сила за чуждестранните инвестиции. Графика №5   По данни на Евростат   Графика №6   По данни на Евростат   На Графика №5 е представена емиграцията като нелинейна функция от работната заплата. Както се вижда, при избраната математическа форма (полином от четвърта степен) след определено равнище нарастването на работната заплата води до намаляване на емиграцията. При избор на друг тип математически връзки този ефект обаче може и да не се прояви. Това означава, че са необходими по-сложни иконометрични техники за да се обясни връзката между работната заплата, емиграцията и други променливи, отразяващи важни процеси в икономиката. На Графика №6 е илюстрирана връзката между преките чуждестранни инвестиции и сравнителната работна заплата. Връзката е отрицателна, т.е. нарастването на работната заплата влияе негативно на инвестициите, но с две особености. Първо, въздействието е относително слабо и второ, с нарастването на заплатата отражението върху инвестициите намалява. С други думи, не толкова цената на работната сила, а във все по-голяма степен цялостният икономически контекст влияе върху чуждестранните инвестиции.   Методология на иконометричното изследване   Като база за иконометричния анализ е използван подхода на Gindra Kasnauskienė и Loreta Vėbraitė (2013). Споменатите авторки използват модел, включващ миграцията на работна сила, безработицата, работната заплата и БВП, на базата на структурен векторен модел с корекция на грешката и линеен регресионен модел. За разлика от тях, нашето изследване включва допълнително такива променливи, като производителност на труда преки чуждестранни инвестиции  ( виж по-подробно за методологията Приложение №1 ) . В допълнение, нашият модел използва емиграцията и имиграцията като отделни променливи. Приложени са също векторна авторегресия и коинтеграция. Друга особеност на настоящото изследване и използването на панелни данни, включващи всички източноевропейски страни-членки на ЕС. Целта на тези модификации е да се отчете въздействието на специфични за източноевропейските страни и България фактори, както и да се откроят различията и сходствата между миграционните процеси в нашата страна и останалите посткомунистически държави. Използвани са данни от Евростат, като липсващите стойности са генерирани с интерполация. Анализираните променливи са макроикономически, за разлика от микроикономическия подход, използван в други изследвания  ( виж например Giesing  and  Laurentsyeva, 2016). В много случаи проучванията, свързани с миграцията са ориентирани към въздействието на последната върху пазара на труда (Gaston and Nelson, 2001). В рамките на настоящето изследване акцентът е както върху въздействието на миграцията върху основните макроикономически променливи, в т.ч пазара на труда, така и обратното- върху въздействието на макроикономическите процеси върху миграцията на работна сила. Целта е да се систематизират преките и обратните връзки с оглед формулиране на препоръки към икономическата политика.  От гледна точка на настоящето изследване особено важно е разкриването на зависимостите, които съществуват между производителността на труда и работната заплата. Това е така, защото сравнителното равнище на заплащането е основен мотивационен фактор от гледна точка на миграцията на работната сила. От своя страна, в дългосрочен план, сравнителното равнище на работната заплата зависи от съотношението на производителността на труда между съответната страна и останалите държави.  Съществуват два подхода към зависимостта между производителността на труда и работната заплата. Според неокласическата теория заплатите следва да растат пропорционално на производителността на труда и очакваната инфлация, за да не се стига до увеличаване на разходите за единица продукция и влошаване на конкурентоспособността на производителите ( виж например Meager and Speckesser, 2011 ). Алтернативният кейнсиански подход, известен като ефективна заплата ( efficiency wage ),  постулира, че фирмите са заинтересовани да плащат работна заплата над равновесното пазарно равнище за да повишат производителността и намалят разходите, като най-известният исторически пример е този на Хенри Форд с неговата заплата от 5 долара на ден  ( Bradley , 2007).  Изхождайки от тези две концепции, които предполагат различни стратегии на микро и макро равнище, разработката използва такива иконометрични инструменти, и в частност векторната авторегресия, които да позволят тестването на валидността на неокласическата и неокейнсианската хипотези в специфичните условия на България.  Друга задача на изследването е опит за прогнозиране на миграцията на работната сила от и към България и обосноваване на адекватни политики в областта на доходите, данъчното облагане, чуждестранните инвестиции, регулирането на пазара на труда и т.н.   Панелно изследване на миграцията на работна сила в Източна Европа   Подробно панелното изследване на връзката между базовите макроикономически показатели на страните в Източна Европа и емиграцията е представено в Приложение №2. Целта на панелното изследване е да открои тенденции и закономерности, характерни за страните като група. Основната целева променлива е емиграцията на работната сила, измервана като дял от трудоспособното население. Оказва се, че емиграцията е под статистически значимото въздействие на следните променливи- безработицата, брутния вътрешен продукт, работната заплата и производителността на труда. Прадоксално, безработицата не влияе в посока на ускоряване изтичането на работна сила, а го забавя. Друг парадоксален момент е това, че работната заплата е положително корелирана с емиграцията, т.е. нарастването на работната заплата също не ограничава изтичането на работна сила от държавите от Източна Европа като цяло. Това обаче не се отнася до България, където действат други закономерности. Вероятната причина е макроикономическият модел. България е единствената страна в ЕС с валутен борд. Този макроикономически механизъм не позволява провеждането на антициклично регулиране, насочено към поддържането на пълна заетост. В останалите източноевропейски държави фискалната и монетарната политики могад да бъдат използвани за ограничаване на безработицата в периоди на спад, поради което емиграцията не се влияе в такава степен от циклични и ценови фактори, а зависи от дългосрочни структурни тенденции. Същевременно, нарастването на БВП оказва устойчиво негативно влияние върху емиграцията, т.е. икономическият растеж спомага за създаване на нови работни места, които са алтернатива на емиграцията. По същия начин въздейства и производителността на труда- т.е. технолигичният прогрес също забавя изтичането на работна сила от Източна Европа. От своя страна, емиграцията на работната сила въздейства негативно единствено върху динамиката на БВП. По такъв начин, основните взаимовръзки между емиграцията и макроикономическите показатели в Източна Европа са по линията икономически растеж и технологично развитие. Обратната връзка между работната заплата и икономическия растеж е негативна, което обяснява частично защо нарастването на заплатите ускорява изтичането на работна сила. Макроикономическите зависимости в областта на имиграцията на работна сила към Източна Европа са не по-малко интересни ( виж Приложение №3 ). Връзките се отличават съществено от тези при емиграцията. Върху динамиката на имиграцията оказват въздействие безработицата, икономическия растеж, работната заплата и производителността на труда. Безработицата ограничава притока на имигранти, което е естествено, за разлика от случая с емиграцията. Отрицателно върху потребността от внос на работна сила оказва и нарастването на производителността на труда, което също е в рамките на това, което следва да се очаква. Работната заплата и брутният вътрешен продукт влияят положително на имиграционния поток, т.  e.  високото заплащане и икономическо развитие са факторите, които привличат работна сила.  От своя страна имиграцията също оказва своето обратно въздействие. Първо, тя способства за понижаване на работната заплата. Второ, влияе положително върху производителността на труда. И двете влияния се отразяват в последна сметка положително върху икономическия растеж.   Иконометрично изследване на макроикономическите зависимости, свързани с международната миграция на работна сила в България   Емиграция  Иконометричното изследване, свързано с емиграцията и имиграцията на работната сила в България е изложено подробно в Приложение №4.  Върху емиграцията в България оказват влияние следните променливи: преки чуждестранни инвестиции, БВП, производителността на труда, работна заплата и безработицата. Най-силно негативно, т.е. обратнопропорционално, влияние върху емиграцията оказва работната заплата. При това, за разлика от панелното изследване, отразяващо положението в страните от Източна Европа като цяло, работната заплата, измерена като дял от средната за ЕС, е отрицателно корелирана с емиграцията, т.е. нарастването на реалните възнаграждения ограничава изтичането на работна сила. Ако при останалите източноевропейски страни можем да говорим за сериозно дългосрочно обвързване с производствените структури на развитите западноевропейски икономики и наличието на елементи на взаимодопълняемаст и взаимозаменяемост на работната сила, то при България основната мотивация е заплащането и респективно действието на закона за единствената цена- в условията на конкуренция и свободно движение на производствените фактори, има тенденция към изравняване на цените на продуктите и факторите на производство.  При това връзката емиграция-работна заплата е двупосочна, като емиграцията способства за нарастване на работната заплата в перспектива. В случая наблюдаваме закономерност, която можем да наречем парадокс на икономията от работна заплата. Парадоксът е в това, че обратното отражение на емиграцията върху заплатите е около 4 пъти по-силно от въздействието на заплатите върху емиграцията. С други думи, ако забавим повишаването на заплатите ще ускорим емиграцията, като в перспектива недостигът на работна сила се компенсира с още по-голямо увеличение.  Освен това, изследването показва, че други фактори, които ограничават емиграцията са следните: БВП, ПЧИ и производителност на труда, като от изброените променливи най-силно ограничаващо въздействие върху емиграцията оказват ПЧИ. Друга ограничаваща емиграцията взаимовръзка, която разкриваме от регресионното уравнение, е въздействието на динамиката на БВП- т.е. икономическият растеж забавя изтичането на работна сила. Обратнопропорционална е и връзката между производителността на труда и емиграцията.  За разлика от останалите източноевропейски държави, установяваме, че високата безработица предизвиква ускоряване на изтичането на работна сила. Емиграцията е нещо като „опция“ за справяне с високите нива на безработица. Чрез този механизъм се постига баланс на трудовия пазар, тъй като свръхпредлагането на работна сила се редуцира. Това означава, че ниските нива на безработица, които наблюдаваме у нас през последните години са свързани не толкова със създаването на нови работни места в страната, колкото с изтичането на работна сила. Подчертаваме, че това не е типично за останалите източноевропейски държави. Тъй като, работната заплата е основният фактор, влияещ върху емиграцията, разкриването на променливите, които детерминират самата работна заплата, е особено важно. Факторите, оказващи статистически значимо влияние върху трудовите възнаграждения са: преките чуждестранни инвестиции, БВП, производителността на труда, емиграцията и безработицата. Променливите, които способстват за нарастване на работната заплата са преките чуждестранни инвестиции, БВП, безработицата, и производителността на труда. Връзката с ПЧИ и производителността е очевидна- и двата фактора отразяват технологичния прогрес. Връзката БВП-производителност-работна заплата е в рамките на т.нар. закон на Вердоом ( Verdoom , виж по-подробно Castiglione, 2011),  постулиращ, че икономическият растеж е съпроводен с нарастване на производителността, пропорционално на корен квадратен от нарастването на БВП. Резултатите от анализа на връзките между изследваните величини показват отчетлива зависимост между динамиката на безработицата и стойностите на работната заплата. Взаимовръзката е правопропорционална, т.е. увеличаването на безработното население кореспондира с увеличение на работната заплата. Това е следствие на феномена, характерен за периода след глобалната финансова криза- при свиване на търсенето фирмите са склонни да се освободят от по-ниско производителните и по-ниско платени работници, при което нараства делът на високоплатените, респективно средната заплата се увеличава.   Имиграция Върху имиграцията в България оказват статистически силно влияние следните променливи: преките чуждестранни инвестиции и производителността на труда. Въздействието е положително- повишеният приток на инвестиции и производителност на труда увеличават притока на работна сила към България. Тази взаимовръзка е двупосочна, тъй като имиграцията също въздейства върху гореспоменатите макроикономически променливи.  Същевременно, имиграцията, от своя страна, влияе негативно върху нарастването на работната заплата в България.  Трябва да отбележим, че при изследването на имиграцията се разкриват важни нови закономерности. В частност, изследването показва, че работната заплата е фактор, който оказва положително въздействие върху производителността на труда и преките чуждестранни инвестиции. Това въздействие е силно, положително и устойчиво, тъй като запазва своето значимо влияние през всички изследвани времеви лагове. Отбелязаната зависимост потвърждава валидността на Кейнсианската теза за ефективната работна заплата, т.е. че увеличаването на трудовите възнаграждения способства за увеличаване производителността на труда. Освен това, при пряко сравнение между теглата на коефициентите, можем да заключим, че имиграцията оказва значително по-силно влияние върху производителността на труда в сравнение с обратната взаимозависимост. При динамиката на производителността на труда и преките чуждестранни инвестиции също регистрираме наличие на положителна двупосочна взаимовръзка.  Безработицата е фактор, който оказва негативно въздействие върху производителността на труда и преките чуждестранни инвестиции. Разглеждайки това обстоятелсво, можем да маркираме, че безработицата влияе устойчиво върху стойностите на работната заплата и свързаните с тях процеси. Гореизложената взаимовръзка е идентична със същата при участие на емиграцията като променлива в системата, т.е. независимо дали отчитаме влиянието на емиграционните или имиграционните процеси в България, безработицата оказва въздействие върху работната заплата.   Изводи за икономическата политика   Политика на доходи В България, за разлика от останалите посткомунистически държави-членки на ЕС, работната заплата е основен фактор, регулиращ международната миграция на работната сила. Това се обяснява с три обстоятелства. Първо, отсъствието на тясна производствена обвързаност с икономиките на страните от „стара“ Европа и като следствие недостатъчна синхронизираност с икономическия цикъл в ЕС. Второ, механизмът на валутен борд, непозволяващ провеждането на активна антициклична политика, ориентирана към поддържането на пълна заетост. Трето, и може би най-важно обстоятелство, трудовите възнаграждения в България са от порядъка на 17-18% от средните за ЕС, при 35-45% за останалите държави, като единствено Румъния с около 20% е близо до нас. Работната заплата, измерена като дял от средната за ЕС, е корелирана отрицателно с емиграцията и положително с имиграцията. Това означава, че една политика на ускорено увеличаване на трудовите възнаграждения може да ограничи изтичането на работна сила и да ускори притока на работници към страната. Нарастването на трудовите възнаграждения у нас през последните години варира от 6 до 9,5% годишно  ( IMF ,2018), без негативно въздействие върху растежа и финансовата стабилност на страната. Възраженията срещу бързото увеличаване на трудовите възнаграждения и минималната работна заплата идват като правило от страна на българския бизнес. Те се свързани с две основни тези. Първо, че нарастването на работната заплата е ограничено от производителността на труда и второ, че увеличаването на минималните възнаграждения води до размиване на границите между високите и ниските доходи. Нашето изследване позволява корекция на тези виждания. Първо, при изключителни ниските в сравнителен план възнаграждения у нас, покачването на работната заплата е стимулиращ фактор за увеличаване на производителността на труда в съответствие с концепцията за ефективната работна заплата. Освен това, забавянето на нарастването на работната заплата води до ускоряване изтичането на работна сила, което впослествие води до още по-голям недостиг на работна сила и натиск са повишаване на заплатите. Вторият довод също не отговаря на действителността, тъй като България трайно е между страните с най-голямо неравенство в доходите в ЕС. При това положение, можем да препоръчаме ориентация към устойчиво нарастване на доходите от порядъка на 8-10% годишно, до достигане на равнище на заплащане примерно 30% от средното за ЕС. Това ще динамизира икономиката и производителността на труда, ще доведе до прекъсване на тренда на намаляване на населението вследствие на трудовота миграция. Дори ако само настоящите тенденции на относително бързо нарастване на номиналните доходи продължат, и икономиката не бъде върната назад вследствие на кризи от типа на тази с КТБ или глобалната финансова криза, още в близките 3-4 години, броят на работниците влизащи в България ще превиши броя на тези, които напускат. Облагане на доходите Облагането на доходите също оказва влияние върху реалните доходи на заетите, а от там и на процесите на миграция. Ако се ограничим с подоходното облагане, трябва да обърнем внимание на следните моменти. В България е в сила т.нар. плоско или равномерно облагане на доходите, без необлагаем минимум. При това положение, въздействие на облагането върху международната миграция на работната сила трябва бъде съвършено различно при работниците с високи и ниски доходи.  Да започнем с ниските доходи. При сегашната почти пълна заетост, българският бизнес разчита на притока на евтина работна ръка, главно от постсъветското икономическо пространство. За съжаление обаче, при българския вариант на плоско облагане, който не включва необлагаем минимум, една и съща номинална заплата, гарантира на работника, избрал България като месторабота, по-малък разполагаем доход след плащането на данъци. Това е така, защото всички останали страни-членки на ЕС, включително тези посткомунистически държави, които прилагат плосък данък, предвиждат много сериозен необлагаем минимум. Поради същата причина и българските работници, търсещи по-високи доходи в „стара“ Европа, на практика се радват на по-ниско облагане, независимо от високите ставки върху големите доходи в страните, където се установяват нашите емигранти. По такъв начин, вариантът на плоско облагане, прилаган у нас, на практика влошава конкурентоспособността на страната при ниските доходи.  Трябва да се очаква обаче, че положението при високите доходи е точно обратното. И това наистина е така. Пределното, т.е. максималното облагане на високите етажи на доходите в западноевропейските страни е в пъти, често от порядъка на 4-5 пъти по-високо, от това у нас. Това е сериозно предимство, което потенциално би могло да подпомогне преодоляването на тежкото положение с недостига на висококвалифицирана работна сила в България, при това не само чрез привличане на българи, работещи в чужбина, но и на висококвалифицирани специалисти от цял свят. Паралелно с това, ниското облагане на високите доходи би следвало да задържа висококвалифицираните кадри на вътрешния пазар. И двете тенденции обаче практически не съществуват, с някои изключения.  Първата основна причина е манталитета на частния и държавния бизнес у нас. Според докладите на Световния икономически форум, България е практически на последно място в света по способност да привлича и задържа талантливи, високоподготвени специалисти. Това е свързано със специфичния характер на българския капитализъм, който може да се характеризира като капитализъм, базиран върху неформалните отношения (crony capitalism), при който личните връзки играят решаваща роля, за разлика от таланта и способностите, които отстъпват на заден план.  Освен това, генерирането на реално търсене на високвалифицирани специалсти, предполага наличието на ефективен високотехнологичен сектор. Съществуването на високотехнологичен потенциал зависи, от своя страна, от на предлагането на адекватно фининсиране (рисков капитал, инвестиционни банки, развит капиталов пазар, държавни фондове, достъп до структурните фондове на ЕС, използването на ресурси по линията на ЕИБ, ЕИФ, плана Юнкер и т.н.), държавната политика в областта на образованието, науката и изследванията, наличието на клъстери, обединяващи бизнеса, университетите и финансовия сектор, от създаването на свободни индустриални зони, бизнес инкубатори, състоянието на правораздаветелната система, ефективността на държавната администрация и т.н. Всичко това са области, в които нашата страна не просто изостава, а често е на последно място в ЕС.  В последна сметка можем да заключим, че наличието на сравнителни предимства в областта на данъчното облагане само по себе си няма съществено значение, ако цялостният контекст на социално-икономическите условия за правене на бизнес, е недостатъчно стимулиращ. Все пак, една обща стратегия за подопомагане на високотехлогичния бизнес би могла да превърне в обозримо бъдеще плоското данъчно облагане в конкурентно предимство в областта на високите технологии, независимо от това, че в по-далечна перспектива еволюцията на дънъчната система би трябвало да бъде по-скоро в посока на умерено прогресивни данъчни ставки.   Чуждестранни инвестиции Проведено изследване показва, че преките чуждестранни инвестиции имат силно влияние върху производителността на труда, а от там и върху доходите на заетите, респективно върху емиграцията и имиграцията на работната сила. Както беше отбелязано по-горе, нашето изследване предлага политика и ускорено увеличаване на доходите, плюс въвеждане на необлагаем минимум. Потенциално, това би могло да има контрапродуктивно отражение върху икономическия растеж и чуждестранните инвестиции. Изследването показва обаче, че при сегашното равнище на заплащане, по-нататъшното увеличение на доходоте практически не влияе на чуждестранните инвестиции. От друга страна, високите доходи оказват въздействие върху предлагането на работна сила както по линията на забавяне на емиграцията, така и чрез привличане на чуждестранни работници. Повишената покупателна способност и разширяването на вътрешния пазар също влияят положително върху привличането на преки чуждестранни инвестиции. Повишаването на доходите има ограничено негативно въздействие върху нарастването на БВП в текущ план, но в перспектива, като показват настоящите анализи, разширяването на търсенето и повишаването на производителността на труда имат много по-силно положително въздействие. Следователно, една политика на стимулиране на преките чуждестранни инвестиции ще има силен положителен ефект върху производителността на труда, доходите, намаляване на емиграцията и стимулиране на имиграцията на работна сила. За съжаление, през последните години преките чуждестранни инвестиции намаляват. Причините за това са свързани преди всичко с институционалния климат, неадекватно финансиране и незадоволителното функциониране на правораздаветелната система. Необходима е цялостна политика за привличане на чуждестранни инвестиции, с акцент върху конкретни стратегичиски инвеститори във високотехнологичния сектор с цел включване на българската икономика във високите нива на глобалните вериги на създаване на стойност.   Административно регулиране на миграцията на работна сила Предвид участието на България в механизма на свободно движение на работна сила в ЕС, България зависи основно от собствените си регулации в областта на имиграцията на работници. За сега основните цели са в областта на привличане на нископлатени и нискоквалифицирани работници. Данъчното облагане у нас обаче противоречи на тази цел. При висококвалифицираните специалисти основният проблем са бавните и силно бюрократизарани процедури. България, която предлага особено благоприятни условия в областта на високите доходи, би следвало да облекчи административните ограничения при привличането на висококвалфицирани работници, както и при привличането на имигранти, разполагащи със значителен капитал. Това трябва да бъде елемент от една обща политика на ускорено развитие на високотехнологичния сектор и привличането на преки чуждестранни инвестиции.     Понастоящем в Европейския съюз текат редица процеси, насочени към ограничаване на вътрешната трудова миграция. Тези процеси са породени от променящия се политически климат, възхода на националистическото и протекционистична реторика или просто от желанието на ЕК да затвори възможности за заобикаляне на закона. Независимо от причините, очакваният ефект е ограничаване на трансграничната трудова миграция, особено когато тя се извършва от страните с по-ниски работни заплати към тези с по-високи. Една от промените, която беше финализирана по време на българското председателство на Съвета на Европейския съюз в първата половина на 2018 г. е промяната на Директивата за командированите работници. Това стана след силен натиск настрани като Холандия, Германия, Франция, които претендираха, че на практика командироването на работници заобикаля правилата на местния трудов пазар, доколкото дългосрочно работещи в съответната страна са наети от фирма в друга страна членка и съответно трудовите им отношения се определят от страната на произход, а не от страната, в която работят. С промяната на старата директива от 1996 г. се въвежда ограничение за непрекъснато командироване на един работник от 12 месеца, с възможност този срок да бъде увеличен на 18. Изисква се работодателите да показват отделно от заплатата разходите за път, настаняване, храна, както и се въвежда изискването условията на труд на командированите работници да съответстват на приетите за съответния бранш или фирма в приемащата страна. Тези мерки, които трябва да се приемат в националните законодателства до средата на 2020 г. ще ограничат порочните практики на заобикаляне на правилата и трудова експлоатация, но едва ли ще ограничат значително броя на командированите работници. Друга група работещи извън страната, които обаче не се отчитат в статистиката за трудова миграция, са сезонните работници. Много хора от България работят чужбина именно по този начин, като основни дестинации са Гърция, Кипър, Испания, Италия, Франция, но също и Великобритания, Швеция и т.н. Повечето от тях се трудят в селското стопанство и туризма. Много трудно може да се определи приблизителния брой на българите, които работят като сезонни работници, защото те престояват в приемащата страна едва няколко месеца, докато по-голямата част от годината са в България. Докато са в България много от тях не работят, но не се и регистрират в бюрата по труда. По оценки на МТСП само в Гърция сезонните работници от България са 70-80 хиляди души. При всички случаи сезонните работници са значителна група и при подходяща политика от страна на държавата и предложения от страна на бизнеса, те могат да попълнят острия дефицит на кадри съответно в туризма и селското стопанство в България. Следва да отбележим и групата на българските шофьори, които работят зад граница, доколкото по данни на превозваческите организации над 60 хиляди български камиона работят зад граница. Тук отново под натиска на Германия и Франция има законодателна инициатива на европейско равнище да се ограничи трайното извършване на подобни услуги, за да се отвори пазар за националните превозвачи на тези страни. Първоначалното предложение на Европейската комисия предполагаше редица ограничения и трудности, които да откажат голяма част от фирмите да извършват подобен бизнес. Тези предложения не бяха подкрепени от Европейския парламент и сега трябва да се прави ново предложение, но това развитие само отлага, не решава проблема с натиска за преструктуриране на този сектор и съответната заплаха за българските транспортни фирми. Друго ограничение, което вече се приема в някои европейски страни без да е обща европейска политика, е да се ограничават социалните плащания за трудови мигранти. Доколкото една от тезите на надигащия се национализъм и популизъм е т.нар. „социален дъмпинг“, много правителства са под натиск и някои от тях като в Холандия, Австрия, Германия започват да предприемат мерки за затрудняване на режима за регистрация като безработни, намаляване на детските добавки, ако децата не придружават работещия си родител и други подобни мерки. Вероятно подобни действия няма да имат значим ефект върху решението за трудова миграция, но при всички случаи ще допринесат за намаляване на разликите в заплащането. Като общ процес можем да оценим, че в ЕС има тенденция за ограничаване на напълно либерализирания пазар на труда и на социалните услуги и плащания, свързани с имиграцията. Този процес ще се развива бавно и вероятно няма да бъде много ефективен, тъй като свободното движение на трудови ресурси е от траен интерес именно на тези държави, които налагат ограничения. В случая наблюдаваме надделяване на политическата реторика пред икономическата логика, което не би трябвало да бъде дългосрочен и дълбок процес.         Трудовата миграция има значимо отражение върху националната икономика на България. Най-видимото въздействие през последните години е свързано с недостига на кадри почти във всички сфери. Недостатъчното предлагане на трудов ресурс от една страна ограничава растежа на икономиката, но от друга води до увеличаване на заплащането и съответно нарастване на крайното потребление, до иновации и инвестиции в повишена производителност на труда. Проблем е, че това става по автоматичен път и хаотично. Докато част от предприемачите могат да си позволят да потърсят конкурентни предимства, различни от евтиния труд, други – които са много малки или които работят на много конкурентни пазари, не могат да си го позволят. Бързият ръст на средната работна залата не е равномерно разпределен и той създава все по-големи разлики в заплащането, дължащи се на сферата на бизнес, или на региона, в който произвежда фирмата, или от размера на самата фирма. Тази тенденция притиска силно малките фирми и ограничава техния икономически периметър. На практика държавата не се намесва, за да намали тези задълбочаващи се различия, освен чрез инструмента на минималната работна залата. До голяма степен днешната политика на държавата да регулира презграничното движение на работна сила се изчерпва с търсене на решение на най-болния проблем – дефицита на кадри – и то по-най-лесния начин – чрез внос. Това се случва под натиска на бизнеса, който също търси краткосрочни и евтини решения. За съжаление този тип решения имат малък икономически смисъл. Те нямат отношение към дългосрочната визия за развитие на икономиката. Желанието на някои работодатели да се ускори процесът на издаване на работни визи, да се увеличи кръгът професии, по които могат да се наемат чужденци, да се увеличат разрешените квоти решават проблеми на момента, но не са трайни. Както вече стана ясно по-горе, икономическите ефекти на трудовата миграция са в различни направления и с различен знак. Това предполага, че е работа на правителството да разработи дългосрочно виждане за политика по този въпрос. Правителството трябва да предложи крайни цели и да следи да се прилагат политики, които водят към тях. Подобна стратегия трябва да е стабилна, което значи около нея да има относителен консенсус в държавата. Тя трябва да е комплексна и да интегрира различни мерки и да е дългосрочна за да има траен ефект върху икономиката. Какви елементи трябва да съдържа подобна стратегия? На първо място нека разгледаме работните заплати, като един от основните фактори за емиграцията. В заплащането на труда забелязваме няколко аномалии – докато средният ръст на работните заплати е доста висок, също и увеличаването на минималната работна заплата, диспропорциите в заплащането в зависимост от бизнеса, региона, големината на компанията са огромни. На практика докато едни от фирмите растат много бързо, други не са в състояние да платят по-високи заплати. В резултат на това се стимулира сивия сектор, укриването на заплати и осигуровки, трудности и фалити на фирми. Следователно увеличението на заплащането на труда е важно, но има нееднозначно влияние върху бизнеса на микро равнище. Очевидно е, че фирмите, които работят с по-нискоквалифиццирани работници и в бедни райони, имат затруднения да следват средния ръст на минималната работна заплата. С каква политика може да се помогне на тези работодатели? Чрез намаляване на данъчноосигулителната тежест на по-ниските възнаграждения чрез въвеждане на необлагаем минимум например. С подобна мярка не само ще се облекчат раотодателите, но и ще се създадат по-атрактивни условия в сравнение с чужбина за привличане на работници с по-ниско заплащане. Регионалната диференциация на административно определяните работни заплати не е препоръчителна, доколкото подобни регионални мерки създават по-скоро условия за заобикаляне на законодателството. На второ място следва да се предвиди комплекс от мерки, който да насърчава съчетаването на личните със служебните ангажименти. Преди всичко това се изразява в ангажимента на държавата при отглеждането на деца – осигуряването на гарантиран и безплатен достъп до детски ясли и градини е мярка, която се прилага много страни от ЕС. Необходимо е да се популяризира и да се насърчава прилагането на практика на вече съществуващото законодателство за гъвкаво работно време и дистанционна работа. Препоръчително е законодателно а се разшири кръга от социални услуги, като създаването на ваучери за домашно подпомагане, както съществува във Франция и Белгия например. Широкият, стабилен и гарантиран набор от социални услуги,, който позволява концентрация върху професионалната дейност и в същото време спокойствие по отношение на дома и семейството е един от основните притегателни стълбове на емиграцията на млади семейства. Ако изследователи твърдят, че има тенденция всяко трето българско дете да се ражда зад граница, то причината за това може да се търси именно в социалните пакети за млади семейства и по-специално за техните деца, които съществуват в по-развитите страни в ЕС. В този смисъл инвестицията в подобни услуги е от огромно значение за решението на родителите да емигрират, а и за демографските процеси, които са изключително негативни за България. Разширяването на социалните услуги е свързано не само с публичните разходи, а и със съчетаването на средства от бюджетите и от частни инвеститори. Това предполага развитието на жизнена и ефективна социална икономика. В момента се обсъжда проект на законодателство, подготвено от Министерството на труда и социалната политика. За адекватността на това законодателство ще може да се съди единствено по бързината, с която ще се развие социалната икономика. Увеличаването на пакета от социални услуги, които са на разположение на млади и работещи родители би се съчетало с ограничаването на социалните права на български работници в страни като Австрия и Германия например, където се обсъжда намаляване на детските добавки тогава, когато детето не е в емиграция с родителите си. Подобни мерки ще охладят част от интереса за емиграция и зависи единствено от българските власти дали те ще се възползват от това развитие и ще предложат на младите семейства адекватна система за социална грижа. На трето място следва да се обсъди в обществото и със социалните партньори в частност необходимите законови промени, които да съответстват на променящия се характер на труда. Има много изследвания и документи по този въпрос, включително на Световната банка и Международната организация на труда, които предвиждат, че характерът ан труда се променя много бързо от постоянни дълготрайни договори към повече индивидуализъм, работа по проекти, смяна на работодатели и т.н. В редица страни на ЕС вече се обмисля промяна на фундаментите на трудовото законодателство, с която да се отчетат новите развитие и да се осигури на работещите баланс между сигурност и гъвкавост на трудовите отношения. Забавянето на България да предвиди регулации в това отношение ще бъде нов стимул за много млади хора да напуснат страната. На четвърто място много важно за задържането на младите хора е широкото и повсеместно използване на информационните и комуникационни технологии – за връзка с държавната администрация, за обучение, за търговия и извършване на финансови операции и т.н. Това предполага коренна промяна от политика за въвеждане на определен брой електронни услуги от администрацията към широко, цялостно и дълбоко навлизане на ИКТ в ежедневието. По този начин се пести време, ограничава се усещането за корупция, улеснява се предприемачеството, дава се повече възможности на държавните органи да вършат своята дейност в обществен интерес. Тези процеси се развиват много бързо в Европа и имат потенциал да станат един от основните двигатели на трансграничната мобилност. На пето място държавата трябва да разшири и интензифицира възможностите на емигрантите да осъществяват контакт в България със семейства, институции, да се привличат към различни национални инициативи. Целта на това е да се поддържа максимално жива връзката на емигрантите с родината, Подобна политика трябва да бъде всеобхватна и повсеместна за да има ефект. Тя включва лесен достъп до българско образование, лека работа с администрацията, включително от разстояние, осигуряване на редовна и адекватна информация за свободни работни места, програми за насърчаване на предприемачеството, за различни други сфери на обществения живот. Мрежата и дейността на училищата и културните институти в чужбина трябва да се разшири и активизира. Особено внимание следва да се отдели на изработването на програми и пакети за завръщане от емиграция или за заселване на имигранти в страната. Особено внимание следва да се отдели на спестяванията на българските емигранти. Много от тях са склонни да инвестират тези спестявания в страната и тази нагласа следва да се използва в максимална степен. По света има редица примери, които могат да се заимстват като издаване на специални, ориентиране към емигрантите държавни ценни книжа, постъпленията от които се инвестират целево или създаването на държавен инвестиционен фонд, който да участва с акционерен капитал при инвестиции на български емигранти в сраната. Политиката, свързана с привличане на спестяванията трябва да гарантира инвестиционна логика, но нейният ефект би надхвърлил чисто финансовите измерения. Ефектът е свързан с получаването на всички положителни страни от емиграцията – пренасяне на опит, мотивация, генериране на финансов ресурс, но и предпоставки за завръщане на по-голяма част от емигрантите или техните наследници трайно в България.       Презграничната трудова миграция е естествен и очакван процес, свързан е ефективното разпределение и използване на трудовите ресурси. Този процес създава определени ползи и неудобства както за страните на произход, така и за страните, които привличат трудови мигранти. Въпреки настоящата тенденция в редица страни от ЕС на национално или на европейско равнище да се въвеждат ограничения за трудовите мигранти, не се очаква тя да бъде трайна и с дълбок ефект. Българската икономика, особено в периода на растеж, е засегната както от трайната трудова емиграция, така и от временната – особено под формата на сезонна заетост и командировани работници, основно в транспортния сектор. В краткосрочен план значителните трансфери на емигрантите се отразяват благотворно на българската икономика и облекчават социалната сфера. В дългосрочен план обаче българската държава има абсолютен интерес да ограничава трудовата емиграция и дори да търси обръщане на тенденцията заради възможността с опита, инвестициите, труда на работещите в страната да се постигне висок и траен икономически ръст. Усилията на държавата за регулиране на потока на трудови ресурси следва да е съобразен с правилата в ЕС, с възможностите на икономиката да абсорбира квалифицират трудов ресурс, да бъде с дългосрочна визия и да не се основава на отделни мерки и спорадични инициативи, а на цялостна дългосрочна и комплексна стратегия. Това предполага коренно различен от сегашния пасивен подход.   \r\n \r\n \r\n \r\n  ", "date": "2018.11.08", "title": "\"Сова Харис\": 23% от българите са готови да стегнат куфарите за гурбет веднага"}
{"url": "http://epicenter.bg/article/Tsvetanov/167659/2/0", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове в България, избрани от листата на ГЕРБ, се срещнаха с председателя на Европейската народна партия (ЕНП) Жозеф Дол. Това се случи днес в рамките на конгреса на ЕНП в Хелзинки, Финландия, съобщиха от пресцентъра на ПП ГЕРБ. По време на разговора Цветан Цветанов отбеляза, че догодина на европейските избори българските граждани трябва да гласуват за мирна и просперираща Европа, а това може да го гарантира само Европейската народна партия. Пред Жозеф Дол Цветанов подчерта, че благодарение на европейската солидарност инфраструктурата в българските общини непрекъснато се модернизира и това се оценява положително от гражданите.   „Победа на ГЕРБ и на местните избори ще ни даде възможност да надградим постигнатото“, уточни зам.-председателят на ГЕРБ. Председателят на ЕНП Жозеф Дол поздрави правителството на Бойко Борисов за грижата за българските общини и посочи пред кметовете, че с управници като Бойко Борисов и Цветан Цветанов зад гърба си те имат пълното спокойствие и свобода да развиват градовете си и да гарантират професионална реализация на жителите им. ", "date": "2018.11.08", "title": "Цветанов и кметове от ГЕРБ се срещнаха с председателя на Европейската народна партия Жозеф Дол"}
{"url": "http://epicenter.bg/article/Tsvetan-Tsvetanov-razgovarya-s-vatreshniya-ministar-na-Germaniya-Horst-Zeehofer/167660/2/0", "text": "Председателят на ПГ на ГЕРБ и зам.-председател на партията Цветан Цветанов се срещна с вътрешния министър на Германия Хорст Зеехофер по време на конгреса на Европейската народна партия (ЕНП) в Хелзинки. Това съобщиха от пресцентъра на ПП ГЕРБ.   Двамата обсъдиха ситуацията с охраната на външните граници на ЕС и управлението на миграционните процеси. По време на срещата Цветан Цветанов благодари на Зеехофер за подкрепата на Германия, включително чрез немските политически фондации \"Ханс Зайдел\" и \"Конрад Аденауер\", за акумулиране на експертиза и обмен на опит в сферата на вътрешната сигурност, правоприлагането и правосъдната система.   „Германия е стратегически партньор, на когото винаги сме могли да разчитаме по пътя за европейско развитие на България“, подчерта Цветан Цветанов пред германския вътрешен министър.  ", "date": "2018.11.08", "title": "Цветан Цветанов разговаря с вътрешния министър на Германия Хорст Зеехофер"}
{"url": "http://epicenter.bg/article/Deputatite-shte-obsadyat-po-surovite-nakazaniya-za-nasilnitsite-v-semeystvoto/167632/2/0", "text": "В парламента започва обсъждане на новите промени в закона, свързани с борбата срещу домашното насилие. Измененията предвиждат до пет години затвор за психически тормоз и преследване. Промените ще засегнат съпрузи, бивши съпрузи или партньори, с които се живее на семейни начала. Тормозът извън семейството ще се наказва със затвор до една година или пробация.    ", "date": "2018.11.08", "title": "Депутатите ще обсъдят по-сурови наказания за насилниците в семейството"}
{"url": "http://epicenter.bg/article/Parlamentat-shte-razgleda-predlozhenieto-na-BSP-druzhestvata-ot-zabranitelniya-spisak-za-privatizatsiya-da-/167636/2/0", "text": "Парламентът ще разгледа на първо четене промени в Закона за концесиите, внесени от ПГ на БСП. Това се посочва в програмата за работа на Народното събрание. От БСП настояват да не се отдават на концесия търговските дружества с повече от 50% държавно участие в капитала. Тези дружества са включени в т.нар. забранителен списък по Закона за приватизация и следприватизационен контрол.   Според БСП отдаването на тези дружества на концесия за 35 години или повече създава предпоставки за компрометиране на целите, заради които те са в забранителния списък. Ако предложението им се приеме, заварените концесионни договори ще запазят действието си.   Притесненията на БСП се отнасят до концесията на Летище София, срещу която те възразяват. На 27 юни кабинетът одобри решението на тогавашния транспортен министър Ивайло Московски за откриване на процедурата за определяне на концесионер на Летище София. От левицата внесоха в парламента предложение концесията да се прекрати, но депутатите го отхвърлиха. Според БСП отдаването на концесия на летището е риск за националната сигурност. БСП внесоха сигнал и в Прокуратурата с настояване решението на МС за концесията да бъде отменено. Прокуратурата обаче прие, че не са налице основания да се намесва, защото решенията на Министерския съвет по Закона за концесиите не подлежат на обжалване.  ", "date": "2018.11.08", "title": "БСП предлага дружествата от забранителния списък за приватизация да не се отдават на концесия"}
{"url": "http://epicenter.bg/article/Razsledvaniyat-ot-GERB-deputat-e-shtastliv-da-si-dade-imuniteta/167668/2/0", "text": "Депутатът от ГЕРБ Борис Кърчев е щастлив да си даде имунитета веднага, но също така заяви, че неплатени данъци няма, предаде Канал 3.   \"Веднага ще подам писмено съгласие до председателя на Народното събрание за сваляне на имунитета ми, заяви пред медиите в парламента Кърчев. Главният прокурор Сотир Цацаров му иска имунитета заради данъчни престъпления.   \"Никакви неизплатени данъци нямам и не те притеснявам от нищо\", допълни той. Кърчев обясни, че при прехвърлянето на фирмите му те не са имали никакви задължения. За това имам документи, увери той. Никога не съм се крил зад този имунитет, щастлив съм, че ще го дам. Целта е да се изчисти името ми, защото тази кампания срещу мен е повече от година и половина\", коментира той и индиректно обвини социалистите в Казанлък, че стоят зад кампанията срещу него. Тя се водела от местни структури на БСП в Казанлък, обяви Кърчев.  ", "date": "2018.11.08", "title": "Депутатът от ГЕРБ Борис Кърчев е щастлив да си даде имунитета"}
{"url": "http://epicenter.bg/article/Veselin-Mareshki--Ne-sme-reshili-oshte-dali-da-se-otkazhem-ot-imunitetite-si/167670/2/0", "text": " Това каза пред журналисти лидерът на „Воля“ Веселин Марешки по повод искането на главния прокурор Сотир Цацаров да бъдат свалени имунитетите на него, Кръстина Таскова и Пламен Христов, предаде репортер на Агенция „Фокус“.    заяви той. „Разбираме, че са разпитани 90 свидетели, от които 85 са казали, че никой по никакъв начин не ги е изнудил. Принудили са по някакъв начин 2-3 да кажат обратното“, посочи Веселин Марешки.    „Тогава казахме, че за да не ни разиграват такива циркове казахме, че си сваляме имунитетите по всички членове от целия НК“, обяви лидерът на „Воля“.   ", "date": "2018.11.08", "title": "Веселин Марешки: Не сме решили още дали да се откажем от имунитетите си"}
{"url": "http://epicenter.bg/article/ENP-razmaha-prast-na-Orban--partiyata-mu-pogazvala-zakona/167641/7/0", "text": "Най-голямото политическо обединение в ЕС Европейската народна партия (ЕНП) предупреди унгарския премиер Виктор Орбан, че може да обмисли да изхвърли неговата партия ФИДЕС от състава си, поради притеснения за действията й относно върховенството на закона и запазването на демократичните свободи, предаде Ройтерс, цитирана от БТА. На годишния си конгрес в Хелзинки дясноцентристката ЕНП прие специална резолюция, с която иска от Унгария да зачита ценностите и свободите, на които се основава ЕС и заявява, че те са изложени на сериозна заплаха. В резолюцията не се споменава изрично Будапеща, но представители на ЕНП, в чийто състав влиза и Християндемократическият съюз на германската канцлерка Ангела Меркел, заяви, че тя има за цел да изпрати послание към Орбан и Фидес. \"Популисткият и националистки екстремизъм, дезинформацията, дискриминацията и заплахите срещу върховенството на закона са най-голямата заплаха срещу свободата и демокрацията в Европа от вдигането на Желязната завеса\", се казва в резолюцията. \"Подчертаваме, че ЕС е основан на ценностите на уважение към човешкото достойнство, свобода, демокрация и върховенство на закона\" и се призовават всички членове на ЕНП да спазват, уважават и подкрепят тези принципи. Австрийският канцлер Себастиан Курц, чиято страна е ротационен председател на ЕС, заяви, че ценностите на блока са свещени, независимо към коя партия принадлежи премиерът \"и дали това е в Унгария, Румъния, Полша, Малта, Гърция или Италия\". През последната година тези шест страни бяха обвинени в неспазване на ценностите на ЕС, припомня Ройтерс.  ", "date": "2018.11.08", "title": "ЕНП размаха пръст на Орбан, партията му погазвала закона"}
{"url": "http://epicenter.bg/article/Tramp-uvolni-ministara-na-pravosadieto-i-glaven-prokuror-na-SASht-Dzhef-Seshans/167645/7/0", "text": "Президентът Доналд Тръмп поиска и получи оставката на министъра на правосъдието и главен прокурор на САЩ Джеф Сешънс, след като месеци наред го критикуваше, че доброволно се е дистанцирал от разследването за руска намеса в изборите през 2016 г.   Джеф Сешънс напусна снощи сградата на американското министерство на правосъдието за последен път като главен прокурор. Той беше изпратен от служителите на ведомството с овации, предаде Асошиейтед прес.   Снощи Сешънс си тръгна под ръкоплясканията на над 150 служители на министерството, които се бяха събрали в двора на сградата на ведомството. Когато си тръгваше, Сешънс изглеждаше емоционално. \"Благодаря ви\" и \"Бог да ви благослови\" бяха думите му, преди да се качи в чакащия го автомобил. Той също така се ръкува с началника на своя кабинет Матю Уитакър, който вчера беше назначен за изпълняващ длъжността главен прокурор, след като Сешънс подаде оставка по искане на президента Тръмп. \"За мен беше чест, сър\", обърна се към Сешънс Уитакър. Отношенията между Тръмп и Сешънс се влошиха още в първите седмици на мандата на последния. Това стана, след като Сешънс се оттегли от разследването на специален прокурор Робърт Мълър за възможно съглашателство между президентската кампания и Русия.   Новината се очакваше след междинните избори, когато Трръмп обяви, че  ще  последва обновяване на администрацията на Белия дом. Но всички са сюрпризирани от скоростта, с която е отстранен Сешънс, както и от това, че му се е обадил не президентът, а началникът на кабинета му ген. Кели.\r\n   \r\n Временно поста поема Матю Уитакър, който досега ръководеше администрацията на министерството. Преди да бъде доведен във Вашингтон от президента Джордж Уокър Буш, бившият състезател по американски футбол е бил прокурор в щата Айова. През 2014 г. той опита да стане сенатор с кампания, в която изтъкваше консервативните си разбирания и обещания, че ще гледа на кандидатите за магистрати \"през библейското разбиране за справедливост\". \r\n Уитакър написа в коментар за Си Ен Ен през август 2017 г., че ако специалният прокурор Робърт Мюлър започне да разследва президента или семейството му, \"това ще предизвика сериозно притеснение, че разследването е просто един обикновен лов на вещици\". Сега Тръмп му възлага да надзирава това специално разследване. \r\n \r\n \r\n \r\n 71-годишният Сешънс бе един от първите, подкрепили още през 2015 г. кампанията на Тръмп за президент. Но Тръмп така и не забрави, че Сешънс го разочарова буквално няколко седмиици, след като бе дошъл на власт. Въпреки настояването на Белия дом да не го прави, той се оттегли през март 2017 г. от надзора на разследването на ФБР за това дали е имало някакво договаряне между предизборната кампания на президента с Русия. Основната причина бяха разкрития в медиите, че се е срещал с руския посланик във Вашингтон и не се е знаело публично за тези разговори. \r\n   \r\n Ерик Холдър, който 6 години бе министър на правосъдието при президента Барак Обама, заяви в профила си в \"Туитър\": \"На всеки, който се опитва да се намесе или да попречи на разследването на Мюлър, трябва да се търси отговорност. Това е линия, която не бива да се прекрачва. Ние сме страна на законите и нормите, които не са подчинени на заинтересуваните действия на един единствен човек.\" \r\n  ", "date": "2018.11.08", "title": "Тръмп уволни министъра на правосъдието и главен прокурор на САЩ Джеф Сешънс. Той си тръгна с овации"}
{"url": "http://epicenter.bg/article/Tramp-se-zabarka-v-gramoven-skandal-s-zhurnalist-ot-CNN--Otne-mu-akrediitatsiyata-za-Beliya-dom-/167647/7/0", "text": "Американският президент Доналд Тръмп се забърка в нов скандал с медиите, като конкретно този път другата страна е CNN - телевизията, която воюва най-яростно с държавния глава на САЩ.   Заради сблъсък с репортера ѝ Джим Акоста, Тръмп отне правото му на достъп до Белия дом - тъй като Акоста натисна твърде много според разбиранията на американския президент по темата за т.нар. \"кервани\" с мигранти, идващи към САЩ от Централна Америка.   Тръмп нарече Акоста \"груб, ужасен човек\" и \"враг на хората\", след като Акоста отказа да предаде микрофона си, задавайки настоятелни въпроси на милиардера, пише БГНЕС.   Журналистът го попита дали е \"демонизирал мигрантите\" по време на кампанията за междинните избори, държавния глава отговори: \"Не, аз искам те да дойдат в страната ни. Но те трябва да дойдат легално\". \"Те са на хиляди мили от нас. Това не е инвазия”, коментира Акоста.   \"Честно казано мисля, че трябва да ме оставиш да ръководя страната. Ти ръководиш CNN и ако го правеше добре, рейтингът ти щеше да е по-висок”, заяви Тръмп.   Журналистът се опита да продължи разговора с държавния глава и то с въпрос относно разследването за руската намеса в американските президентски избори (бел. ред. - буквално преди пресконференцията си тръгна министърът на правосъдието Джеф Сешънс, който отказа да спре разследването), но той заяви: \"остави микрофона\" и тръгна да напуска пресконференцията. Един от служителите на Белия дом се опита да вземе микрофона на Акоста, но той извика още един въпрос, след което Тръмп заяви: \"CNN трябва да се срамува от това, че ти работиш за тях. Ти си груб, ужасен човек. Ти не трябва да работиш за CNN\".   Aмериканският президент добави по адрес на Акоста, че \"когато ти съобщаваш фалшиви новини, нещо, което CNN прави доста, ти си враг на хората\".   В крайна сметка заради случилото се от Белия дом отнеха акредитацията на Акоста \"до второ нареждане\". Това беше потвърдено от говорителя на Белия дом Сара Сандърс.    От телевизията подкрепиха репортера си с думите: \"Продължаващите атаки на президента стигнаха твърде далеч. Те не само са опасни, но и са обезпокояващи\". Последва и реакция на Асоциацията, представляваща репортерите в Белия дом. Организацията обяви, че решението на президентската администрация да прекрати акредитацията на журналиста на CNN е извън границата и неприемливо. \"Асоциацията на кореспондентите в Белия дом си противопоставя на решението на администрацията на Тръмп да използва акредитативните писма на Сикрет Сървис като инструмент за наказанието на репортер, с който те имат трудна връзка. Ние настояваме Белия дом веднага да се откаже от тези слаби и погрешни действия\", казаха от групата.", "date": "2018.11.08", "title": "Тръмп се забърка в гръмовен скандал с журналист от CNN. Отне му акредиитацията за Белия дом "}
{"url": "http://epicenter.bg/article/Belgiya-razsledva--Voennite-razprostranili-chumata-po-svinete-/167665/7/0", "text": "Белгия разследва \"военна връзка\" в разпространението на африканска чума по свинете, съобщи министърът на отбраната Стивен Вандепют, цитиран от местни медии.  Министерството на отбраната е решило временно да закрие полигон на сухопътните войски, където бяха открити първите трупове на диви свине, заразени с вируса.  Отбелязва се, че първоначално властите са имали съмнения за пренасянето на вируса от товарни автомобили от Източна Европа. Допълва се, че вирусът е разпространен в България, Естония, Унгария, Литва, Латвия, Полша, Чехия, Румъния, Русия и Китай.  Вандепют е уточнил, че първите смъртни случаи на диви прасета в Белгия са установени през август миналата година. Досега в страната са известни 104 случая. Учени се опитват да разберат дали заразените животни са навлезли в Белгия от друга държава. Изследванията им са потвърдили, че вирусът, открит в Белгия, е същият като разпространения в източноевропейските държави.  На основата на данните от разследването медии допускат, че има три основни възможности за появата на вируса. Първата, почти отхвърлена, е диви свине да са били пренесени незаконно до Белгия.  Втората и третата възможност са свързани с огнището на епидемията - учебен полигон за подготовка на военни действия в градска среда. Допуска се, че вирусът може да е бил пренесен от белгийски войници, участвали в учения в Прибалтика, или от гостуващи военни от Полша и Чехия.  Белгия е първата държава в Западна Европа, където бе открито разпространение на вируса след появата на смъртни случаи от африканска свинска чума в Европа в последните месеци.  Отбелязва се, че вирусът не е опасен за хората, но поразява домашни свине, в чието отглеждане в Белгия са заети около 15 000 семейства. За последен път това заболяване е било наблюдавано в страната през 1985 година.   Източник: Новини.бг", "date": "2018.11.08", "title": "Белгия разследва: Военните разпространили чумата по свинете?"}
{"url": "http://epicenter.bg/article/Desetki-byaha-raneni-pri-strelba-v-Kaliforniya/167667/7/0", "text": "  Инцидентът е станал около 23:55 часа местно време.    Свидетели заявяват, че стрелецът е хвърлял димни гранати. За момента той е успял да се измъкне и е издирван от полицията.   Заведението, в което стана стрелбата е Borderline Bar & Grill и се слави като клуба с най-голям дансинг в САЩ – над 700 кв.м.   Таузънд Оукс, пък се слави като един от най-спокойните градове в страната. Проучване през тази година го нареди сред трите най-безопасни града с население над 100 хиляди души в САЩ.   Източник: Канал 3", "date": "2018.11.08", "title": "Десетки бяха ранени при стрелба в Калифорния (Видео)"}
{"url": "http://epicenter.bg/article/Prints-Charlz-obeshta-da-se-promeni--kogato-se-vazkachi-na-prestola/167676/7/0", "text": "Британският престолонаследник принц Чарлз обеща да промени своето поведение, когато стане крал, защото неговата роля в обществото ще бъде различна от сегашната.   Агенциите цитират думите на принца на Уелс в интервю за телевизионната програма \"Принц, син и наследник - Чарлз на 70\". Предаването ще бъде излъчено днес, а вестник \"Телеграф\" публикува предварителни извадки от него.   На въпрос дали в качеството си и на монарх ще продължи да участва в обществени кампании, което понастоящем е доста присъщо за неговата дейност, синът на кралица Елизабет Втора отговори:   Чарлз изтъкна, че когато се възкачи на британския престол, това ще бъде един съвсем различен ритуал. И той много добре осъзнавал какви ще бъдат последствията от него и как трябва да действа в новата ситуация.   Принц Чарлз обеща да се придържа към рамката на \"конституционните параметри\" в живота на монарха.   По думите му трябва добре да се осъзнае, че в едно и също време съществува място само за един монарх, а не за двама.  подчерта принц Чарлз. \r\n \r\n \r\n \r\n Изявленията на кралската особа ще прозвучат малко преди неговата 70-годишнина, която ще бъде отбелязана на 14 ноември.", "date": "2018.11.08", "title": "Принц Чарлз обеща да се промени, когато се възкачи на престола"}
{"url": "http://epicenter.bg/article/12-ubiti-pri-strelba-v-bar-v-SASht--Napadatelyat-sashto-e-martav--VIDEO-/167685/7/0", "text": "  12 души са убити на стрелба в бар в Южна Калифорния. Сред жертвите е и заместник-шерифът. Нападателят също е мъртъв.   Мъж е открил огън с полуавтоматичен пистолет в големия, претъпкан кънтри бар и танцова зала \"Борделайн бар и грил“\" в град Таузънд Оукс, Калифорния, в района на Лос Анджелис в сряда вечерта. Това съобщиха от офиса на местния шериф, предаде Нова телевизия.   Няколкостотин младежи са се намирали по това време в бара на събитие за колежани.   Съобщения за стрелбата са получени в полицията малко преди полунощ. Очевидци съобщават, че са чули най-малко 30 изстрела, последвала е паника, а хората в бара са използвали и столове, за да счупят прозорците и да избягат. Кадри от мястото показват как медицински екипи оказват първа помощ на пострадалите.   Местните власти съобщават, че в момента няма опасност за обществеността.  ", "date": "2018.11.08", "title": "12 убити при стрелба в бар в САЩ. Нападателят също е мъртъв (Видео)"}
{"url": "http://epicenter.bg/article/Manfred-Veber-e-noviyat-lider-na-ENP/167687/7/0", "text": "\r\n Делегатите от Европейската народна партия (ЕНП) избраха германския евродепутат Манфред Вебер да ги поведе в европейските избори през май. На конференцията на партията в Хелзинки Вебер е спечелил подкрепата на 79,2% от делегатите, с лесна победа срещу 20% за бившия финландски премиер Александър Стуб, предаде БГНЕС. \r\n   \r\n Ако ЕНП остане най-голямата група в Европейския парламент след изборите през май, Вебер ще бъде в силна позиция да претендира за поста на Жан-Клод Юнкер като ръководител на Европейската комисия, изпълнителната власт на блока. Някои проучвания обаче предвиждат, че под натиска на популистите и от ляво, и от дясно, ЕНП може да загуби короната си. \r\n   \r\n Вебер, който ръководи парламентарната група на ЕНП в парламента, се представя като умерен, способен да преодолява разделения в една група на фона на европейската миграционна криза. \r\n   \r\n Председателят на комисията – пост, който се заема от кандидат на ЕНП от 2004 г. насам - е голямата награда в надпреварата за високопоставени и високоплатени постове, която ще последва изборите за ЕС на 26 май следващата година. \r\n   \r\n Съблазнителни са също и позициите на председател на Европейския съвет - който представлява националните правителства – на Европейския парламент, на Европейската централна банка и за нов ръководител на външната политика на блока.  \r\n", "date": "2018.11.08", "title": "Манфред Вебер е кандидатът на ЕНП за поста на Юнкер"}
{"url": "http://epicenter.bg/article/V-Rusiya-shte-gledat-filma--v-koyto-Dzherard-Batlar-spasyava-prezidenta-Putin/167690/7/0", "text": "Руските зрители ще могат да видят как американски войници спасяват руския президент в холивудския филм \" \" (\" \").    в страната първоначално бе забранено, но в края на краищата получи разрешение, съобщиха дистрибуторите му, цитирани от Франс прес.      от програмата за разпространение, като министерството на културата на Русия поясни, че не е получило в предвидения срок копие на филма с необходимото качество. Специалисти във филмовия сектор обаче предположиха, че решението е свързано със сюжета на филма.   \"Трилърът \" \" с     в главната роля излиза по екраните в  “, съобщават дистрибуторите. „Получихме разрешение и от днес филмът може да бъде гледан в киносалоните в страната\". \r\n \r\n \r\n \r\n Адаптиран по книга на     и    , \" \" описва история за неопитен командир на американска подводница, който е принуден да сътрудничи с група морски тюлени в      , за да се притече на помощ на руския президент.   , които са предвождани от министъра на отбраната, подготвят държавен преврат и заплашват да сложат началото на    .    Филмът с участието на Джерард Бътлър, Гари Олдман и Линда Карделини ще бъде прожектиран в 850 киносалона в Русия.    Източник: Дарик", "date": "2018.11.08", "title": "В Русия ще гледат филм, в който Джерард Бътлър спасява президентa на страната"}
{"url": "http://epicenter.bg/article/Evropeyskata-komisiya-ni-sadi-zaradi-opasen-zhp-transport/167701/7/0", "text": "Европейската комисия дава на съд България заради неспазване правилата на ЕС за безопасност на железопътния транспорт. Подаден е иск пред Съда на ЕС, защото държавата ни е закъсняла и не  е транспонирала правилата от Директива 2004/49, съобщиха от Европейската комисия. Директивата изисква от държавите членки да създадат разследващ орган. Той трябва да е независим от железопътните предприятия, управителя на инфраструктурата, органа, налагащ таксите, органа, разпределящ инфраструктурен капацитет, и нотифицирания орган. Разследващият орган трябва да е далеч от всяка страна, чиито интереси биха могли да са в противоречие със задачите му. В това отношение България не е осигурила пълното транспониране и прилагане на директивата на национално равнище. Българското законодателство не гарантира по-специално, че разследването на тежки железопътни произшествия и инциденти се извършва от независим разследващ орган. Новината от ЕК идва в деня, в който ръководството на БДЖ подаде оставка по настояване на транспортния министър Росен Желязков. В решенията на ЕК за този месец влизат още наказателни процедури и съдебни иска срещу България. Те са в областите Околна среда, Миграция, Вътрешни работи и гражданство, Мобилност и траспорт, Данъчно облагане и митнически съюз. Европейската комисия настоятелно призовава България да изпълни изцяло решението на Съда на ЕС от 5 април 2017 г. Тогава Съдът установи, че България е нарушила задълженията си съгласно Директивата за качеството на въздуха, като не спазва изискванията за пределно допустимите концентрации на финни прахови частици в атмосферния въздух и за свеждане до минимум на продължителността на периода на превишаване на стойностите. Макар да отбелязва, че е постигнат известен напредък, Комисията е обезпокоена от бавния темп на промените и от липсата на координиран подход между органите за опазване на околната среда и другите органи на национално и местно равнище. Освен това Комисията настоятелно призовава България да приведе своето законодателство за качеството на въздуха в съответствие с европейските правила. Комисията призовава България и Румъния да транспонират изцяло правото на ЕС относно временната забрана (замразяване) и конфискацията на средствата и облагите от престъпна дейност в ЕС, с която се установяват минималните правила за обезпечаването на имущество с оглед на евентуална последваща конфискация и за конфискацията на имущество при наказателни дела. Европейската комисия реши да изпрати мотивирани становища на съответните национални органи. България не прилага правилно и европейското законодателство в областта на убежището. Комисията е установила, че недостатъците в българската система за предоставяне на убежище и свързаните с нея помощни услуги са в нарушение на разпоредбите на Директивата за процедурите за убежище, Директивата относно условията на приемане и Хартата на основните права. Освен това Комисията реши да изпрати допълнително официално уведомително писмо на България заради това, че страната не е транспонирала правилно правилата на ЕС за летищните такси.", "date": "2018.11.08", "title": "Европейската комисия ни съди заради опасен жп транспорт"}
{"url": "http://epicenter.bg/article/Politsiyata-e-osuetila-plan-za-ubiystvoto-na-ispanskiya-premier/167710/7/0", "text": "Испанската полиция е  нападение срещу  с, предаде ДПА, като се позова на властите. Полицията в автономната област Каталуния заяви в Туитър, че е арестувала мъж, който \"искал да убие\" Санчес, и е открила голямо количество оръжия в дома му. е бил  преди три седмици в каталунския град Тераса по подозрение в планиране на нападение, каза полицията в отделно изявление в Барселона. Твърди се, че 63-годишният мъж е искал да отмъсти за плановете на испанското правителство да ексхумира и премести тленните останки на някогашния диктатор Франсиско Франко, който от смъртта си през 1975 г. е погребан във внушителен мавзолей в мемориален комплекс на северозапад от Мадрид. Мъжът имал разрешително за намерените в  му  . Той работел в частна охранителна компания. Полицията открила 16 огнестрелни оръжия, включително снайперистки пушки и автомат. Според медийни информации мъжът обявил в социалните мрежи, че планира да убие  .   Каталунските власти заявиха, че той вече е бил изправен пред съдия и в момента се намира в затвор в Тераса.   Източник: Дарик", "date": "2018.11.08", "title": "Полицията е осуетила план за убийството на испанския премиер"}
{"url": "http://epicenter.bg/article/Pochina-frenskiyat-kompozitor-Fransis-Le/167669/6/0", "text": "Френският композитор    , носител на    , се спомина на 86-годишна възраст, съобщи кметството на Ница, родния град на музиканта, предадоха Франс прес и ТАСС, цитирани от Дарик.      е роден на 26 април 1932 година. Започва да твори музика за киното и естрадата в началото на 60-те години на миналия век. Той е създател на саундтрака на култовия френски филм \" \" на   Льо уш от 1966 година. \r\n \r\n \r\n \r\n Американската киноакадемия удостоява     с Оскар за музиката към филма \" \" (1970 г.) на режисьора  .   \"С голямо прискърбие узнах за кончината на нашия велик композитор\", заяви кметът на Ница    .   Той ще поиска съгласието на семейството на композитора .", "date": "2018.11.08", "title": "Почина френският композитор Франсис Ле"}
{"url": "http://epicenter.bg/article/Yezhi-Gedroych---Avtobiografiya-za-chetiri-ratse--ne-istoriya-na-Polsha/167693/6/0", "text": "„Тази книга е моя автобиография, а не история на Полша. В нея разказвам за хора и дела, с които съм се сблъсквал пряко и които бяха важни за мене.”    ще ви запознаем задочно с основателя, ръководителя, мозъка и душата на легендарния Литературен институт и списание „Култура“ в градчето Мезон-Лафит край Париж. Редактора, както го знаят тогава – и помнят до днес, – осъществява мечтата на живота си да поддържа културата в емиграция жива и свързана с културата в неговата Страна, дума, която той винаги пише с главна буква.   „ ” е панорама на бурния живот на Гедройч на фона на най-важните събития в Европа през ХХ век. Написана увлекателно, но и премерено, тя съдържа същностни размисли за нашето време и любопитни факти и истории за личности и процеси, интересни за всеки европеец. Автобиографията несъмнено ще обогати българските литератори, историци и всички читатели, на които не е безразлично в какъв свят и как живеем.   „Малко са областите, в които секретността е оправдана от висши държавни интереси. Всички опити за засекретяване на други области са заплаха за политическата стабилност и демокрацията.От самото начало на своето съществуване „Култура“ се бореше за публичност на обществения живот в емиграция”, пише Гедройч, който се спряга като една от знаковите личности по време на Студената война и социализма „с нечовешко лице“ – не само за Полша, а и за целия източен блок.     ", "date": "2018.11.08", "title": "Йежи Гедройч: „Автобиография за четири ръце” не е история на Полша"}
{"url": "http://epicenter.bg/article/Parvan-Simeonov--Razberete--Balgariya-se-razpada/167686/11/0", "text": "Работата ми е да съм навсякъде и никъде. Затова и се опитвам да разбера всяка позиция по терена, поради което често се превръщам в инстинктивна „контра\". Когато съм с „либерали\", внезапно ставам „консерватор\". И обратното. Смятам, че такъв трябва да е инстинктът на изследователя, а и на мислещия гражданин въобще.   Винаги съм разсъждавал така. Но признавам, че това никога не е било толкова уморително, колкото сега. Става все по-трудно да говоря с приятелите си от различните сектори. Дебатът все е черно-бял, нюансите изчезват, ескалацията е видима с просто око. В публичната ни среда вече има поне две успоредни реалности, които не просто не се разбират, не просто не говорят на един език, а дори се презират.     Прословутата битка между „либерали“ и „консерватори“ като че ли създаде два полюса, които взаимно отричат правото си на съществуване. В същото време заради регионалните различия и чувствителното социално разслояване само в София и в малка част от големите градове има повечко пари. А това означава образование, което пък значи мислене за постмодерни и космополитни неща. Навсякъде другаде се мисли предимно за растеж, а не за права, правила, природа.   Това е идеологически спор: и двете гледни точки имат основателни доводи и затова е логично да си противоречат. Но разликите помежду им стават потресаващи. Ако България продължи да се развива така, скоро интелигентното младо поколение от центъра на София просто няма да може да понася народа си, камо ли да го води, възвисява и прочие.   Достатъчно е да направите сравнение между което и да било място в страната и София с нейната новоизграждаща се социална тъкан. Тя е просто на другия край на вселената спрямо привържениците на всички парламентарни партии, взети заедно.   Да, знам, че казвам нещо банално ясно. Но липсата на усещане за някакво общностно живеене е изумителна. Зад всичко това наднича вездесъщото отчуждение между „народ\" и „елит\". Разбира се, че е нормално космополитната интелигенция да страни от масовия вкус. Но имам усещането, че вече става дума не за дистанция, а за погнуса. При това не осъзната и изговорена, а инстинктивна, нормализирана, ежедневна. Няма сила на света, която да накара либералната интелигенция да лайкне снимка от мъжкото хоро в Калофер. Младата софийска екосистема за граждански активизъм е чудовищно далеч от всичко останало в страната. При това либералната интелигенция намира това за свой дълг - противопоставяйки се на „народа“, да го ограмотява.   Ще кажете: а може ли да бъде иначе? И има ли изобщо значение? Има. Днес повече от преди. В сегашния разпадащ се свят такива като нас ще трябва да започнат повече да разчитат на себе си. А това означава някакво съзнание за общност в рамките на националните държави. Не казвам дали е добро или лошо. Казвам, че ще се налага.     Нищо хубаво не чака страна, в която достъпът до благосъстояние, респективно до кръгозор, е така неравномерно разпределен. Заедно с тази имунна недостатъчност идва и друго. Умните хора в България странят от националното мислене. Вярно, умните хора по правило са космополити. Но идеята за национална общност изглежда напълно неприсъща на интелигенцията, формираща се днес в България. „Национално“ и „умно“ стават полюси.   Нямаме избор: щем или не щем, ще трябва да помирим успоредните Българии. Не заради някакви сантименти, а заради простичката логика. Тук живеем, тук плащаме данъци, тук гласът ни влияе на властта. Затова няма как да насърчаваме отчуждението, суетната интелектуалска гнусливост и естетическото високомерие на интелигенцията към останалите. И проблемът не е на „народа“, а тъкмо на „елита“.   Тук въобще не става дума за поощряването на някакъв злокачествен национализъм - става дума за онова, което може да го предотврати. Ако няма нормална визия за националното, то ще продължи да си намира път и да избива като патология. Ако мирогледната нетърпимост межу „либерали“ и „консерватори“ (осъзнати или неосъзнати) се задълбочи, това ще доведе до още по-дълбоки дезинтеграционни процеси. Ако страната ни продължава да допуска крещящи неравенства в развитието на човешкия си капитал, прословутото българско усещане за обществено нещастие ще се задълбочава още повече. Ако няма ефективна комуникация между „народ\" и „елит\", ще пулсират рецидивите на популизма. Колко още примери са нужни?  ", "date": "2018.11.08", "title": "Първан Симеонов: Разберете, България се разпада"}
{"url": "http://epicenter.bg/article/Artur-Oganesyan--Veche-gledame-i-izmisleni-novini-po-izmisleni-sabitiya--Tova-e-strashno-/167709/11/0", "text": "  , подчерта в изложението си на форума Армен Оганесян. И изтъкна, че конференцията е важна стъпка към укрепването на професионалните критерии в международната журналистика, особено в днешни дни, когато на различни паневропейски равнища недостига разбиране и готовност към оздравяване на отношенията.     - По много въпроси те наистина говорят на различни езици, но има общочовешки аспекти на всяка политика, по които не бива да се говори на различни езици. Ако говорим за проблемите на сигурността в Европа, за проблемите на икономическата справедливост или за новите подходи към базовите, традиционни, християнски ценности, които в продължение на столетия са определяли живота в Европа, то – да, ние говорим на различни езици. Но в същите тези теми има аспекти като заинтересоваността от мир в Европа, от достъпно образование, от чиста околна среда, интерес от културния обмен – то тук, слава Богу, ние все още намираме общ език. Макар че за съжаление понякога политиката влияе и на тези аспекти – на екологичните и дори на културните. Спомнете си как по време на истерията около санкциите срещу Русия имаше опит да се ограничи културния обмен, да се пречи на гастролите на театри, да се спират изложби. Така че лозунгът „Политиката над всичко“, с който г-жа Меркел се опита да успокои германския бизнес, разтревожен от налаганите санкции, е неправилен.   - Когато „политиката е над всичко“ и определени политически постулати стават водещи, реалността започва да се „сверява“ с това мислене. Желанието да се представя реалността в изопачен вид, дори да се създава реалност, която не съществува е много опасна. Да вземем прословутите „бели каски“ в Сирия – абсолютен фейк! Около фейковите събития се правят фейкови новини, около несъществуващи събития се гради информационна политика, която прави тази всевдореалност – реалност. Това не са просто измислени новини, това са измислени новини по измислени събития. Това е страшно!   - Съвременните информационни технологии дават широк простор за всякаква виртуална реалност. Тук като нищо може да се прекали, при това с опасни последици. А как да се противопоставим на това явление, ли? На информационните войни може да се противопоставим само с добрата журналистика. Какво означава добра журналистика – връщане към старите традиции на журналистиката, традиции на добросъвестно отношение към читателя, на представяне на различните гледни точки. Това не означава, че журналистът трябва да се откаже от своето собствено мнение, не, но той трябва да представя целият спектър от различни становища. Да дава и противоположната гледна точка, за да може читателят да сформира свое информирано мнение, а не да се движи в тесния коридор на предварително зададени от днешните политици представи.   - След разпадането на Съветския съюз в течение може би на десетилетие светът беше еднополюсен – Съединените щати доминираха не само във външната политика, но и в оценката на това, което става. Сега картината се променя. Мисля че ще има по-скоро регионални обединения ад хок, т.е когато различни страни се обединяват по някаква тема. Но има и обединения, които не позволяват вече да се говори за еднополюсен свят, като БРИКС и Шанхайската организация за сътрудничество, например. Когато тези регионални полюси са много, вече не може да се говори за еднополюсен свят.   - Много се надявам, че това ще бъде така. Ние имаме солиден културно-исторически фундамент за това. Единството на вярата е нещо много важно. Но върху тази основа, разбира се, трябва да се надгражда. Визитите на президента Радев и премиера Борисов показват, че България иска да измени предишния подход – когато от Брюксел и Вашингтон имаше явна намеса в българо-руските отношения. Спомняте си случая, когато проектът Южен поток бе спрян след визитата на група американски сенатори в София. Страни като Италия, Австрия, Унгария не се поддадоха на такъв натиск, но в България явно намериха слабо звено. И затова в Русия мнозина са нащрек – как е възможно, при положение, че са постигнати някакви договорености, да дойде някакъв чичко, да прошепне някому нещо на ухото, и договореностите да се отменят! Но сега виждаме определени положителни сигнали, ще видим как ще се развиват съвместните ни проекти, като АЕЦ „Белене“, например.   - Не бих искал да коментирам отношенията с Македония, не съм специалист. Но що се отнася до опитите на Константинополската патриаршия да предостави автокефалност на украинската църква, българската православна църква не я е подкрепила, Светият синод създаде комисия. Православните в Русия се надяваме, че българската църква ще вземе разумно решение. Защото не става дума за разкол в Украйна, това е удар по вселенското православие. За нас, православните, глава на Църквата е Христос, а не константинополският патриарх! Това е основано на Евангелието, не са го измислили православните! Да предадеш тези принципи, означава да предадеш православието.   - Ние отделяме сериозно внимание на Балканите и особено на България. Не защото това е наша редакционна политика, а защото нашите читатели го изискват - културно-историческите връзки между двата народа дават своето отражение. Интересът към днешна България е голям. И не случайно нашата конференция се проведе тук, в София.  ", "date": "2018.11.08", "title": "Артур Оганесян: Вече гледаме и измислени новини по измислени събития. Това е страшно!"}
{"url": "http://epicenter.bg/article/Da-poiskash-imuniteta-na-Elena-Yoncheva-v-tozi-moment--e-poveche-ot-riskov-hod-/167712/11/0", "text": "Политическото пространство в България е пред политическо цунами. Прокуратурата поиска имунитета на Елена Йончева. Да поискаш имунитета на Елена Йончева в този момент е повече от рисков ход. Защо това е така? Убийството на журналистката в Русе показа, че малцина вярват на прокуратурата и властта. Днес колко граждани на ЕС ще повярват, че поисканият имунитет на Елена Йончева не е политическа поръчка? Мисля, че ще бъдат малцина.   През последните дни народният представител от БСП и топ разследващ журналист Елена Йончева бе активна в две направления. Първо тя оповести, че в скоро време ще излезе разследването за къщата в Барселона и нейните обитатели. Второто направление е поисканата международна проверка за качеството на асфалта полаган в България. Не е тайна, че асфалтът е гордостта на Борисов. И точно в този момент да поискаш имунитета на Елена Йончева наистина лесно би се възприело като политическа поръчка. На всичко отгоре съмненията за престъпленията на Йончева са свързани с КТБ. И това в момент, в който се очаква докладът по закона Магнитски. Ако някой би планирал най-рисковия ход на властта в България, то би измислил точно този сценарий.   И тук изниква един важен въпрос и той е свързан с ролята на Борисов. На първо четене атаката срещу Йончева изглежда като поръчка от Борисов. Но това е само на пръв поглед. Аз мисля, че истинската цел на атаката срещу Йончева е самият Борисов. И си мисля, че авторът на този сценарий е човек, познаващ твърде добре Борисов.   Борисов ще му се наложи да се оправдава, че това не е политическа поръчка, чийто автор е той. Но да се оправдава, че не използва прокуратурата за политически поръчки срещу народен представител и топ разследващ журналист, който в този момент прави разследвания за него самия, е непосилна задача за Борисов.   Елена Йончева е мега противник за подобна битка. Тази битка не може да бъде ограничена само за българската политическа сцена. Битката ще бъде на терена на ЕС. Преди няколко години сценаристи вкараха Борисов във филм с грешен сценарий срещу Ирина Бокова. Резултатът от този филм бе загубени президентски избори.   Днес Борисов бе насила вкаран в сценарий, който може да му коства политическото бъдеще. Борисов сам преди време посочи, че най-големият враг на ГЕРБ е ГЕРБ. Смятам, че е бил прав. Някой от ГЕРБ създаде условия за атака срещу Борисов и то от Елена Йончева.", "date": "2018.11.08", "title": "Да поискаш имунитета на Елена Йончева в този момент, е повече от рисков ход!"}
{"url": "http://epicenter.bg/article/Ofitsialno--Rakovodstvoto-na-BDZh-podade-ostavka/167680/4/0", "text": "Тримата членове на съвета на директорите на Холдинг БДЖ са подали оставките си. Това потвърди пред Нова телевизия министърът на транспорта Росен Желязков. Оставките са депозирани в кабинета на министъра. Той ще се запознае с мотивите и ще се произнесе в определения от закона срок.   Става дума за шефа на борда Велик Занчев, който е и зам.-министър на транспорта, за главния изпълнителен директор Владимир Владимиров и за финасист №1 в жп компанията Филип Алексиев.   Тримата са сложили подписи под молби за напускане след заседание на борда късно снощи, след като деловодството на Министерството на транспорта, информационните технологии и съобщенията е било вече затворено.   В момента жп превозвачът е в тежко състояние. Липсват здрави локомотиви и вагони, с които да се движат влаковете, което поставя под риск както здравето и живота на пътниците, така и на обслужващия персонал.", "date": "2018.11.08", "title": "Официално: Ръководството на БДЖ подаде оставка"}
{"url": "http://epicenter.bg/article/Izpalnitelnata-agentsiya-po-gorite-e-s-nov-direktor/167694/4/0", "text": "Инж. Мирослав Джупаров е новият изпълнителен директор на Агенцията по горите. Досега той е оглавявал  Дирекция „Ловно стопанство“.   Джупаров е завършил Лесотехническия университет, магистър по „Горско стопанство“.   В сферата на горите работи от 2002 г. насам. Бил е помощник-лесничей в Държавна дивечовъдна станция „Витиня“, а от 2005 г. е в Националното управление на горите, впоследствие Държавна агенция по горите и Изпълнителна агенция по горите, като е заемал различни позиции – младши експерт, старши експерт, главен експерт и директор на дирекция.   Предишният директор на агенцията Григор Гогов беше отстранен заради съмнения в конфликт на интереси и злоупотреби при построяването на оградата по румънската граница.", "date": "2018.11.08", "title": "Изпълнителната агенция по горите e с нов директор"}
{"url": "http://epicenter.bg/article/Stoyanova--Ako-ne-se-uvelichi--quot-Grazhdanska-otgovornost-quot--shte-ima-faliti/167706/4/0", "text": "\"Ако не се увеличи „Гражданска отговорност“, неминуемо ще се стигне до фалити на застрахователи\". Това заяви председателят на бюджетната комисия в парламента Менда Стоянова по време на заседание на две парламентарни комисии - по бюджет и финанси и по правни въпроси.   „През последните дни много се изписа и изговори по отношение на промените и поскъпването на „Гражданска отговорност“. Предложенията не са написани от мен, а от работна група\", заяви Менда Стоянова и допълни, че в България премията по \"Гражданска отговорност\" е една от най-евтините в ЕС - у нас тя е 200 лв., а средно в Европа - 227 евро.   У нас броят на жертвите от ПТП също е почти два пъти по-голям в сравнение с Европейския съюз. В общността се изплащат повече застраховки за имуществени вреди, докато у нас - предимно за неимуществени. По данни на КФН за миналата година са изплатени 118 хил. лв. за неимуществени вреди, цитира Стоянова.   \"На този фон през юли се появи тълкувателното решение на ВКС, което разшири кръга от роднините, които могат да предявят претенции за обезщетение. За периода от юли до момента са заведени над 300 нови дела за претенции по стари инциденти\", посочи Стоянова.   Затова застрахователите ще трябва да разполагат с по-сериозен ресурс, който ще се увеличава всяка година. Решението на ВКС щяло да засегне над 3 млн. шофьори, заяви Менда Стоянова и посочи, че ако не се увеличи „Гражданска отговорност“, фалитите са неизбежни. \"Фалитите по веригата ще се отрази и на Гаранционния фонд,който не е ясно дали ще може да поеме тази лавина от искове. По предварителни данни ще са необходими нови 200-300 млн. лева в бюджета на Фонда“, предупреди тя.  ", "date": "2018.11.08", "title": "Стоянова: Ако не се увеличи \"Гражданска отговорност\", ще има фалити"}
{"url": "http://epicenter.bg/article/Ivo-Prokopiev--Simeon-Dyankov-i-Traycho-Traykov-se-izpravyat-pred-sada/167637/3/0", "text": "Бизнесменът Иво Прокопиев и бившите министри Симеон Дянков и Трайчо Трайков се изправят пред съда. Срещу тях са повдигнати обвинения в престъпление по служба. Делото се гледа от Специализирания наказателен съд, предаде Канал 3.   През октомври СГС върна на прокуратурата обвинителния акт срещу Трайков, Дянков, Прокопиев и още трима обвиняеми – Петър Василев, Любомир Евстатиев и Радослав Рачев. Съдията прецени, че има съществени нарушения, които са довели до ограничаване на процесуални права на обвиняемите. В мотивите е записано, че в обвинението срещу Иво Прокопиев и Симеон Дянков липсват факти, които да докажат, че те са действали в интерес на компанията „Булброкърс“ ЕАД като са подписали договр за посреднически услуги за над 1 милиард лв.   Не са описани и конкретни данни, че Дянков и Прокопиев са действали в съучастие. По обвинението, повдигнато срещу Трайчо Трайков, няма данни дали той е бил запознат с действията и решенията на Агенцията за приватизация и с анализа на инвестиционния посредник за стойността на предложените за продажба акции, преди да даде разрешение за извършване на разпоредителните сделки.   От обвинителният акт не става ясен и размерът на вредите, причинени на държавата, как се формират, от кого са причинени, как и с кое деяние и кои факти формират извод за това. Съдът констатира и липса на описание какво е трябвало да направи Трайков, за да защити държавния интерес.  ", "date": "2018.11.08", "title": "Иво Прокопиев, Симеон Дянков и Трайчо Трайков се изправят пред съда"}
{"url": "http://epicenter.bg/article/Zaradi-lipsa-na-advokati-otlozhiha-deloto-sreshtu-Prokopiev--Dyankov-i-Traykov/167671/3/0", "text": "Заради липса на адвокати отложиха делото срещу Прокопиев, Дянков и Трайков, съобщи Канал 3. Прокопиев, Дянков и Трайков трябваше да се изправят пред Специализирания наказателен съд по обвинения за престъпления по служба.   Това е пореден случай, в който ходът на делото се отлага, след като през октомври Софийският градски съд върна на прокуратурата обвинителния акт срещу Трайков, Дянков, Прокопиев и още трима обвиняеми – Петър Василев, Любомир Евстатиев и Радослав Рачев. Съдията прецени, че има съществени нарушения, които са довели до ограничаване на процесуални права на обвиняемите.   Днешното заседание в Спецсъда е отложено за 17 януари.    ", "date": "2018.11.08", "title": "Заради липса на адвокати отложиха делото срещу Прокопиев, Дянков и Трайков"}
{"url": "http://epicenter.bg/article/Zagina-obirdzhiyata-na-Mira-Dobreva/167672/3/0", "text": "Крадецът, който обра дома на Мира Добрева и на още дузина нейни съседи, загина. Апашът Димитър с прякор Шаката, умрял след падане от 4-тия етаж на кооперация в София, в която влязъл да краде, съобщава \"Телеграф\".  Инцидентът с крадеца става месец след удара в дома на Мира Добрева и съседката ѝ Емона Карагьозова. Жилищата на тв водещата и младата Карагьозова се намират в затворения комплекс в кв. \"Изток\". Те бяха обрани в края на юли. Камери заснели бандита, но лицето му не се виждало, тъй като носел черна кърпа, стигаща до очите.  Шаката изпаднал в кома след удара в земята, а месец по-късно издъхнал в болница.  Около месец след удара на Мира Добрева Шатката решил да обере друго набелязано жилище в нова кооперация в кв. \"Сухата река\". Той се качил до 4-тия етаж. Хванал се за прегради на терасата, но две от тях се счупили и се строполил на паважа. Инцидентът е регистриран на 15 август през нощта. Будни граждани от блока видели маскирания апаш да лежи на земята и алармирали полицията.", "date": "2018.11.08", "title": "Загина обирджията на Мира Добрева"}
{"url": "http://epicenter.bg/article/Mladen-Marinov--Obsazhda-se-zastrahovatelite-da-poluchat-dostap-do-sistemata-na--quot-Patna-politsiya-quot-/167679/3/0", "text": " Това заяви министърът на вътрешните работи Младен Маринов пред журналисти след официалното отбелязване на професионалния празник на полицията по повод горещата тема от последните дни за промените по отношение за задължителната за шофьорите застраховка „Гражданска отговорност”, предаде Канал 3.   Комисията за финансов надзор вече внесе предложение за въвеждане на т.нар. система „бонус – малус”.  .   „ ”, съобщи още министърът.   Според Маринов няма да е проблем, тъй като   „  В последните години се направиха няколко нововъведения, работи се с таблети. Спирането на всеки един водач минава през проверка в информационната система. Всяко нарушение, независимо от времето и мястото, се съхранява в системата. Така че не виждаме проблем да се обвърже системата на „Пътна полиция“ с тази, която иска да въведе Комисията за финансов надзор, смята директорът на „Национална полиция“ главен комисар Христо Терзийски.    ", "date": "2018.11.08", "title": "Младен Маринов: Обсъжда се застрахователите да получат достъп до системата на \"Пътна полиция\""}
{"url": "http://epicenter.bg/article/Petar-Haralampiev-ostava-v-aresta--sadat-ne-uvazhi-zhalbata-mu/167697/3/0", "text": "Апелативният специализиран съд остави в ареста вече бившия председател на Държавната агенция за българи в чужбина Петър Харалампиев, съобщи Канал 3.   В ареста остава и главният секретар на агенцията Красимир Томов. В началото на заседанието днес адвокатът на третия задържан Марко Стойов, каза че оттеглят жалбата срещу определението на спецсъда.   Така днес апелативните магистрати гледаха мерките на бившия шеф и на главния секретар.", "date": "2018.11.08", "title": "Петър Харалампиев остава в ареста, съдът не уважи жалбата му"}
{"url": "http://epicenter.bg/article/Bus-s-nafta-se-razbi-do-politsiyata-v-Gorna-Oryahovitsa--SNIMKI-VIDEO-/167698/3/0", "text": "Бус, изпълняващ ролята на мобилна бензиностанция, се разби до полицията в Горна Оряховица. По данни на очевидци, около 11 часа, товарният автомобил преминава на червено, на светофар, влиза в кръгово кръстовище, пука гума и се разбива в отсрещния тротоар до полицията в града. По чудо няма пострадали пешеходци, съобщи Нова телевизия.   Според свидетели на тротоара е имало майка с количка, която в последния момент е скочила встрани.   Ранен, с охлузни рани, е изваден шофьора на буса, който е освободен за домашно лечение.   Най-вероятно, повреда в спирачната система е причина за инцидента. Полицията държа отцепен района, през целия ден, заради разлива на гориво.", "date": "2018.11.08", "title": "Бус с нафта се разби до полицията в Горна Оряховица (СНИМКИ+ВИДЕО)"}
{"url": "http://epicenter.bg/article/Rumyana-Arnaudova--Ako-NS-razreshi--na-deputatite-ot--Volya--shte-bade-povdignato-oshte-edno-obvinenie/167699/3/0", "text": "предаде агенция „Фокус“     каза още говорителят на главния прокурор.     „Имаме индикации, че се касае за длъжностно присвояване в особено големи размери. Имаме индикации и за това, че не са платени необходимите дължими данъци. Всички тези хипотези не можем да ги твърдим с убеденост“, обясни тя.  , обяви говорителят на главния прокурор.   В отговор на въпрос сега ли излизат съмненията, свързани с Елена Йончева, или още по делото „КТБ“, тя уточни:      „За да се отговори по безспорен начин е необходимо да имаме право да събираме доказателства, за да стигнем до верни и обосновани изводи- има ли престъпление от лице с имунитет“, каза още Румяна Арнаудова.    Това каза на брифинг говорителят на главният прокурор Румяна Арнаудова.   , заяви Румяна Арнаудова.   , посочи говорителят на главния прокурор.      каза още говорителят на главният прокурор Румяна Арнаудова.   “, заяви тя.  , посочи прокурор Румяна Арнаудова и уточни, че .    В парламента той заяви, че ще даде имунитета си, защото никога не се е крил зад него.   , заяви още Арнаудова.   „За депутата от ГЕРБ Борис Кърчев сигналите са от НПО и граждани с твърдения, че докато е бил съдружник във фирма, е осъществявал престъпни схеми, довели до ощетяване на фиска на Република България“, заяви тя.    обяви Румяна Арнаудова. „От него е приложена същата схема, но като управител на друго дружество“, каза още говорителят на главния прокурор.     , заяви Румяна Арнаудова.   , заяви тя.   , обяви Румяна Арнаудова и уточни, че на всеки сигнал, подаден в Прокуратурата, се реагира по аналогичен начин. „Проверките за Георги Михайлов и Борис Кърчев приключиха първи. Два дни по-късно приключи тази за Елена Йончева. А два дни преди нея за тази за Веселин Марешки и другите двама депутати.  “, каза още говорителят на главния прокурор.      На депутата от БСП Георги Михайлов по обвинение за умишлена безстопанственост и сключване на неизгодни договори като директор на Специализираната болница за активно лечение на хематологични заболявания в София. На депутата Елена Йончева, обвинена в изпиране на пари в особено големи размери, както и за финансови операции с парични средства, присвоени от „КТБ“, прикривани чрез офшорна компания. В парламента двамата обявиха, че се отказват от имунитетите си.   На лидера на „Воля“ Веселин Марешки, както и на депутатите Кръстина Таскова и Пламен Христов по обвинение за отправени заплахи към собственици на аптеки, с цел да ги принудят да закупуват лекарства и лекарствени средства само от една фирма. Веселин Марешки е бил съдружник и управител на фирмата, Кръстина Таскова и Пламен Христов са били регионални мениджъри. Лидерът на „Воля“ посочи в Народното събрание, че тримата още не са решили дали да дадат имунитетите си.", "date": "2018.11.08", "title": "Прокуратурата: Офшорката на Йончева е използвана за превод на средства с престъпен произход"}
{"url": "http://epicenter.bg/article/Ninova-za-kontsesiyata-na-letishte--Sofiya--Grizhata-ni-e-darzhavniyat-interes-i-kak-toy-tryabva-da-se-pazi/167663/2/0", "text": " Това каза лидерът на БСП Корнелия Нинова в дуплика към Искрен Веселинов от „Обединени патриоти“ и Йордан Цонев от ДПС по време дебатите на Закона за концесиите, внесен от опозицията, с който се предлага обектите от забранителния списък за приватизаци да не се отдават на концесия, предаде репортер на Агенция „Фокус“.    „Декларирам от името на \"БСП за България“, че в момента, в който дойде да взимаме решения за бъдещето, ще отменим концесията на летище „София“, колкото и да струва това и каквото и да изисква от българската държавност. Тази отмяна ще бъде защита на българския национален интерес“, допълни още Нинова.   , заяви Нинова.   . Това каза лидерът на БСП Корнелия Нинова по време на Закона за концесиите, внесен от опозицията, с който се предлага обектите от забранителния списък за приватизация да не се отдават на концесия.    Дали съпорт или без съпорт, дали с публични активи извън оборота, дали с увеличение на капитала на търговски дружества или не, акции или режим на акитиви, въпросът стои по следния начин –  Модерна Европа отдавна реши този проблем. В Германия, във Франция, в Чехия, в Австрия обектите от национална сигурност, ВиК инфраструктура, жп инфраструктура са държавна собственост“, каза Нинова.     Нинова посочи, че  . „Това е въпрос и за прехода, колеги, защото отново поставяте въпроса назад кое правителство какво е давало на концесии и как го е правило. Неслучайно от близо две години се опитваме и търсим съгласие да кажем край на този преход.  “, заяви Нинова.  ", "date": "2018.11.08", "title": "Нинова за концесията на летище „София“: Когато дойде времето да взимаме решения – ще я отменим"}
{"url": "http://epicenter.bg/article/Yavor-Notev--Advokati-veche-izdirvat-bratya--sestri-i-bratovchedi-zaradi-obezshteteniyata/167688/2/0", "text": "„Вече се заведоха искове от нарочно издирени от адвокати братя, сестри, братовчеди“, заяви пред БНР Явор Нотев – зам.-председател на Народното събрание, относно решението на ВКС за разширяване на кръга лица, които могат да получат обезщетени при смърт на пътя. Това се отнася до лица, които през последните 5 години са претърпели вреди и не са заявили своята претенция, водейки се от досегашната практика, че нямат право на това. Сега те могат да заявят претенция и да получат много по-големи обезщетения, за които сега се говори, каза Нотев и предупреди:   „Специализирани кантори имат задача да се сдобиват, не съвсем лоялно, с клиенти. Проучват и намират такива случаи, за които те научават с помощта на длъжностни лица в сферата на здравеопазването, спешна помощ, от разследващи полицаи, от хора, които са нарочно назначени по определени райони, за да набавят клиенти – практики, които са в абсолютен разрез с етичните правила, упражнявани от професията. Не е тайна – вече се говори за т.нар. 9 адвокатски дружества. Напълно споделям, че грозните практики, които са свързани със случи с участието на такива кантори, трябва да застанат на общественото внимание, те трябва да се огласят, подобно на телефонните „ало измами“ и на други престъпни схеми, за да може обществото да бъде предпазено“.   Въвеждането на лимити за неимуществени щети при \"Гражданската отговорност\" ще се обсъжда днес в бюджетната комисия на парламента. Според депутата обаче не лимитите са решението, а почтеното упражняване на юридическата професия. Съдът е този, който трябва да си знае мястото и да изпълни своята задача и да отсъди справедливо, категоричен e Нотев и обясни, че критерият е да се обезщети по справедливост причинената вреда. По думите му обратните усилия са довели до сегашната криза.   „Не може да се обясни двойното, тройното увеличение на обезщетението, което се заплаща и то от едни определени състави на съда при явяването на едни определени адвокати. Винаги изниква на преден план огромно съмнение“, коментира депутатът. Той е категоричен, че тези 9 адвокатски дружества „не са си самодостатъчни“, което е по-опасното. По думите му този начин на практикуване на професията развращава и корумпира:   „Ако се акумулират едни средства, неправомерно получени и получени в разрез с общоприетите размери на обезщетенията, то е ясно, че голяма част от тях отиват за заплащане на „услугата“, за това, че някой те е насочил към определен случай, някой ти е помогнал да се сдобиеш с казуса и накрая някой ти е помогнал да вземеш несъразмерно голямо обезщетение от този обществен ресурс. Скандалът е многопластов и огромен“.   Според Нотев най-доброто, което можеше да се случи, е достигането до идеята за широко обществено обсъждане, преди да се вземе каквото и да е решение“. Нотев подчерта, че внасянето на законопроекта основателно е предизвикало реакцията на премиера:   „Поправката е внесена при разглеждането на вече внесен законопроект, който е преминал на първо четене и чиито текстове не засягат тази част от отношенията в застрахователното дело. Изведнъж се появява една поправка, която не е в контекста на смисъла, философията и целите на Закона за изменение на застрахователния кодекс. Някак изненадващо и от засада влизат текстове, които се вижда какъв обществен интерес засягат и в какъв размер. Реакцията на премиера, който призова своите депутати да не подкрепят внесената поправка, ми се струва своевременна, бърза и нужна за защита на обществения интерес реакция“.  ", "date": "2018.11.08", "title": "Явор Нотев: Адвокати вече издирват братя, сестри и братовчеди заради обезщетенията"}
{"url": "http://epicenter.bg/article/Aleksi-Stratiev--Predlozhenata--bonus-malus--sadarzha-duha-na-srednovekovnata-inkvizitsiya/167689/2/0", "text": "Духът на средновековната инквизиция се съдържа в предложената наредба от Комисията за финансов надзор за „бонус  – малус“ системата. Това заяви пред БНР Алекси Стратиев, бивш началник на КАТ, сега експерт по пътна безопасност. Системата „бонус-малус“, която е подложена на обществено обсъждане в последните дни, предизвика огромни критики и е в центъра на обществения дебат в момента. По принцип подобна система е изградена върху схемата да се поощряват дисциплинираните шофьори и да се наказват рисковите. Системата, предложена от КФН, обвързва цената на „Гражданска отговорност“ не само с водача, но и със самия автомобил. При продажба върху колата продължават да тежат „малусите“ на предишния собственик. „Подкрепям винаги една такава система „бонус – малус“, която дава бонус на добрите водачи и малус на лошите водачи. Конкретно към публикуваната наредба на сайта на Комисията за финансов надзор – най-общо казано, в нея е духът на средновековната инквизиция“, заяви Стратиев, като даде примери. „При кражба на автомобил ти се налага малус. По пътя на тази логика нека да се включат всички престъпления от Наказателния кодекс – за грабеж, за убийство и т.н. Това не е свързано категорично с безопасността на движението! Да, укоримо е, но не по този начин“, каза експертът.  Той постави и въпроса защо се освобождават държавните и  общински автомобили от „бонус – малус“ системата. „Няма логика в това. Поведението на водачите на тези автомобили също би трябвало да се санкционира. Става дума за постигане на безопасност на пътя, не само за финансови средства. Другото е, че  много от нещата се припокриват с наредбата за контролните точки. В системата бонусите са безкрайно смешно малки, докато малусите са безкрайно големи“, обобщи той.  Стратиев е категоричен, че трябва да има широка дискусия по проекта. Според него не трябва рязко да се вкарват в обществения живот такива изисквания към тази система. „Да ме извинява КФН, но за тази система говорят от 10 години. Да се предлага нещо, което сега, ако трябва да се корегира, нямало време, не е коректноо. Не е коректно!“, заяви Стратиев.   Пред БНР Явор Иванов от платформата „Кар стори“ също приветства по принцип идеята за системата „бонус  – малус“, но заяви, че нещата отново се побългаряват“.  „Защо като изряден шофьор трябва да нося тежестта на предишния собственик  на МПС? Губи се логиката. Абсурдно е вината да е на колата. Вината трябва да е  насочена към водача. Има обаче лобита, които са по-силни от разума“, каза още Иванов и уточни: „В България има регистрирани около 4 млн. МПС-та и сигурно около 1 млн. водачи. Много  по-лесно е да се събира премия от 4 млн. автомобила, отколкото от 1 млн. водачи“.  Опасявам се, че ще бъде прието това, което е изгодно за лобитата, заяви Иванов.  Според така предложената система, ако си купиш автомобил с утежнения от малус и те са 400%, трябва да минат 20 години в изрядно шофиране, за да стигнеш базовата цена на колата, подчерта още експертът.  ", "date": "2018.11.08", "title": "Алекси Стратиев: Предложената „бонус-малус“ съдържа духа на средновековната инквизиция"}
{"url": "http://epicenter.bg/article/Nedzhmi-Ali-uchastva-v-konferentsiya-na-tema--Gyobekli-tepe---rodnoto-myasto-na-choveshkata-tsivilizatsiya-/167691/2/0", "text": "На 7 ноември в Европейския парламент в Брюксел бе проведена конференцията „Гьобекли тепе - Земята където културите се срещат”, организирана от брюкселския офис за връзка на Турските научно-изследователски и бизнес организации TuR&Bo и от Постоянното представителство на Турция към ЕС. Конференцията беше открита с изказвания на  Зеки Левент Гюмрюкчю, посланик на Република Турция в Брюксел, евродепутатите Исмаил Ертуг от Групата на социалистите и демократи, председател на Форума ЕП - Турция и Неджми Али, член на Групата на Алианса на либералите и демократите (АЛДЕ).   В изказването си Неджми Али направи кратка историческа справка за новооткритото историческо селище от неолитната епоха Гьобекли тепе - едно от най-старите археологически местонахождения с един от първите храмове в човешката история, което се намира в югоизточната Турска провинция Шанлъурфа. Това място представлява изключително културно наследство за всички цивилизации със своята уникалност и най-старите познати архитектурни творби. То бе добавено в Списъка на световното културно и природно наследство на ЮНЕСКО на 1 юли 2018 год.   Българският евродепутат се спря на сериозните аргументи в подкрепа на факта, че Гьобекли тепе е най-важното археологическо откритие на 21 век. Преди всичко, поселението е датирано отпреди 12 хиляди години. С други думи, то е с 4 хиляди години по-старо от Пирамидите в Египет и със 7 хиляди години по-старо от Стоунхендж в Обединеното кралство. Предхожда досега известния период на преход на нашите предци към уседнал начин на живот. В разрез с широкоразпространеното мнение, това откритие доказва и съществуването на религиозни практики от преди създаването на първите досега известни селища.   Откритията на археолозите край Гьобекли тепе доказват съществуването на религиозна прослойка от населението - разделението на населението в социални групи е съществувало далеч преди предполаганите досега дати. Освен това се оказва, че първите земеделски дейности в зората на човешката цивилизация вероятно са извършвани в този регион. Цялата новооткрита информация допринася към общите познания за зората на човечеството.   Както подчерта Неджми Али, „Това откритие променя човешката история“. След разкриването на архитектурните структури, Гьобекли тепе привлича вниманието на целия свят, написани са много статии и са създадени документални филми. Английският национален телевизионен канал BBC наскоро излъчи документален филм, което беше последвано и от Нешънъл Джиографик. Вестник „Гардиън“ и няколко други уважавани издания направиха серия от публикации.   Същевременно, археолозите все още работят по Гьобекли тепе и обсъждат неговото значение. Това, което се знае със сигурност, е, че мястото е най-значимото от цял набор от неочаквани открития, които преобърнаха по-ранните разбирания за човешкото минало. Само до преди 20 години повечето изследователи смятаха, че знаят мястото, времето и приблизителните събития, случили се през Неолитната революция - критичният преход, чийто резултат полага началото на земеделието, което превръща Хомо сапиенс от разпръснати групи ловци в уседнали заселници, които се занимават с производството на хранителни продукти. Следващата стъпка на човечеството е към технологично усъвършенствани  общества с импозантни храмове и замъци, където крале и свещеници управляват поданиците и описват в книги постиженията от техния труд. Но в последните години, множество нови открития, сред които най-значимо е Гьобекли тепе, накараха археолозите да започнат да преосмислят времевия период, който поставя началото на тази история.   Първоначално Неолитната революция е била разглеждана като еднократно събитие - внезапен изблик на човешкия гений, който се е случил на едно-единствено място - в Месопотамия, между реките Тигър и Ефрат в днешен южен Ирак, след което се  разпростира към Индия, Европа и други части на планетата. Повечето археолози смятат, че това внезапно процъфтяване на цивилизацията се е дължало предимно на климатични изменения - постепенното затопляне след Ледниковия период, което е позволило на хората да отглеждат растения и да развъждат животни в изобилие. Новите проучвания обаче показват, че „революцията“ всъщност е била извършена от множество хора в огромна географска област и в продължение на хиляди години. Това значи, че тези кардинални изменения може би не са били задвижени от природата, а от нещо много по-различно.   От всички аспекти на революцията, този в земеделието е най-важен. В продължение на хиляди години, нашите предци с каменни сечива са обикаляли в природата, събирайки диви растения. Въпреки че тези хора може би са се опитвали да запазят растенията, те все пак са били диво растящи. Истинското култивиране на земеделски продукти е стартирало едва когато хората са започнали да засаждат нови площи със зърнени култури и това е породило нуждата от засилена грижа за тях.   Неджми Али приключи краткия преглед на тази толкова интересна  изследователска област и историческа ера с думите: „Разбирането на това огромно културно наследство от всички нас трябва да повлияе на нашето мислене за връзката между древните култури и съвременните  общочовешки ценности“.   Българският евродепутат се обърна и директно към организаторите, с насоченост към тяхната дейност и в контекста на неговата работа като член на Комисията по бюджети на Европейския парламент: „Брюкселският офис за връзка на Турските научно-изследователски и бизнес организации TuR&Bo следи последните развития в областта на европейските научни изследвания и предоставя съвети на своите основатели, с акцент върху разработването на стратегически анализ на участието на Турция в съответните програми на ЕС - Хоризонт 2020 и COSME (Програмата за конкурентоспособност на малките и средни предприятия). Имайки предвид, че ролята на тези програми в подкрепа на културното наследство на човешката цивилизация е изключителна, при подготовката на Многогодишната финансова рамка на ЕС за следващия програмен период (2021-2027) ние, европейските депутати, се опитваме да увеличим финансовите ресурси и за двете програми. Резолюциите на Европейския парламент настояват финансирането за новата програма Хоризонт Европа да достигне 120 милиарда евро, което е значително увеличение в сравнение с настоящия програмен период, както и удвояването на ресурсите по програмата COSME.“   Неджми Али завърши с думите, че „в контекста на всичко казано дотук бихме могли да заключим, че интересната история на това откритие - Гьобекли тепе - все още крие много изненади и може би е необходимо да преосмислим корените на нашия произход. Всички ние ще наблюдаваме резултатите от бъдещите проучвания, които подкрепяме от все сърце както в качеството ни на представители на Европейския парламент, така и в качеството ни на европейци и човешки същества.“", "date": "2018.11.08", "title": "Неджми Али участва в конференция на тема „Гьобекли тепе - родното място на човешката цивилизация“"}
{"url": "http://epicenter.bg/article/Iliyana-Yotova--Prez-poslednite-30-g--nad-2-mln--balgari-sa-napusnali-stranata/167696/2/0", "text": "През последните 30 години над два милиона българи са напуснали страната в търсене на друга възможност за себе си. Това каза вицепрезидентът Илияна Йотова при откриването на форум на тема „Отражение на външната трудова миграция върху българската икономика в парк-хотел „Москва“. Фондация „Фридрих Еберт“ и Институтът за икономика и международни отношения ще представят по време на форума оценки за въздействието на трудовата миграция върху икономиката на България.   . Резултатите са ясни – остра демографска криза, влошаващи се тенденции, неразвита и отчасти блокирана икономика, заяви вицепрезидентът. Тя отбеляза още, че данните от изследването, което ще бъде представено днес, показват, че над един милион българи на възраст от 18 до 64 години имат нагласата да емигрират, за да търсят своето работно място и препитание навън. По думите на вицепрезидента Илияна Йотова причини са различни – от търсене на по-добро заплащане, професионална реализация и кариера до по-дори социални условия, повече правила, повече сигурност и повече закони. Ако тази прогноза се сбъдне, вероятно анализаторите ще предскажат сериозна катастрофална картина, допълни Йотова.   Според вицепрезидента няма как да се справим с проблемите без истинско реално развитие на българската икономика. Тя смята, че липсва многогодишна икономическа и финансова рамка за развитие на България, която да даде перспектива какво ще правим в страната в следващите 10, 20, 50 години. По думите на Йотова има сходство в приоритетите за развитието на икономиката в програмите на всички партии. Този необявен консенсус не ражда никаква конкретика и не дава реални решения, коментира тя.   Приходите в българската икономика от работещи извън страната са по-големи от реалните инвестиции, каза още Йотова. Тя допълни, че за развитието си цели 80 процента от българските общини чакат на европейското финансиране. Все повече българи са песимисти и за икономическото развитие на страната, отбеляза вицепрезидентът.   За Йотова е проблем и това, че не се създават работни места, изискващи по-висока квалификация и образование. Днес има дефицит не само на работна ръка, но и на качествени работни места, а ако те се създадат, ще гарантират по-добро заплащане и намаляване на емиграцията, коментира още Йотова. Според нея липсата им води до непълноценна реализация и лоша социална сигурност, която кара хората да търсят по-добри решения за себе си. Според Йотова се увеличават и дисбаланса между образование и професионалната квалификация. Тя даде пример с едно все още работещо предприятие у нас, което е чакало повече от 4 г. години да си издейства професионална паралелка за дуално обучение в местното училище, за да обучава децата с цел гарантирано работно място.   Вицепрезидентът постави и друга тема пред експертите – регионалното представителство на емиграцията, което по думите на Йотова е проблем, тясно свързан с вътрешната миграция. Вицепрезидентът посочи, че се оформят вече т.нар. демографски пустини в страната. Според Йотова заслужава анализ и това защо освен от Северозапада, който отдавна е оповестен като най-слабо развития регион в Европа, има и най- високи стойности на емиграция от градове като Шумен и област Сливен. Вицепрезидентът коментира, че трябва да се види дали зад това не стои погрешно разпределение на средства за регионално развитие по оперативната програма. Тя обърна внимание и на голямата тема за завръщането и подпомагането на завръщащите се емигранти в страната, което се повтаря във всяка предизборна платформа, а реално мерки няма. Според Йотова тревожно е, че данните показват, че една трета от завръщащите се български граждани се завръщат обратно от мястото, от което са дошли, защото не могат да намерят своята реализация в България.   Вицепрезидентът обърна внимание и на въпроса – възможност или спекулация е вносът на работна ръка отвън. Според Йотова внушенията, че това са хора, които само чакат България да ги повика и да им даде работа, са неверни. Конкуренцията е силна от страна на съседните държави, включително и за нашите сънародници. В момента тече сериозно съревнование между България и Румъния за хора от Бесарабия и Украйна, но Румъния дава по-добри условия за обучение и условия на живот в общежитията. Трудовите договори, които предлага Румъния са също по-стабилни. Българската държава не следи и реализацията на хората, които завършват наши университети, коментира още Йотова.   Трябва да се преценят и рисковете от социален дъмпинг пред нашите работници и дали това няма да е допълнителен мотив да изгоним активните млади хора от страната, каза Йотова. Тя смята, че България не разполага и с политики за истинска реализация на чуждите работници.   Необходима ни е политическа воля и обществена воля, за да направим България по-доброто място за живот и труд на българските граждани, заяви Йотова. По думите й миграционните процеси няма как да бъдат спрени, ако хората не намират достатъчно мотиви да останат тук.   Вицепрезидентът смята, че ни е необходимо и лидерство във вземането на тежки и непопулярни решения. „Необходими са ни и знаещи, можещи и грамотни управленци, но за съжаление дефицитът не е само на работна ръка, но и на управление“, каза още Йотова.", "date": "2018.11.08", "title": "Илияна Йотова: През последните 30 г. над 2 млн. българи са напуснали страната"}
{"url": "http://epicenter.bg/article/Stanishev--ENP-i-Veber-iskat-oshte-vlast--no-Evropa-iska-promyana/167700/2/0", "text": "„Манфред Вебер, който беше избран за общ кандидат на десницата, иска да възстанови връзката между ЕС и гражданите – но той самият е част от провалените политики, които отчуждиха ЕС от хората“, смята лидерът на ПЕС Сергей Станишев.   Манфред Вебер беше избран да води кампанията на ЕНП за евроизборите догодина.   Останалите европейски политически семейства все още не са избрали своите водещи кандидати.   „Вебер казва, че Брюксел трябва да възстанови връзката с гражданите. Това е вярно, но не ЕС се провали в тази задача, а ЕНП. Вебер е лидерът на тяхната парламентарна група, а председателите на ЕП, Комисията и Европейския съвет също са от ЕНП.   заяви Станишев.   „На хартия в тяхната програма има заложени много социални елементи, но няма как те да са автентични и да им се вярва, че ще я изпълнят. Юнкер също обеща социален ААА рейтинг за Европа в началото на своя мандат, но днес, 5 години по-късно, няма нищо такова“, категоричен е президентът на ПЕС.   които вече са удобни коалиционни партньори в Австрия и България, и ревниво пазят анти-демократи като Орбан в техните редици. Сега Вебер иска да „строи мостове“ към Салвини в Италия и Качински в Полша. Истинският европейски лидер трябва да строи мостове между хората и народите, а не между национализма и популизма, и отговорната политика.    Разочароваща е фрапантната арогантност на ЕНП, които вярват, че властта и ръководните постове в ЕС им се полагат по право. „ “, каза вчера Александър Стуб – добро обобщение на тяхното отношение към властта. Десните продължават да не разбират какви са проблемите, какъв е залогът на тези избори, защо хората искат промяна и защо се обръщат към популизма и авторитаризма. ЕНП е част от проблема и няма как да предложи автентична промяна, особено с Манфред Вебер начело.“, заяви лидерът на европейската левица.  ", "date": "2018.11.08", "title": "Сергей Станишев: ЕНП и Вебер искат още власт, но Европа иска промяна!"}
{"url": "http://epicenter.bg/article/Karayancheva--Promenite-v-NK-sreshtu-domashnoto-nasilie-tryabva-da-badat-obsadeni-vazmozhno-nay-barzo/167703/2/0", "text": "Борбата с домашното насилие ще бъде моя кауза. Това заяви председателят на Народното събрание по време на заседание на Комисията по правни въпроси. По думите й едно зло броди из България и то присъства с обезкуражаща честото в нашето ежедневие - това е насилието над деца и жени.   Тя посочи, че домашното насилие понякога е анонимно, а малтретираните хора се притесняват да споделят. Много се заговори напоследък за липсата на разяснителни капмании. Аз съм загубила илюзията, че с кръгли маси може да се борим с това нещо, заяви Караянчева. Дарина и Никол бяха последните жертви, припомни тя.   Един строг наказателен кодекс ще даде ясен сигнал, че подобни престъпления няма да останат ненаказани, смята тя.   Цвета Караянчева благодари на екипа рабтил върху промените в наказателния кодекс и пожела бързо и качествено тези промени да бъдат приети. По думите й с промените в Наказателния кодекс ще се даде всеобхватна защита на жени и деца от домашно насилие и всички други форми на агресия срещу тях. Тя уточни, че промяната в първите параграфи касаят престъпления срещу личността и засягат физическата неприкосновеност в домашни условия. Караянчева обърна внимание, че досега домашното насилие не е включено в Наказателния кодекс.   Сега към всички квалифицирани състави на убийство, склоняване към самоубийство, телесна повреда, отвличане, противозаконно лишаване от свобода, принуда, закана, се добавя следният текст: извършени в условия на домашно насилие. Параграф 7 обхваща закана, направена в домашни условия и предизвикала основателен страх. Параграф 8 се дава определение на психическо насилие. В нашето законодателство няма квалификация то да бъде инкриминирано. В много случаи след психическо насилие се случва тежка телесна повреда или смърт. Това става в интимните отношения, в домашни условия, където не могат да надникнат много хора. Това става в семейството и за това може да бъде упражнено с различни средства – вербално насилие, крещене, сплашване, лишаване на жертвата от средства за препитание“, допълни още Караянчева.   Мерките в Наказателния кодекс срещу домашното насилие са навременним каза от своя страна министърът на правосъдието Цецка Цачева. „Правилно от вносителите е отчетен и факта, че в Наказателния кодекс до момента, в нашата правна система липсва кримиинализиране на психическото насилие като конкретна форма на насилие над пострадалия“, допълни още министърът. Според нея не по-малко страшно се оказва психологическото, когато то е трайно и води до неблагоприятни последици за жертвата с отключване на заболявания, които трудно се лекуват. \"Приветстваме предложението да бъде криминализирано занапред и психологическото насилие върху жертвата\", допълни още тя.  ", "date": "2018.11.08", "title": "Цвета Караянчева: Едно зло броди из България - насилието над деца и жени"}
{"url": "http://epicenter.bg/article/Pozor--Kashtata-na-Apostola-se-rushi--Fotograf-zasne-okayanata-gledka--SNIMKI-/167704/2/0", "text": "Миналата седмица с приятели планинари се връщахме от разходка и пътят ни минаваше през с. Батулци. На входа на селото имаше огромен билборд, който приканва минаващите да се отклонят и да посетят къща-музей, свързана с дейността на В. Левски – място, където е основал революционен комитет. Разбира се, проявихме интерес и последвахме табелите.   Това, което видяхме, имаше много малко общо с лъскавата реклама на билборда. Някогашна красива, богаташка възрожденска къща, която ще рухне всеки момент. Оставена на самотек, пред самосъбаряне. Вратата незаключена. Усещането, когато влязох вътре, беше като за поруган храм – всичко изпокрадено и разрушено, разбито, изтърбушено. Това написа във Фейсбук Божидар Божков.   От старите витрини на някогашния музей са останали само счупени стъкла. И едно усещане за възмущение и свещен гняв. Как е възможно държавата (нейната администрация и чиновническо войнство) да допуснат това.   Всички вие, чиновници и политици, които на всеки празник и по всеки повод повтаряте като мантра да пазим завета на Апостола, да съхраним светлия пример и чистия патриотизъм на Левски, вие как спите спокойно? Търтеи, изедници, лицемери, варосани гробници! Разрових се и се оказа, съвсем логично, че не сме единствените възмутени.   Преди няколко години жители на селото измолват Министерство на културата да ремонтира покрива. Ремонтът е направен в духа на ремонтите на София – покривът отново тече, а проверката от страна на Министерството не е открила проблем в това.   Срам, срам... Колко е бил прав Славейков: „Не сме народ, а мърша!“   СПОДЕЛЯЙТЕ, нека направим акция за спасяване на тази светиня, завъшва поста си Божков.  ", "date": "2018.11.08", "title": "Позор! Къща свързана с дейността на Апостола се руши! Фотограф засне срамната гледка (СНИМКИ)"}
{"url": "http://epicenter.bg/article/Otkrivat-telefon-za-signali-za-remonta-v-rayona-na-ulitsa--Graf-Ignatiev--v-Sofiya/167708/2/0", "text": "Компенсации за загубите, които търпят заради ремонта на „Графа“, искат търговците там. Продължителните ремонтни работи, както и поредицата от ремонти на ремонта накара част от търговците сами да премахнат загражденията пред магазините си, тъй като клиентите им нямат възможност да стигнат до тях вече месеци. Според Малина Едрева, председател на групата на ГЕРБ в Столичния общински съвет, проблемът е по-скоро комуникационен. За да се разреши, от Общината инициират среща с бизнеса в петък, 9 ноември. Илиана Агопова има заведение за бързо хранене на \"Графа\". От години тя не само работи, но и живее на ремонтиращата се в момента улица. Местожителството й обаче скоро може да се промени.   \"На този етап, както сме отворили, собственоръчно махнахме загражденията отпред, за да можем да работим, защото работниците затварят и никой не може да припари до нито един търговски обект в редицата. Загубите са огромни. Имаме много голям кредит, заложила съм си жилището и може да го загубя\", каза Агопова.   Тя напомни, че трябва да плаща заплати на служителите - човека в кухнята и две продавачки, а и собствениците работят, защото не могат да си позволят да назначат още хора. По отношение на клиентите каза, че \"в лабиринтите се лутали по десетина - двадесет човека\", които стигали до заведението. Тя не приема като компенсация очакванията на общинските власти за нарастване на потока от хора в района след ремонта. И напомня, че преди ремонта имали десетки посетители само за обяд. Заради всичко това Илиана и нейни колеги искат компенсации. Според Малина Едрева от групата на ГЕРБ в Общинския съвет обаче, проблемът е изцяло комуникационен, тъй като районният кмет не е информирал работещите и живеещите в района какво се обсъжда на оперативките при кмета Йорданка Фандъкова. Затова и се предлагат решения.   \"Първо, откриваме нарочен телефон за сигнали, който ще функционира само за този мащабен ремонт в центъра на София и ще бъде в рамките на срока на изпълнение за договора. Освен това, специално отваряме Фейсбук страницата на \"Транспорт за София\", за да можем да информираме за етапите и всичко, което е свързано със следващите стъпки по изпълнението на проекта. Имейл също ще бъде открит за сигнали за ремонта и мислим за още няколко мерки, които да подобрят комуникацията\", каза Едрева и допълни: \"Възможните компенсации трябва да бъдат внимателно прегледани, така че не ме карайте да кажа какво може да се случи, защото мога да кажа нещо, което след това не е възможно по закон и прокуратурата да се самосезира\".  Какви са възможните по закон компенсации ще стане ясно на среща между търговците и Общината утре в 18 часа в Столичната библиотека.   Източник: Дарик", "date": "2018.11.08", "title": "Откриват телефон за сигнали за ремонта в района на улица „Граф Игнатиев” в София"}
{"url": "http://epicenter.bg/article/Rosne-Zhelyazkov/167707/2/0", "text": " Това стана ясно от негово извънредно изявление по повод депозираните молби на Велик Занчев, Владимир Владимиров и Филип Алексиев.   Тази седмица Желязков е провел среща с ръководството на БДЖ. На нея шефовете са обяснили, че всичко в холдинга е наред – няма проблеми с разписанията на влаковете, локомотивите и вагоните са в изправност за предстоящия зимен сезон.   \r\n   съобщи на извънредна пресконференция министърът на транспорта Росен Желязков. \r\n \r\n \r\n   \r\n  Той поясни, че ще изясни причините за лошата комуникация и през следващата седмица ще реши дали да приеме тези оставки. \r\n   \r\n . Скоро след срещата изпълнителният директор на „Холдинг БДЖ“ ВладимирВладимиров изпраща доклад до ДАНС за злоупотреби в държавните железници. Той твърди, че е изпратил такъв и на принципала си – министърът на транспорта. \r\n   \r\n \r\n   \r\n Решението си той съобщил на Велик Занчев, който трябвало да го сведе до знанието на Владимиров и Алексиев. \r\n   \r\n  „В никакъв случай заявленията за предсрочно прекратяване на членовете на борда на директорите не е оценка за тяхната работа, “, заяви Желязков. \r\n   \r\n Министърът посочи, че по-рано е имал нарочна среща с ръководителите на държавния жп превозвач, на която му е било представено текущото състояние на холдинга:  \r\n   \r\n Въпреки това Желязков разпоредил одит, който да провери тези твърдения и да информира своевременно при намиране на други проблеми. Тогава се случил необясним за него обрат:  \r\n   \r\n От думите му стана ясно, че решението за искане на оставки е дошло когато \r\n   \r\n „ , заяви Росен Желязков. От думите му стана ясно, че срокът за приключване е 40 дни от 24 октомври, т.е. ще знаем какво се случва в държавните железници в началото на декември. \r\n   \r\n \r\n „Холдинг БДЖ е еднолично акционерно дружество със 100% държавно участие, като правата на едноличен собственик на капитала се управляват и осъществяват от министъра на транспорта. Холдинг БДЖ от своя страна е едноличен собственик на капитала на двете си дъщерни дружества – БДЖ-„Пътнически превози“ БДЖ-„Товарни превози“. Министърът на транспорта назначава, тоест сключва договорите и прекратява договорите за управление с членовете на холдинга, които от своя страна избират управителите на дъщерните дружества. Тоест министърът няма пряко отношение към договорите за управление на едноличните дружества с ограничена отговорност“, уточни министърът.", "date": "2018.11.08", "title": "Росен Желязков е поискал след скандал оставките на шефовете на БДЖ"}
