{"url": "http://epicenter.bg/article/Rumen-Petkov--Vatreshniyat-ministar-shte-bade-osvoboden-do-sedmitsi--video-/157198/2/48", "text": "„Министър Валентин Радев деморализира системата на МВР със серия от действия. Пет-шест месеца протестираха служителите, а той обясняваше, че няма мотиви за вдигане на техните заплати, не решаваше въпроси, свързани с облеклото, снаряжението и т.н. Накрая премиерът се намеси, показа, че министърът е никой и реши въпроса. Но служителите разбраха, че нямат министър, който е до тях“.   Това заяви  пред сайта „Факти“  бившият министър на вътрешните работи и председател на АБВ Румен Петков.   \"Радев уволни директора на областната дирекция на МВР в София, той посегна професионално върху тези хора, практически министърът си избърса ръцете. Професионалистите в системата разбират, че за този министър те са бърсалки. Ако министър-председателят не го освободи, това напрежение ще отиде към него. Според мен е въпрос на седмици министърът да бъде освободен. Той предаде служителите на МВР\", коментира Петков, който уточни, че повече не би станал вътрешен министър.   Според Петков последствията от кадровия удар, който е нанесен през 2009 г., все още се усещат.", "date": "2018.06.19", "title": "Румен Петков: Вътрешният министър ще бъде освободен до седмици (видео)"}
{"url": "http://epicenter.bg/article/Korneliya-Ninova-/157163/2/0", "text": "БСП предлага депутатите да работят без ваканция това лято, за да може да се приемат необходимите закони за решаване на проблемите на хората с увреждане.   \"Никаква ваканция за депутатите! Не е човешко депутатите да лежат по плажовете, а майките на деца с увреждания да лежат в палатки\", заяви лидерът на БСП Корнелия Нинова на пресконференция на \"Позитано\" 20. Соцлидерът обяви, че групата на БСП внася това предложение в Народното събрание още утре.   През 2016 г. е обещан закон за хората с увреждане, до края на юли настояваме законът да е в парламента, каза още Нинова.   Тупа се топката по проблемите на хората с увреждания. Странно е, че когато тези въпроси се обсъждат, не присъства финансовият министър. Може би, за да каже по-късно, че няма пари, коментира Нинова.   „Необходим е нов модел на грижата за хората с увреждания. Министерство на труда и социалната политика обсъжда три закона: Закон за хората с увреждания, Закон за социалните услуги и Закон за личната помощ. Би трябвало тези закони да го предложат”, каза в началото на пресконференцията председателят на НС на БСП Корнелия Нинова. Тя добави, че това се показва и от решение на ВАС, който определя за незаконосъобразно обвързването на размера на месечната добавка с гарантирания минимален доход. „Единственият начин, по който тази добавка трябва да се определя, са индивидуалните потребности на съответния човек”, уточни председателят на БСП .Тя добави, че противоречията, свързани с новите законопроекти между различните организации, които представляват хората с увреждания и правителството, се задълбочават. „Ние редовно се срещаме с майките на децата с увреждания и тяхната заявка е, че ще протестират до приемането на Закона”, каза още Нинова. Тя добави, че най-важен е Законът за социалните услуги. „В плана за интеграция и решенията на правителството на Бойко Борисов е записано, че такъв закон ще има до края на 2016 г. Сега е средата на 2018 г., затова настояваме до края на месец юли, този закон, обещан преди две години, да бъде внесен”, заяви лидерът на левицата. Тя призова управляващите да не отлагат и да не лъжат хората с увреждания, че закон ще има до октомври-ноември.   Втората тема, по която говори Нинова бе миграцията. Каква е позицията на България по въпросите на миграцията, попита тя. \"Настояваме министър-председателят Бойко Борисов да се яви в парламента и да информира с каква позиция отива на срещата на върха на ЕС\", каза Нинова. Тя информира, че 44 282 души са бежанците, които са минали през България, регистрирани са и са заминали за други страни в ЕС. Ако предложенията на германския вътрешен министър бъде прието, тези хора ще се върнат у нас.   Нашата позиция е - връщане на тези бежанци от държавата, от която са дошли, а не в първата държава от ЕС, в която са стъпили, каза Нинова.   Третата тема на червената пресконференция бе наводненията вчера. София се превърна във Венеция, бе изводът на лидера на БСП - София Калоян Паргов. Бурята \"Фандъкова\" ни връхлетя за пореден път, каза Паргов и показа снимки, на които се виждат наводнените булеварди и подходи към метрото. Бурята \"Фандъкова\" изми всички постижения на г-жа Фандъкова и нейния екип, бе неговия извод. Паргов настоя за извънредна сесия на Столичния общински съвет, на която кметът да обясни как се готви градът за превенцията на подобни явления. Според Паргов кметът трябва да си подаде оставката. Фандъкова да ни освободи от собствената си буря, за да намерят софиянци кмет, който да решава проблемите, бе изводът на Калоян Паргов.    ", "date": "2018.06.19", "title": "Корнелия Нинова: Никаква ваканция за депутатите! (ВИДЕО)"}
{"url": "http://epicenter.bg/article/Anton-Kutev/157164/2/0", "text": "„Това, за което претендират майките на деца с увреждания, беше обещано през миналата година. Тогава управляващите казаха, че промените в законите ще са готови до февруари, сега обещаха за октомври”- каза зам.-председателят на ПГ на „БСП за България” Антон Кутев.   Той припомни, че  още на 15.07 миналата година, социалистите са внесли много предложения, които не бяха приети от ГЕРБ. „Ако те бяха приели нашите предложения, сега нямаше да сме в тази ситуация. Тогава говорихме за финансите, предвидени за 2018, услугите социален и личен асистент, програми за насърчаване и обучение, както и за развитие на собствен бизнес от хората с увреждания”, припомни Кутев.   Народният представител изтъкна още, че тогава е обсъждана и визията на управляващите за ТЕЛК  и анализът на индивидуалните оценки на хората с увреждания. „Ако решението, което предложихме преди година, бе влязло в сила, нито една част от разговорите, които се водят в момента, нямаше да са актуални. Голяма част от проблемите щяха да са решени. Промяната, трябва да се случи бързо. Ако кабинетът не успее да я направи, ние ще го накараме”,  сигурен е Антон Кутев.   Според плана на ГЕРБ за интеграция на хората с увреждания законът трябваше да бъде готов още през 2016 година, а закон за личната помощ има изготвен още преди 10 години и не е приет поради ред причини. През седмицата стана ясно, че БСП ще внесе свой проект за закон за хората с увреждания.   Кутев изрази надежда, че след сегашния натиск, министър Бисер Петков ще се опита през октомври да реши проблемите на хората с увреждания. „Окончателно проблемите на хората с увреждания няма да бъдат решени, но да бъде вкаран ред през Закона за социалните услуги“.   Според него са необходими още средства, за да стане реформата, но и с парите в момента може да се направи не малко. Проблемът е, че няма реален регистър на хората с увреждания, за да може да се направи изчисление за точните средства, които са необходими.", "date": "2018.06.19", "title": " Кутев: Промяната на Закона за хората с увреждания трябва да се случи бързо"}
{"url": "http://epicenter.bg/article/Tsvetanov--Balgariya-e-edna-ot-trite-strani-v-ES--koyato-shte-poluchi-po-visok-byudzhet-s-okolo-8--/157165/2/0", "text": "Правителството и местната власт са стабилни, което позволява икономически растеж. Това каза в Сандански зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. Той отбеляза, че за правителството и ГЕРБ темата за предсрочни избори не стои на дневен ред, а исканият вот на недоверие от страна на БСП е част от политиката, която партията е започнала още преди европредседателството. Това съобщиха от пресцентъра на ГЕРБ.  „На всички е ясно, че няма алтернатива на сегашното управление на страната и Сандански“, посочи още Цветанов. Той отбеляза, че стабилността на държавата е позволила с министерски постановления да се отпускат допълнителни средства за общините в България, в това число и за Община Сандански. Цветанов коментира, че община Сандански е много важна за него, защото тя има стратегическо местоположение. „С изграждането на автомагистрала „Струма“ и предсрочното пускане на лота до Сандански ще подобрим качеството на живот, но също така ще намалим вредните емисии, както и пътнотранспортните произшествия“, отбеляза Цветанов. Той подчерта, че магистралата ще спомогне и за по-бързото придвижване, а също и развитието на туризма.  „За мен и ГЕРБ е удовлетворяващо, че имаме много добри показатели в Област Благоевград, а обществените нагласи са много добри. Имаме видими резултати, които ни дават самочувствие, че можем да продължим напред, но освен това осъзнаваме и отговорностите, които имаме“, подчерта Цветанов. Той изрази задоволство си и от работата на народните представители от областта, които работят активно за решаването на проблемите и подобряване качеството на живот на хората в общините.  Цветанов коментира и актуалните политически и международни теми. Той заяви, че подписването на споразумението между Македония и Гърция дава сигурност за региона, а темата на европредседателството „Западни Балкани“ е реализирана успешно. Зам.-председателят на ГЕРБ отбеляза, че в момента много актуален е въпросът за бюджета на Европейския съюз за следващия програмен период, особено след излизането на Великобритания, което ще генерира 5% дефицит.  „Въпреки това и общата картина в Европа, България се очертава да бъде една от трите страни-членки, които ще получат по-висок бюджет, с около 8%“, допълни Цветанов.  Той коментира също, че след среща на БСП с Вишеградската четворка лидерът на левицата Корнелия Нинова е казала, че правителството не защитава интересите на България в Европейския съюз и че трябва да следваме позицията на Вишеградската четворка. „В същото време Вишеградската четворка ще получи с 24% по-малък бюджет за Кохезионна политика. Не смятам, че това трябва да е силният ни глас в Европа“, отбеляза Цветанов. Той подчерта, че е много важно да се обясни на хората, че не омразата, популизмът и агресията решават проблемите. „В политиката най-важното и ценно е да бъдем искрени с избирателите, казвайки им какво може да бъде реално изпълнено, а не просто да се дават обещания“, каза още Цветанов.  По време на срещата в Сандански бе утвърдено и новото ръководство на партията, като за председател бе избран Кирил Котев. От своя страна той благодари за подкрепата на правителството и съобщи, че именно поради тяхното съдействие в началото на следващия месец ще започне изграждането на новата спортна зала, която се е забавила малко, но причината е била свързана с това да се намери възможно най-добрия и функционален вариант за нея.  Областният координатор на ПП ГЕРБ за област Благоевград и народен представител Даниела Савеклиева от своя страна заяви, че ГЕРБ – Сандански работи успешно и им пожела и за в бъдеще нещата да останат същите.  В Сандански заедно с Цветан Цветанов бяха и депутатите Александър Мацурев и д-р Емил Тончев.  ", "date": "2018.06.19", "title": "Цветанов: България е една от трите страни в ЕС, която ще получи по-висок бюджет с около 8% "}
{"url": "http://epicenter.bg/article/Kaloyan-Pargov--/157166/2/0", "text": "Лидерът на БСП-София Калоян Паргов поиска оставката на кмета Йорданка Фандъковае и извънредна сесия на Столичния общински съвет заради наводненията след дъжда в столицата на 18 юни вечерта.   София се превърна във Венеция, бе изводът на Калоян Паргов. Бурята \"Фандъкова\" ни връхлетя за пореден път, каза Паргов и показа снимки, на които се виждат наводнените булеварди и подходи към метрото. Бурята \"Фандъкова\" изми всички постижения на г-жа Фандъкова и нейния екип, бе неговият извод.   По думите му бедствието, връхлетяло столицата, е наводнило и Софийското метро – многомилионната инвестиция на управляващите, това- с което те се хвалят, което щеше да ни направи повече европейци. Той припомни подобни случаи през миналата година, когато бул. „Цариградско шосе” се наводни, а капките дъжд пробиха новия асфалт на бул. „Черни връх”. „За поредна година ставаме свидетели на управленска немощ. А те управляват вече 11 години\", посочи Паргов. И цитира метеоролози, според които количеството дъжд вчера не е необичайно явление.   Паргов настоя за извънредна сесия на Столичния общински съвет, на която кметът да обясни как се готви градът за превенцията на подобни явления. Според Паргов кметът трябва да си подаде оставката. Фандъкова да ни освободи от собствената си буря, за да намерят софиянци кмет, който да решава проблемите, бе изводът на Калоян Паргов.   Шахтите в София не се чистят, а те са 35 000, посочи лидерът на БСП-София.    ", "date": "2018.06.19", "title": "Калоян Паргов: София стана Венеция, Фандъкова да подаде оставка, щом не се справя!"}
{"url": "http://epicenter.bg/article/Sinoptitsite-izlizat-na-protest-zaradi-nedostig-na-pari/157167/2/0", "text": "Синоптиците излизат на предупредителен митинг протест на 21 юни от 9 до 10:30 ч. Метеоролозите заявяват, че \"ще протестират срещу целенасочения опит на ръководните органи на БАН да ликвидират дейността на НИМХ като Национална хидрометеорологична служба на България, като ни оставят без необходимите минимални средства за изпълнение на задълженията ни\", съобщи bTV.   От НИМХ-БАН искат \"заместник-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на БАН\".   Те настояват също ръководните органи на БАН да поемат отговорността за решенията си за разпределянето на предоставените от държавата средства за 2018 г. и в срок до 2 юли 2018 г. да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба на България през 2018 г. от наличните средства в партида \"Развитие\" на БАН, се посочва в обръщението.   От НИМХ-БАН се обръщат и към Народното събрание с молба спешно да направи необходимите изменения в Закона, за да е невъзможно в бъдеще средствата от държавния бюджет, предназначени за НИМХ, да се преразпределят от ръководни органи на БАН.   \"Не желаем повече да бъдем използвани като \"рекетьор\" срещу българското правителство, заявяват от НИМХ-БАН.   Синоптиците информират, че ако до 9 юли 2018 г. не бъдат изпълнени исканията им, НИМХ ще преустанови изпълнението на националните си и международни задължения като Национална хидрометеорологична служба на България поради изчерпване на предоставените средства.   Ще изпълняваме само дейността си свързана с научни изследвания, заявяват метеоролозите.", "date": "2018.06.19", "title": "Синоптиците излизат на протест заради недостиг на пари"}
{"url": "http://epicenter.bg/article/Ninova--Borisov-da-doyde-v-parlamenta-i-da-obyasni-politikata-za-migrantite--Shte-priemem-li-22-282-a-/157168/2/0", "text": "Лидерът на БСП Корнелия Нинова настоява премиерът Бойко Борисов да дойде в парламента и да обясни политиката по мигрантите преди да замине на срещата на върха на ЕС. Тя заяви това на пресконференция на червената партия.   Каква е позицията на България по въпросите на миграцията, попита Нинова. \"Настояваме министър-председателят Бойко Борисов да се яви в парламента и да информира с каква позиция отива на срещата на върха на ЕС\", каза Нинова. Тя информира, че 44 282 души са бежанците, които са минали през България, регистрирани са и са заминали за други страни в ЕС. Ако предложенията на германския вътрешен министър бъде прието, тези хора ще се върнат у нас, обърна внимание лидерът на БСП.   Нашата позиция е - връщане на тези бежанци от държавата, от която са дошли, а не в първата държава от ЕС, в която са стъпили, каза Нинова.   \"Какво означава това за нас, българското правителство съгласно ли е с тази позиция? Ако не е – какво ще предложи? Ако се приеме това решение на германския вътрешен министър, това означава, че тези хора трябва да се върнат тук“, каза Нинова.   Нинова попита българският премиер каква позиция ще изрази на срещата на върха на ЕС на 29 юни. „Нещо повече през 2017 г. Германия, Франция и Австрия вече са поискали да ни върнат такива хора“, припомни Нинова. И поясни, че става въпрос за общо 7842 души и от тях България е приела обратно почти половината - 3249 души. Според Нинова този пример показва, че макар бавно, този процес върви. „Ако се вземе решението в Европа окончателно да се прилага тази политика, тук ще дойдат близо 45 хил. души. Питаме правителството защо мълчи по този въпрос, каква позиция ще изрази на срещата. С кого ще бъде в подкрепа – с канцлера Меркел, както досега я слушаше безпрекословно или с вътрешния министър на Германия“, попита Нинова.   Според Корнелия Нинова мигрантите, които просто т ърсят по-добър живот, са станали повече, отколкото бягащите от война. Лидерът на БСП попита какво ще прави премиерът и как ще прилага постановление №208, което задължава властта да им осигури \"жилища, социални придобивки, здравеопазване, обучение и всичко друго, което българската държава не осигурява на собствените си граждани\".   Според Корнелия Нинова Борисов е евоюлирал, след като вече предлага да се затварят границите на ЕС и всички бежанци да минават само през КПП-тата. \"Имаше продължение на изречението - всички да минават през КПП. А сега откъде минават? Ако минават извън КПП-ата, то те са престъпници\", коментира Нинова. Тя попита какво се прави с тези, които са тук на територията на Европа, тъй като германският вътрешен министър иска да си ги върне в България. \"Тук какво му е мнението, ще приеме ли тези обратно? Как ще прилага постановление 208, откъде ще вземе пари да им осигури всичко\", запита още Нинова.      ", "date": "2018.06.19", "title": "Нинова: Борисов да дойде в парламента и да обясни политиката за мигрантите!"}
{"url": "http://epicenter.bg/article/Georgi-Kadiev--Zam-sotsialnata-ministarka-da-varne-parite-za-skapiya-bilet-do-Nyu-York-/157172/2/0", "text": "Скандалът със зам.социалната министърка Росица Димитрова, която пътувала в първа класа до Ню Йорк с билет за 8 300 лева за Конференция по правата на хората с увреждания предизвика остри коментари във Фейсбук.    Дъщеря ни учи в САЩ. Досега билет повече от 1000 евро не е купувала, и то заради празници. Обикновено са по 600-700 евро.  Наскоро ходих в Сидни, много по-скъпа дестинация от Ню Йорк. Билет: 1050 евро.  Зам.-министър, и то по социалните грижи, който лети до Ню Йорк първа класа е директно за уволнение. Както и министърът, разписал командировката й.  И й удръжте 8 000 лв. от последната заплата.  Нахалниците на властта.  ГЕРБ ли е или “патриотка”?", "date": "2018.06.19", "title": "Георги Кадиев: Зам.-социалната министърка да върне парите за скъпия билет до Ню Йорк "}
{"url": "http://epicenter.bg/article/Bez-nakazaniya-sled-aresta-na-mladezh--svalen-ot-tramvaya-bez-bilet/157132/3/0", "text": "Видео с мъж, който е арестуван, след като е хванат без билет предизвика много реакции във „Фейсбук”. На клипа се вижда как полицаи са проснали младеж по очи на земята и го закопчават с белезници, докато служител на Центъра за градска мобилност го притиска към земята. Случката се разиграва близо до трамвайна спирка в района на метростанция „Западен парк”.   „Арестът не е извършен, защото младежът е пътувал без превозен документ, а заради това, че се е държал агресивно. Служителят на центъра на градска мобилност е помолен от полицая да му съдейства”, посочи пред БТВ Методи Аврамов от ЦГМ   Той посочи, че служителят на ЦГМ, който се вижда да затиска младежа към земята с коляно в главата, няма да бъде наказан, тъй като няма данни да е извършил нарушение – нито от клипа, нито от неговите обяснения.   „Не бих казал, че този човек е престъпник, има по-големи престъпници. Но е нарушител, не си е платил билета. Този човек обаче има и права – ако откаже да плати глобата си, може да му бъде съставен акт, който той има право да възрази в 3-дневен срок”, коментира експертът по пътна безопасност Настимир Ананиев.   „Не трябва да се стига до такова положение. Това, което видях в клипа, ми се струва малко пресилено, но не знам точно каква е била ситуацията”, добави той.   По думите му е странно, че арестът се извършва с помощта на служител на Центъра за градска мобилност, докато вторият полицай стои безучастно встрани.", "date": "2018.06.19", "title": "Без наказания след ареста на младеж, свален от трамвая без билет"}
{"url": "http://epicenter.bg/article/Ivan-Ivanov--Tochni-razcheti-za-skoka-na-toka--vodata-i-parnoto-shte-ima-na-1-yuli/157155/4/0", "text": "Да не се спекулира с цените на тока и топлинната енергия. Това предупреди председателят на Комисията за енергийно и водно регулиране Иван Иванов след проведено заседание на регулатора, предаде БГНЕС.   „Обществото ще получи точни разчети за скока на тока, водата и парното на 1 юли. Няма съмнение, че всяко повишение на основния енергиен източник, в случая природния газ с близо 11 на сто, се отразява в цената за следващото тримесечие“.   В медиите се появиха твърдения, че според различни експерти, цената на тока ще скочи от 1 юли с 5%. Иванов категорично отхвърли тези очаквания, тъй като всяко от електроразпределителните дружества представяло различни искания. „Не мога да изпреваря работната група и тяхното становище. Не искайте от мен цифри преди да се е провело заседанието. Аз съм убеден, че колегите ще излязат с цени, възможно най-ниските при очакваното увеличение на синьото гориво“.   БГНЕС припомня, че Комисията за енергийно и водно регулиране одобри в края на миналата седмица 10,81%, а не 18% поскъпване на газа, както беше заложено в доклада на \"Булгаргаз\". Според доклада от 1 юли природният газ ще се продава през следващото тримесечие на цена от 400,95 лв. за 1000 кубически метра или 37,79 лв. за мегаватчас (без акциз и ДДС). В тази цена не са включени цени за достъп и пренос през газопреносната мрежа. Окончателно докладът на държавния регулатор ще бъде разгледан на 25 юни на обществено обсъждане с участието на граждани и сдружения.", "date": "2018.06.19", "title": "КЕВР: Точни разчети за скока на тока, водата и парното ще има на 1 юли"}
{"url": "http://epicenter.bg/article/256-godini-ot-napisvaneto-na-Istoriya-slavyanobalgarskaya/157115/11/0", "text": "„О, неразумни и юроде! Поради что се срамиш да се наречеш българин и не четеш, и не говориш но своя език? Или българите не са били славни и прочути по цялата земя и много пъти са взимали данък от силни римляни и от мъдри гърци. От целия славянски род най-славни са били българите, първо те са се нарекли царе, първо те са имали патриарх, първо те са се кръстили, най-много земя те завладели. Така от целия славянски род били най-силни и най-почитани и първите славянски светци и просияли от българския род и език, както и за това подред написах в тая история.”   На 19 юни - Денят на Преподобний Паисий Хилендарски, да си припомним неговите думи, написани в „История славянобългарска“. Точно 256 години от написването на Библията на нашето Възраждане, променила хода на историята ни, казаното от скромния монах все още ни дава повод за размисъл. Паисий Хилендарски завършва „История славянобългарска”, която ще изиграе огромна роля в нашето Възраждане, през 1762 година. Неговата книга цели да запали искрата на националното самосъзнание на предците ни в тежките времена на османско владичество чрез разказа за славното българско минало. Значимостта на „История славяноболгарская” за пробуждане на националното самосъзнание на българите през Възраждането прави Паисий Хилендарски една от най-почитаните фигури в нашата история.   Отец Паисий осмисля идеята и написва творбата си за близо две години, от 1760 до 1762 година. Наред с призива си за опазване на българския език и опознаване на българската история, той оставя и един важен завет: „Преписвайте я и платете да ви я препишат”. Въпреки че при посещението си в „немската земя” е видял книгопечатането, Паисий иска „Историята” да бъде преписвана на ръка, защото според него такъв труд е гаранция за възпитаване на съмишленици.   Историческата наука познава около 70 преписа на най-българската книга, но до нас реално са достигнали около 40. Освен многобройните преписи, Паисиевата история е издавана е и в по-ново време. Когато България отбелязва 200-годишнината от появата на „История славяноболгарская”, на 26 юни 1962 година Светият Синод провъзгласява Паисий за български светец, като определя в своя календар 19 юни за ден в негова памет и прослава.      ", "date": "2018.06.19", "title": "256 години от написването на История славянобългарская"}
{"url": "http://epicenter.bg/article/Akad--Georgi-Markov--Kato-ya-vidya-tazi-g-zha-Zaharieva--nastrahvam--Tya-izobshto-ne-e-v-chas--/157109/11/34", "text": "   - За разлика от политиците, аз не съм оптимист. Те бързат. Външната министърка Захариева дори определи дата, когато Северна Македония трябва да е в НАТО. Целият въпрос е Македония да бъде вкарана в НАТО с моркова на Европейския съюз. Ние трябва да подкрепяме Република Македония, но не и за сметка на нашата история. Защото самото място, където онзи ден се подписа договора Македония – Гърция е една провокация спрямо българската история.     - Срещата бе на брега на Преспанското езиро, където е остров Св. Ахил с гроба на цар Самуил. Гърците постигнаха своето за наша сметка! В титова Югославия, когато Югославия беше в добри отношения с Гърция и в не толкова добри с България, от Белград не позволяваха на скопските историци да стигат до Александър Велики, а само до цар Самуил. След 90-та година те се втурнаха в антична Македония. Но сега гърците минаха в контранастъпление и ги върнаха в положението до 1991 г. - ако имате някаква история, то вижте там от цар Самуил към Братя Миладинови! Това е за сметка на българската история. Политиците натискат историците, вменяват им някаква политическа коректност, това е новата цензура.  Ние не можем да си позволим да си загърбим миналото и да гледаме само в бъдещето, както ни призовават. В светлото сияйно бъдеще на НАТО и Европейския съюз. А какво ще правим с нашата история?     - Да, но господата от Брюксел ни казват – вие на Балканите само се биете. Ние трябва да кажем така на Скопие – имате история, но след Втората световна война. Бащата на македонската нация е маршал Тито. Той я създаде по модел на Коминтерна. Това е една политическа нация. Докато крал Александър им внушаваше, че са сърби и имаше свирепа съпротива от ВМРО, Тито хвана много по-коварна линия. Каза – вие не сте сърби, но не сте и българи, вие сте македонци. Те хванаха македонизма като щит. След 91-ва година продължиха да развиват това македонско национално самосъзнание на антибългарска почва. Не си въобразявайте, че в Скопие има промяна!     - Това че Зоран Заев положи цветя на паметника на Цар Самуил заедно с Бойко Борисов нищо не означава. Това е само един жест. Те искат да преодолеят съпротивата на Гърция за НАТО и ЕС.     - Да, води! Нещо повече, води и до териториални претенции, защото какво означава Северна Македония?! Че Пиринска Македония е Североизточна Македония според Букурещкия договор от 1913 г., когато Македония е разпокъсана на Пиринска, Вардарска и Беломорска или Егейска. Утре като влязат в Европейския съюз нали ще поставят въпроса за някакви малцинствени права, нали ще изпратят еврокомисари и ние като по времето на Сталин и на Коминтерна ще си пренаписваме историята!     - Единият договор противоречи на другия! Българските политици са еднодневки, те не мислят в перспектива. Повтарят грешките на Георги Димитров и на Коминтерна, които Тодор Живков на Мартенския пленум през 1963 г. донякъде успя да поправи. Ние не можем да отстъпваме историята си, за да гледаме напред в бъдещето. Няма как да разделим Братя Миладинови. Тезата трябва да е такава – да, имате право на самоопределение, но това, че днес вие се определяте като македонци, не означава, че вашите баби и дядовци не са били българи. Не им ровете в гробовете! Но политиците не мислят. Като я видя тази г-жа Захариева, настръхвам! Тя изобщо не е в час! Направи една комисия, но историците в нея до един са минали през външно министерство. Те са историци – дипломати.     - Нямам представа. Колегите се държат потайно, мен ме имат за краен националист. Аз съм историк, не съм политик. Ако стана един от тях, ще бъда зависим.     - Българската външна политика страда от устойчив сателитен синдром, винаги съм го твърдял. Тя винаги е залагала само на една велика сила и винаги е губила от това. Имаше една могъща Русия - „кат Русия няма втора, тъй могъща на света!“ Изчезна тази могъща Русия през 1917 г.! Имаше един могъщ и непобедим Съветски съюз. Той се разпадна. Имаше кайзеров райх, който щеше да управлява Европа. Той изчезна през 1918 г. Имаше хилядагодишен райх на фюрера, който изчезна само за 12 години! И ние губим война след война. Трябва да се поучим.  Сега има един Чичо Сам! Европа вече не иска да марширува, тя не може да се брани сама, тя е зависима от Съединените щати!     - Не, не, не. Политиците имат една слабост – много лесно обявяват нещо за историческо. И срещата на Тръмп с Ким била историческа! Нищо няма да излезе от нея. Едно време имаше исторически речи и исторически конгреси. Вчерашният договор - и той бил исторически. На Балканите си има противоречия, които не могат да изчезнат с един подпис на Преспанското езеро. Знаете ли какви исторически вражди има между тези шест държави, които Бойко Борисов напъва да приема в Европейския съюз! Имам колеги там, те на една маса не искат да седнат на научна конференция, толкова се ненавиждат. Политиците взимат желаното за действително. Самото обществено мнение е разделено - и в Скопие, и в Атина.      - Турция няма интерес от сближение на страните от Западните Балкани с ЕС. Единствената столица, която Ердоган посети, за да държи предизборна реч (след като не му позволиха в Австрия), беше Сараево. Турция има и политически, и икономически интереси в тези страни. Военната академия в Цариград е пълна с албански офицери, които се обучават там. Противоречията в Западните Балкани няма как да изчезнат. Сърбите скоро няма да влязат в ЕС заради Косово. Съединените щати създадоха Косово. Те се сърдят на Путин заради Крим, но те създадоха Косово. В Косово има паметник на Бил Клинтън! Приживе, като на другаря Сталин.      - Не е в наш интерес. Гърция и Турция са в НАТО от 1952 г. По време на Карибската криза те бяха пред война. Тогава Съединените щати заявиха, че чл. 5 на НАТО важи само за външна заплаха. При евентуална война между Турция и Гърция НАТО няма да се намеси.  Така че – да, ще се засилят противоречията в НАТО и в Европейския съюз.  Ето – за Охридската архиепископия. Аз също искам да им подадем ръка, но те пращат покана за честване на 1000-годишнина от Македонската охридска архиепископия! Моля!? Тя е българска! Василий II Българоубиец е издал съответния документ. Как може да отидат нашите митрополити!  Те продължават - цар Самуил бил македонец! Затова не участвам в разни проекти понеже познавам историците. Преди три години имаше една среща в Скопие, казвам – я да видим кой участва. Начело – Блаже Ристовски, академикът, който е заклет титовист и антибългарин. А правителството вика – давайте да се помиряваме, стига сте ровили. Тъжно е, че политиците не четат историята, те си въобразяват, че историята започва с тях и ще свърши с тях. Това няма как да стане!    ", "date": "2018.06.19", "title": "Акад. Георги Марков: Като я видя тази г-жа Захариева, настръхвам! Тя изобщо не е в час! "}
{"url": "http://epicenter.bg/article/Ruski-komari-tormozyat-anglichanite-na-Mondiala/157175/8/0", "text": "Англия победи трудно Тунис в първата си среща на световното първенство в Русия, но не неефективното нападение на \"Трите лъва\" беше най-големият проблем на световните шампиони от 1966 г.   Всъщност цял мач голмайсторът Хари Кейн и съотборниците му се бориха с руски нашественици. Те са малки, летят, жужат и... пият кръв. С една дума – комари.   Цели рояци преследваха футболистите по терена във Волгоград.   \"Имаше много повече насекоми отколкото очаквахме. Влизаха в очите и устата ми\", оплака се Хари Кейн след мача, съобщи  bTV .   За да преборят комарите, играчите се пръскаха със специален спрей, но това не попречи на насекомите с апетита на... Луис Суарес, да летят около тях.   Не само футболистите се бориха с \"нашествениците\". На феновете им беше позволено да носят в себе си спрейове на трибуните и във фензоната, въпреки изключително строгите мерки за сигурност. С такива се бяха снабдили и журналистите, които отразяваха срещата.   \"Лепят се за лицето и устата, влизат ти в носа и ушите. Заплитаха се и в косата ми. Пръскам се преди да легна, а на сутринта намирам мушички и комари на всевъзможни места по мен\", разказа кореспондентката на Би Би Си - Натали Пъркс.   Обяснение за това нашествие има и то се нарича \"неприятно стечение на обстоятелствата\". Просто мачовете от световното първенство съвпадат с... размножителния процес при комарите. Стадионът във Волгоград пък се намира на брега на голямата река, където малките животинки живеят.   Организаторите все пак се опитват да се преборят с комарите, като пръскат около стадиона. Местните обаче твърдят, че са свикнали и не им прави впечатление.  ", "date": "2018.06.19", "title": "Руски комари тормозят англичаните на Мондиала"}
{"url": "http://epicenter.bg/article/Megan-i-Hari-se-mestyat-na-selo--stroyat-ogromna-vila-v-Yuzhna-Angliya/157133/10/99", "text": "Днес се появи поредната любопитна новина около най-коментираните съпрузи през последните няколко седмици и то не само на Острова, но и в света - Меган Маркъл и принц Хари. Оказва се, че херцозите на Съсекс ще се местят в нов дом.   Според изданията във Великобритания новото имение се намира в английската провинция и по-конкретно в живописната местност Костуолдс, която  е само на два часа от Лондон.   Идиличното селско местенце в Южна Англия е известно със спиращите си дъха пейзажи, като любопитна подробност е, че имение в Костуолдс има и бащата на Хари принц Чарлз, а също така и семейство Бекъм.    В момента на мястото, купено от Хари и Меган, има няколко постройки, които ще бъдат разрушени и на тяхно място ще бъде издигнато зрелищно имение с шест спални, три дневни и стаи за персонала.    Домът обаче ще бъде готов след година, а снимки разпространени от в.\"Мирър\" показват и как ще изглежда бъдещото имение. Постройката ще е каменна и масивна, излъчваща аристократизъм, а околната площ ще е красиво озеленена, разкриват кадрите.    Според част от медиите херцозите ще се преместят да живеят там, веднага щом къщата е готова. Според други обаче това ще е просто ваканционна вила, която Меган и Хари ще посещават едва два-три пъти годишно.  Източник: woman.bg", "date": "2018.06.19", "title": "Меган и Хари се местят на село, строят огромна вила в Южна Англия"}
{"url": "http://epicenter.bg/article/Lishiha-Bil-Kozbi-ot-doktor-honoris-kauza-na-Severozapadniya-universitet-v-SASht/157146/10/99", "text": "Северозападният университет в САЩ отне почетната докторска степен по хуманитарни науки, присъдена на комика Бил Козби преди повече от 20 години, предаде Асошиейтед прес, цитирана от Дир.бг   От Северозападния университет съобщават, че управителният съвет е обсъдил идеята за лишаването на Козби от почетната степен по време на процеса срещу него за сексуални посегателства. Управата е изчакала края на делото, преди да вземе окончателно решение.   Членовете на съвета са гласували единодушно за лишаването на комика от почетна степен, присъдена му през 1997 г.   През април Бил Козби беше признат за виновен, че е упоил бившата университетска служителка Андреа Констанд и е упражнил сексуално насилие над нея. Впоследствие скандалният комик беше лишен от почетните степени, присъдени му от няколко университета.   Присъдата срещу Козби се очаква да бъде произнесена през септември.", "date": "2018.06.19", "title": "Лишиха Бил Козби от доктор хонорис кауза на Северозападния университет в САЩ"}
{"url": "http://epicenter.bg/article/Ritsarite-na-Zhartierata-se-sabraha-v-zamaka-Uindzor--Snimki-/157151/10/99", "text": "И тази година  се събраха на празнична служба в параклиса на ордена „Свети Георги“ в замъка Уиндзор.   Сред сегашните носители на ордена са съпругът на кралица Елизабет II -  , синът ѝ  , другите ѝ двама синове -  и  , дъщеря ѝ  Ана внукът ѝ  , както и  -  внучка на британската кралица Виктория. \r\n \r\n \r\n \r\n Един от първите носители на високото звание е първородният син на  , по прякор  . Орденът на жартиерата е учреден през 1348 година от  . Това е най-високата награда за преданост и доблест и неслучайно негови рицари са членове на кралската фамилия, близки до нея, както и държавни глави.   Английският рицарски орден е учреден по време на  , като с този орден  прави опит да обвърже по-силно най-важните рицари на кралството си.   Най-известната история за появата на ордена разказва, че в паузата между ожесточените сражения монархът устройва бал. Докато танцува с любимата си -  , на пода изпада нейната жартиера и той я взима с думите: „Срам за онзи, който е помислил нещо лошо”.   , който по това време се домогва до френския престол, произнася знаменитата фраза на френски ( ).   По-късно фразата става девиз на учредения от него орден. Сега тя стои на герба на  .   избира за патрон на ордена  , който кореспондира с предназначението му. Знамето на  - червен кръст на бял фон, се е развявало в битките като символ на  . Именно този знак, обграден от кръг, украсява и днес парадното облекло на рицарите на Жартиерата.    Източник: Дарик", "date": "2018.06.19", "title": "Рицарите на Жартиерата се събраха в замъка Уиндзор (Снимки)"}
{"url": "http://epicenter.bg/article/Bashtata-na-Megan-kam-Hari--Ako-si-dzhentalmen--obeshtay--che-nikoga-nyama-da-vdignesh-raka-na-dashterya-mi/157153/10/100", "text": "Томас Маркъл се разплакал, докато гледал на миниатюрен телевизор в калифорнийско заведение как дъщеря му Меган се жени за принц Хари в Англия. Той призна това в първото си интервю след като отказа да присъства на събитието. 73-годишният американец изрази огромното си съжаление, че сърдечна операция му попречила да съпроводи Меган до жениха й в Уиндзор.  Едно от най-любопитните неща, споделени от Томас Маркъл, е разговорът му с Хари, който поискал ръката на дъщеря му по телефона през декември миналата година. \"Казах му: \"Ако си джентълмен, обещай, че никога няма да вдигнеш ръка срещу дъщеря ми, и тогава, естествено, ще получиш разрешението ми\", обясни Томас Маркъл пред Пиърс Морган, който разкри, че гостът му е получил за интервюто \"няколко хиляди паунда\".  Според Томас Маркъл неговият зет Хари му признал по телефона, че подкрепя \"експеримента с Брекзит\", а за оспорвания президент на САЩ Доналд Тръмп казал, че милиардерът \"трябва да получи шанс\".   От кралското семейство отказаха да коментират твърденията на Томас Маркъл за пристрастията на Хари. Членовете му не гласуват и от тях се изисква да остават политически неутрални.   Източник: Новини.бг", "date": "2018.06.19", "title": "Бащата на Меган към Хари: Ако си джентълмен, обещай, че никога няма да вдигнеш ръка на дъщеря ми"}
{"url": "http://epicenter.bg/article/sharlot/157170/10/84", "text": "\r\n Тоалетите на херцогинята на Кеймбридж и тези на нейната дъщеря принцеса Шарлот са винаги в перфектно съответствие като нюанси, пише tialoto.bg. \r\n \r\n Кейт Мидълтън очевидно се забавлява да координира винаги рокличките на своето момиченце със своите собствени. \r\n   \r\n На последните няколко официални събития на кралското семейство, включително сватбата на принц Хари и Мегън Маркъл, Шарлот изглеждаше като умалено копие на майка си. \r\n   \r\n Малката принцеса, която навърши три годинки преди два месеца, често може да бъде видяна като цветна миниатюра на Кейт по време на съвместните им публични изяви. \r\n   \r\n Само преди няколко дни, през изминалия уикенд, дуото майка и дъщеря носеше рокли в близки нюанси на леденосиньо, докато гледаха церемонията във връзка с последния рожден ден на кралица Елизабет II от балкона на Бъкингамския дворец. \r\n   \r\n Кейт носеше тоалет на Александър Маккуин, а очарователната малка дама носеше цветна рокля с почти идентичен оттенък. \r\n", "date": "2018.06.19", "title": "Тоалетите на принцеса Шарлот - умалени копия на тези на Кейт (Снимки)"}
{"url": "http://epicenter.bg/article/Shvedskata-printsesa-Sofiya-izkopira-bulchinskata-roklya-na-Megan-Markal--Snimki-/157180/10/84", "text": "Очевидно херцогинята на Съсекс Меган Маркъл прави впечатление с тоалетите си не само в модните среди, пише Vesti.bg   Втората рокля, която Маркъл облече за вечерното сватбено парти, бяла с поло яка и без рамена, предизвика много реакции. Някои дори споделиха, че е по-красива от първата булчинска рокля. Сега обаче шведската принцеса София, бивша манекенка, присъства на официално събитие в Стокхолм.   Роклята, която тя бе избрала напомняше много именно на втората рокля на Маркъл, която бе дело на дизайнерката Стела Маккартни. Списание \"Харпърс Базар\" пише, че единствената разлика в тоалетите е в цвета - роклята на принцеса София е зелена.    В интернет потребители коментираха, че този тип класическа рокля е модерна още от 70-те години на XX в. и не е нищо необичайно и ново.", "date": "2018.06.19", "title": "Шведската принцеса София изкопира булчинската рокля на Меган Маркъл (Снимки)"}
{"url": "http://epicenter.bg/article/Zara-Tindal-rodi-sedmoto-pravnuche-na-kralitsa-Elizabet-Vtora/157184/10/99", "text": "Зара Тиндъл, дъщерята на британската принцеса Ана, роди второто си дете - момиченце, съобщиха Ройтерс и Асошиейтед прес, цитирани от Дарик. Това е седмото правнуче на кралица Елизабет Втора.   Малката се е родила в понеделник в болницата в Страуд, Западна Англия. Тя тежи 4,2 кг. Името на бебето ще бъде съобщено допълнително.   \"Кралицата, съпругът й принц Филип и майката на Зара - принцеса Ана, единствената дъщеря на монарха, се радват много на новината\".   Втората дъщеря на Зара Тиндъл е 19-а по ред за наследяване на престола.  Зара е омъжена за ръгбиста Майк Тиндъл. Тя роди първото им дете Мия Грейс през януари 2014 г. През 2016 г. обаче направи спонтанен аборт. Зара е на 36 години. Тя има сребърен медал по езда от Олимпийските игри през 2012 г.   Само преди два месеца се роди шестото правнуче на кралица Елизабет Втора - принц Луи, третото дете на внука й принц Уилям и съпругата му Катрин. Принц Луи е пети за наследяване на британския трон. Зара Тиндъл, внучката на кралица Елизабет Втора, роди момиченце  ", "date": "2018.06.19", "title": "Зара Тиндъл роди седмото правнуче на кралица Елизабет Втора"}
{"url": "http://epicenter.bg/article/Izbraha-nay-krasivata-abiturientka-v-Balgariya--Snimki-/157188/10/99", "text": "548 прелестни момичета от цялата страна и чужбина се включиха в 12-ото поред издание на конкурса \"Най-красива абитуриентка\". Всички те показаха своите щастливи и безценни мигове от бала, запечатани в общо 2236 снимки, пише Блиц.   Елица Луканова от 118 СУ „Академик Людмил Стоянов“ в град София стана „Най-красивата абитуриентка“ на 2018 година. Победителката бе избрана от Звездното жури — Ивайло Захариев, Дария Симеонова, Калоян Минев и „Най-красивата абитуриентка“ на 2017 година Мила Слепцова.   \"Най-красивата абитуриентка на 2018\" Елица Луканова е имала двоен празник на бала си. Освен завършването, тя е отпразнувала и 19-ия си рожден ден.   Елица мечтае да следва „Банкиране“. През лятото няма да си губи времето, като от следващия месец започва работа.   Победителката печели СПА ваканция за двама. Първите десет от двайсетте финалистки в конкурса \"Най-красивата абитуриентка\" бяха избрани от потребителитена Dir.bg. В продължение на 26 дни всеки имаше възможност да подкрепи своята фаворитка във фейсбук страницата на конкурса. Абитуриентките, които влязоха в топ 10 на снимките с най-много харесвания, продължиха директно към финала.", "date": "2018.06.19", "title": "Избраха най-красивата абитуриентка в България (Снимки)"}
{"url": "http://epicenter.bg/article/megan/157191/10/84", "text": "Най-новият член на кралското семейство Меган Маркъл взриви интернет пространството с визията си по време на сватба този уикенд. Венчавката бе на племенницата на принцеса Даяна - Силия Роуз Мккоркуодал, пише Блиц. Новата херцогиня се появи в лятна рокля, решена в синьо и бяло. Наблюдателните англичани веднага разкриха колко точно е цената на дрехата. Роклята на Меган струва 4 428 евро и е закупена от модния корифей Оскар де ла Рента. Въпреки космическата стойност на тоалета, той не бе харесан от феновете на монархията. Коментарите в социалните мрежи бяха повече от брутални. Някои дори сравняват облеклото на съпругата на Хари с халат за баня, гъба за съдове и завивка.  \"Защо Меган винаги \"се дави в екипировката\" си?\"  \"Бих й дал моята гъба за баня, пасва идеално с десена на роклята й\"  \"Предполагам, че човек не може да бъде безупречен през цялото време.\"  \"Най-малко изглежда много удобно.\"  \"Меган Маркъл се нуждае спешно от стилист. Казах какво казах.\"  \"Стилът й е наред, но дрехите не са подходящи.\"  В съответствие с темата друг човек публикува: \"И не забравяйте, че цветният халат за баня е твърде голям за вас, но явно не за нея!\"  \"Харесва ми стилът й.\"  \"Меган Маркъл показва по-мек, цветен женски поглед към сватбата на братовчедката на Хари в синя цветна рокля \"Оскар де ла Рента\".", "date": "2018.06.19", "title": "Потребители на Фейсбук сравниха рокля на Меган Маркъл с халат за баня и гъба за съдове (Снимки)"}
{"url": "http://epicenter.bg/article/Grisho-nadvi-bosnenets-v-London--chaka-Novak-Dzhokovich-/157178/8/0", "text": "Григор Димитров стартира с победа (6:3, 6:7, 6:3) участието си на тенис турнира в Куинс Клъб (Лондон) над босненеца Дамир Джумхур (29-и в ранглистата), срещу когото Гришо имаше три победи в три мача досега. Във втория кръг Григор най-вероятно ще се изправи срещу бившия №1 в света Новак Джокович, който среща Джон Милман по-късно днес. Двубоят бе първи за българина на трева през този сезон, предава БЛИЦ.  Първият сет започна с гейм на нула за Григор и приключи за малко над половин час. Решаваш се оказа пробивът на Димитров в четвъртия гейм за 3:1, след което всеки печелеше подаванията си за крайното 6:3 с гейм на нула за Гришо.  Вторият сет започна с маратонски гейм, в който Григор Димитров имаше цели 8 възможности за пробив на съперника, но не успя. Въпреки това Гришо поведе с 2:1 след сервис на съперника, но босненецът върна пробива за 3:3. Димитров бе на крачка да загуби сета при 5:4 в полза на Джумхур, но но обърна гейма и изравни за 5:5. Стигна се до тайбрек при 6:6, в който Джумхур спечели със 7:4, пробивайки последните подавания на Димитров.  В решителната част Григор започна лошо и допусна пробив, но го върна веднага след това. Димитров взе важно предимство за 5:3, след което завърши гейма, сета и мача за 6:3 при свой сервис.  ", "date": "2018.06.19", "title": "Гришо надви босненец в Лондон, чака Новак Джокович "}
{"url": "http://epicenter.bg/article/Rumen-Radev-zaminava-na-poseshtenie-v-Slovakiya/157113/2/0", "text": "Президентът Румен Радев ще бъде на двудневно официално посещение в Словакия. С церемония в президентския дворец в Братислава българският държавен глава ще бъде посрещнат от своя словашки колега Андрей Киска. Двамата президенти ще имат среща \"на четири очи\", след което ще ръководят пленарните разговори между двете официални делегации.   В присъствието на двамата държавни глави ще бъдат подписани двустранни документи - договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет - Братислава. В първия ден от визитата българският държавен глава ще разговаря с премиера на Словакия Петер Пелегрини, както и с председателя на Националния съвет /парламента/ Андрей Данко. В Братислава президентът Румен Радев ще се срещне с представители на българската общност.    ", "date": "2018.06.19", "title": "Румен Радев заминава на посещение в Словакия"}
{"url": "http://epicenter.bg/article/Rekite-v-Sofiya-ponizhavat-nivata-si--8-ekipa-sa-reagirali-na-signali-prez-noshtta/157116/2/0", "text": "Обстановката в София след гръмотевичната буря и проливния дъжд вчера се нормализира.    предаде репортер на БГНЕС. Подлези, метростанции, държавни учреждения, детски заведения, дори един от големите търговски центрове заприличаха на реки и хората трябваше да прегазват локви, а дори на места и не можеха да преминат.  Днес вече водата се е оттекла. Според кмета Йорданка Фандъкова е нормално в подлезите и метростанциите да нахлуе вода от стълбищата и подстъпите към тях, които са открити. За щастие няма пострадали от водната стихия Аварийните екипи са реагирали на сигнали от район \"Витоша\" и \"Княжево“.   За периода от 18:30 до 19:45 часа в Националния оперативен щаб са постъпили над 172 сигнала в София за наводнени улици, мазета и приземни етажи, подлези, ресторанти, детски градини и други сгради.    184 ЦДГ в Лозенец, Лъвов мост, Банка ДСК на Княз Александър І, Театър 199, заведения и ресторанти на приземните етажи, над 10 подлеза, болница \"София мед\", ЦСМП - София (Сточна гара), Министерство на туризма, Информационен център на Министерството на отбраната. По сигналите работят всички екипи на Столичната дирекция „Пожарна безопасност и защита на населението“.   В област Кюстендил в следствие на проливен дъжд бе нарушен достъпът до 5 села: Николичевци, Враца, Преколица, Церовица и Бобешино. Отнесени са пътните настилки до тях. В района е обявено бедствено положение.    Реагирали са на сигнали за завирени пътни участъци и подлези, както и на сигнали за съборени от бурята дървета в районите \"Витоша\" и \"Лозенец\". Това съобщиха от пресцентъра на Столична община.    Проверено е състоянието на всички по-критични места в града.  . Дежурни служители от дирекция „Околна среда“ и от районните администрации следят денонощно нивата на язовирите и критичните места на реките. Към момента реките, през територията на София понижават нивата си. Язовирите \"Мрамор\", \"Мърчаево\" и \"Суходол\" се изпускат контролирано. Градският транспорт се движи нормално. Днес през деня ще продължи работата по отстраняване на паднали дървета и счупени клони от бурята, както и почистването на улиците главно в планинските райони от наноси.    Това съобщиха за Агенция „Фокус“ от Националния институт по метеорология и хидрология (НИМХ) при БАН. В синоптичната станция в „Младост“ 1 са отчетени 23 л/кв. м, а в „Княжево“ – 29-30 л/кв. м. На връх Мургаш са измерени – 51 л/кв. м., в Ловеч – 46 л/кв. м, в Благоевград – 24 л/кв. м.     Театър 199 също е засегнат от дъжда, поражения има и по сградите на заведения и ресторанти в различни части на София. Сред пострадалите сгради са и тази на Центъра за спешна медицинска помощ, болница \"Софиямед\".     Движението на градския транспорт в възстановено навсякъде, с изключение на автобусите на \"Вардар\" и \"Стамболийски\". Екипите на столичната пожарна продължават работата по отстраняване на щетите. 7 екипа на аварийно-спасителното звено, както и екипите на всички служби на Столичната община и инспектората и \"Софийска вода\". В 2 района, за около час, беше спрян токът - \"Красно село\" и \"Младост\". Нивата на общинските язовири се следят непрекъснато, изпускат се контролирано\", заяви Фандъкова.   Пред Нова телевизия директорът на Столичния инспекторат Веска Георгиева обяви, че няма информация за някакви проблеми с градския транспорт в момента, но пренасочи към Центъра за градска мобилност. Винаги е възможно някъде да е имало запушена шахта, говорим за огромна територия, но според мен и колегите проблемът не дойде от това, а заради голямото количество дъжд, каза още Георгиева, която добави, че \"като че ли имаше проблем с хоризонталната канализация\". Тя заяви, че все още се чистел Северният тунел при Лъвов мост, както и че имало леко свлачище при надлез \"Надежда\".    ", "date": "2018.06.19", "title": "Порои удави София - метрото протече, наводнени са подлези"}
{"url": "http://epicenter.bg/article/Valezhite-spirat--maksimalnite-temperaturi-shte-sa-mezhdu-26--i-31-/157118/2/0", "text": "Максималните температури ще са между 26° и 31°, в София около 26°.   Над планините ще се развива купесто-дъждовна облачност и ще има краткотрайни валежи с гръмотевични бури, които до края на деня ще отслабнат и спрат. Ще духа умерен, по билата временно силен североизточен вятър. Максимална температура на височина 1200 метра - около 19°, на 2000 метра – около 12°.   По Черноморието ще преобладава слънчево време. Ще духа умерен североизточен вятър. Максималните температури ще са 27°-29°. Температурата на морската вода е от 23° по северното до 26° по южното крайбрежие. Вълнението на морето ще бъде около 2 бала.", "date": "2018.06.19", "title": "Валежите спират, максималните температури ще са между 26° и 31°"}
{"url": "http://epicenter.bg/article/Osvobodeniyat-shef-na--quot-Meditsinski-odit-quot--Zloupotrebyava-se-s-imeto-mi/157120/2/0", "text": "\"В последните дни срещу името на агенция \"Медицински одит\", срещу ръководството и персонално срещу мен се злоупотребява публично и се упражнява сериозен дискриминационен натиск\". Това заяви за предаването \"Здравей, България\" по Нова телевизия освободеният шеф на \"медицинската ДАНС\" проф. Златица Петрова. До нейното отстраняване се стигна след съмнения за прикривани лекарски грешки, свързани с починали пациенти.  Миналата седмица прокуратурата обяви, че в \"Медицински одит\" е имитирана дейност и \"има корупционен елемент в дейности на агенцията\".  Проф. Петрова смята, че е жертва на вътрешен конфликт.   Общо 11 смъртни случая в лечебни заведения, включително и на новородени бебета, не са докладвани на прокуратурата от Изпълнителната агенция „Медицински одит”. Това показва проверка на Върховната административна прокуратура. До разследването се стигна след сигнал от бившият главен секретар на агенцията Димитър Евлогиев.   Един от фрапиращите примери, за които той сезира компетентните органи, е за мъртвородено бебе в болницата в Стара Загора миналата година, за който проверяващите констатират няколко нарушения на персонала. След това обаче случаят бил определен като „маловажен” лично от  Златица Петрова.   \"Прокуратурата работи по сигнала, подаден от бившия главен секретар на агенцията, който три години е работил при нас. Той е участвал в създаването на правилата, срещу които в момента протестира\", коментира проф. Петрова. \"Спекулира се с ритъма на работа на агенцията, защото не се познава. В нея работят хора с изключителен професионален опит – лекари, икономисти и юристи\", каза Златица Петрова. Първият случай, който касае смърт на родилка и бебе в Шейново е възложен от прокуратурата. Открити са доста пропуски, които са отразени. Основният пропуск е недостатъчната преценка по отношение на кръвозагубата. В прокуратурата са предадени всички документи. Образувано е досъдебно производство, уточни Петрова. По думите й разследването все още тече и най-вероятно от прокуратурата все още не са се запознали с документите.   В случая в Стара Загора имаме смърт на новородено бебе. Детето е починало от задушаване, заради увиване на пъпната връв. Разполагаме с всички данни, че медицинският екип е събран според правилника – за 20 минути. Всички документи от проверката са подадени към прокуратурата, заяви Златица Петрова. За миналата година от извършени 700 проверки са издадени 300 постановления с много установени пропуски и грешки, добави тя.        ", "date": "2018.06.19", "title": "Освободеният шеф на \"Медицински одит\": Злоупотребява се с името на агенцията"}
{"url": "http://epicenter.bg/article/Ministar-Boil-Banov--Chitalishteto-v-Shipka-ne-mozhe-da-bade-spaseno-kam-momenta/157123/2/0", "text": "Към момента читалището в град Шипка не може да бъде възстановено, каза в предаването „Тази сутрин” по bTV министърът на културата Боил Банов.   „То е частна общинска собственост, изоставено е от повече от 20 години. Общината пряко отговаря за тази сграда. Това не е прехвърляне на отговорност, това са факти”, подчерта министърът.  Не е вярно, че читалището е под шапката на Министерството на културата, категоричен беше Банов. По думите му за ремонта ще са необходими минимум 3 милиона лева.   Министърът се ангажира да започне процедура по обявяването на читалището за паметник на културата. „Това кардинално няма да промени собствеността, но тогава по наши програми поне частично можем да започнем да правим покриви и конструкции. Това е един от начините то да се съхрани устойчиво”, посочи Банов.   „Ще го направим паметник на културата, за да не се загуби”, увери културният министър. \r\n   \r\n На въпрос дали сградата може да се превърне например в музей, Банов заяви, че това минава през решенията на местната власт. „Това, че общината няма пари, е тъжно. Бил съм в това читалище, преди 10 г. изглеждаше  по същия начин. Разграбили са го хората от този град, това са нашите деца”, заяви Боил Банов.   По думите му проблемът е, че парите за културна инфраструктура, включително по европейските програми, са малко. Освен това като град Шипка не може да кандидатства и по програмата за селските райони. „Това, което можем да направим, е в следващия програмен период да защитим тезата, че културната инфраструктура има нужда от подкрепа и от европейско финансиране много повече от сега”, каза Банов.     Двойната къща в София, която беше съборена, беше деклариран паметник на културата, след това вече не беше, а сега отново е. Субстанцията я няма вече и това е проблем, но като визуална памет може да бъде съхранено, поясни в разговора Банов.   Тя е била със статут на паметник на културата, а след това минава обосновано решение, че вече не е паметник на културата. Тоест законосъобразно е разрушена към онзи момент, отбеляза културният министър. „Това не гранични с абсурда, защото като е паметник на културата, ще се възстановят фасадите, ще се възстанови памет, а тя е най-важното”, подчерта той.   Банов допълни, че собственикът има одобрен проект, с който надстроява, но запазва ключовите фасади и цялата визия. „Поел е ангажимент материалите, които ползва, да бъдат изцяло автентични и идентични на къщата. Със сигурност там ще остане една родова памет за поколенията”, увери министърът.   Огромната част от проектите, свързани с културната програма за европредседателството, са реализирани, за някои има забавяне, но независимо от това ще се случат в рамките на председателството, призна още министърът. По думите му отчетът предстои, а за тези проекти са отделени над 1,6 млн. лв. Министърът не се съгласи с твърдението, че цари хаос с контрола и изпълнението на одобрените проекти.   „Ако не се случи проект, той няма да бъде платен, даже ако се случи, но не се случи добре, това също ще бъде санкционирано”, заяви Боил Банов. ", "date": "2018.06.19", "title": "Министър Боил Банов: Читалището в Шипка не може да бъде спасено към момента"}
{"url": "http://epicenter.bg/article/Tramp-zaplashi--che-shte-nalozhi-dopalnitelno-mita-sreshtu-Kitay-za-200-mlrd--dolara/157114/7/0", "text": "Президентът на САЩ Доналд Тръмп заплаши снощи, че ще наложи допълнително мита от 10 на сто на вносни стоки от Китай за 200 милиарда долара, след като Китай обяви мита върху американски стоки за 50 милиарда долара в отговор на първите наложени от САЩ мита, предадоха Франс прес и Ройтерс.   \"Допълнителни мерки трябва да бъдат взети, за да се насърчи Китай да промени несправедливите си практики и да отвори своя пазар за американски стоки\", гласи комюнике на президента, цитирано от Белия дом. Тръмп е наредил на търговския представител на САЩ да подготви налагането на допълнителните мита, които ще влязат в сила, ако Китай въведе обявените от него мита. \"Ако Китай увеличи митата си, ние ще отвърнем с налагане на допълнителни мита на още стоки за 200 милиарда долара\", се казва в комюникето, цитирано от ДПА.      ", "date": "2018.06.19", "title": "Тръмп заплаши, че ще наложи допълнително мита срещу Китай за 200 млрд. долара"}
{"url": "http://epicenter.bg/article/Prez-Gartsiya-vizat-nay-mnogo-migranti-v-ES/157121/7/0", "text": "Гърция е страната в Европейския съюз, в която са пристигнали най-много мигранти през първите пет месеца на годината, предаде ДПА, като се позова на европейската агенция за охрана на границите Фронтекс.   От януари до май в Гърция са влезли над 19 800 мигранти, включително през границите по суша с Турция. Това е увеличение от 90 процента в сравнение със същия период на 2017 г., съобщава Фронтекс. В Италия за първите пет месеца са пристигнали 13 450 мигранти - със 77 на сто по-малко в сравнение със същия период на миналата година. В Испания са влезли 8200 мигранти или с 59 на сто повече в сравнение с януари - май 2017 г.   В Германия миналата година са подадени 70 процента по-малко искания за убежище в сравнение с 2016 г., а в целия Европейски съюз и в страни, нечленуващи в него заявленията за убежище са спаднали с 44 на сто, сочат данни на Европейската служба за подкрепа в областта на убежището. В Германия през 2017 г. са подадени 222 560 заявления за убежище, а през 2016 г. те са били 745 150. В целия Европейски съюз 728 470 души са потърсили международна закрила през 2017 г., а през 2016 са били подадени 1,3 милиона заявления. Повечето кандидати за убежище са от Сирия, Ирак и Афганистан. Най-много са били желаещите да получат убежище в Германия. Следват Италия, Франция, Гърция, Великобритания и Испания. Неокончателни данни за периода януари - април сочат, че подадените заявления за убежище се стабилизират средно на ниво под 50 000 на месец, добавя ДПА.   Броят на бежанците и вътрешно преселените по света е достигнал миналата година рекордните 68,5 милиона, съобщи днес Върховният комисариат на ООН за бежанците (ВКБООН), цитиран от Франс прес и БТА. Този мрачен рекорд е подобрен за пета поредна година. В годишния си доклад, публикуван тази сутрин, ВКБООН обяснява продължаването на увеличаването на бежанците и вътрешно преселените хора по света през 2017 г. с кризата в Демократична република Конго, конфликта в Южен Судан и бягството на стотици хиляди рохинги от Мианма. Един на всеки 110 човека по света е принуден да живее извън дома си.      ", "date": "2018.06.19", "title": "През Гърция влизат най-много мигранти в ЕС"}
{"url": "http://epicenter.bg/article/Parlamentat-na-Makedoniya-obsazhda-dogovora-s-Gartsiya-za-reshavane-na-spora-za-imeto/157125/7/0", "text": "След ратификацията от правителството на подписания в неделя договор за решаване на спора за името между Атина и Скопие днес македонският парламент ще обсъди документа и ще го подложи на гласуване, съобщи БНР.   За приемането на проектозакона е нужно обикновено мнозинство - т.е. повече от половината присъстващи депутати. Това означава, че биха могли да са достатъчни дори 31 гласа в 120-местния парламент. След това документът трябва да бъде подписан от президента Георге Иванов в седемдневен срок. Ако държавният глава се възползва от правото си на вето, което той декларира, че ще направи, защото не одобрява договора и го смята за вреден, проектът ще бъде върнат за второ гласуване. Последна дума за договора ще имат гражданите на референдум, който ще бъде свикан през септември или октомври. Според споразумението с Гърция до края на годината Македония трябва да приеме и поправки в конституцията си. Очаква се по време на заседанието пред парламента да има протести на недоволни от подписания договор граждани.    ", "date": "2018.06.19", "title": "Парламентът на Македония обсъжда договора с Гърция за решаване на спора за името"}
{"url": "http://epicenter.bg/article/Nikos-Kotsiyas--Po-dobre-Makedoniya-da-bade-nash-priyatel--otkolkoto-da-stane-chast-ot-Velika-Balgariya/157127/7/51", "text": "Министърът на външните работи на Гърция Никос Коцияс увери, че целите на Атина са на северната си граница да има приятелска страна и партньор. Съгласно думите му, това е по-добрият вариант от това Македония да стане „общност, доминирана от Турция, да се разпадне и да отвори пътя за Велика Албания или Велика България“, отбелязва скопското електронно издание „Фактор“.   Коцияс бе категоричен, че правителството на Гърция е взело предвид всички възможни варианти за развитието на ситуацията и че националните интереси на страната са защитени, а договорът със Скопие ще влезе в сила едва след приключване на необходимите конституционни промени.   Първият дипломат на Атина подчерта, че проблемите на външната политика са много сериозни и коментира, че „някои говорят без да мислят за последиците“.", "date": "2018.06.19", "title": "Никос Коцияс: По-добре Македония да бъде наш приятел, отколкото да стане част от Велика България"}
{"url": "http://epicenter.bg/article/Pentagonat-potvardi--che-amerikansko-yuzhnokoreyskite-voenni-manevri-sa-otmeneni/157128/7/0", "text": "Пентагонът потвърди официално, че американско-южнокорейските военни маневри, насрочени за август, са отменени, както обяви миналата седмица президентът Доналд Тръмп, предаде Франс прес, цитирана от БНР.   Говорителката на Пентагона Дейна Уайт уточни, че американските въоръжени сили, съгласувано със своя съюзник Южна Корея, са прекратили всякаква подготовка за отбранителните „военни игри“ през август „Бранител на свободата“. Уайт уточни, че това решение не се отнася за другите военни маневри, предвидени в Пасифика.   Говорителката на Белия дом добави, че тази седмица в Пентагона ще се състои заседание с участието на министъра на отбраната Джим Матис, държавния секретар Майк Помпейо и президентския съветник по националната сигурност Джон Болтън.  ", "date": "2018.06.19", "title": "Пентагонът потвърди, че американско-южнокорейските военни маневри са отменени"}
{"url": "http://epicenter.bg/article/Gartsiya-ratifitsira-Istanbulskata-konventsiya/157129/7/0", "text": "Гърция стана поредната държава, ратифицирала Истанбулската конвенция, като по този начин страната се ангажира да предприеме всеобхватни мерки за борба с насилието над жени и домашното насилие.   Само две държави, членки на Съвета на Европа, все още не са подписали конвенцията - Русия и Азербайджан, а България остана единствената страна на Балканите, която не е ратифицирала документа.   Новината идва ден след като в Айтос мъж преби приятелката си до смърт.   ", "date": "2018.06.19", "title": "Гърция ратифицира Истанбулската конвенция"}
{"url": "http://epicenter.bg/article/Rusnatsite-ne-vizhdat-alternativa-na-Putin--50--iskat-toy-da-e-prezident-i-sled-2024-godina/157130/7/0", "text": "Според последното изследване на общественото мнение на социологическата агенция „Левада-център“, 51% от запитаните искат Владимир Путин да продължи да е президент и след 2024 година, а процентът на тези, които не искат това да се случва е 27%.   През август 2017 година 67% от запитаните са заявили, че искат да видят Путин президент и след изтичането на срока на неговите пълномощия през 2018 година. През октомври 2012 година, половин година след президентските избори през същата година, само 34% са били „за“ нов мандат на държавния глава, пише електронното издание на руския вестник „Ведомости“, цитирано от агенция „Фокус“.   Броят на тези, които искат широкомащабни промени в страната, според анкетата, е нараснало от 42 до 57% за една година. Сред необходимите промени, съгласно данните от изследването, са тези, които се отнасят до повишаването на нивото на живота на руснаците. При това, 30% от запитаните са на мнение, че промени в състава на правителството няма да доведат до решаване на съществуващите проблеми, а обратното смятат само 24%.   „Свършва ефектът от кримската мобилизация, въпреки че това повлия на президентската кампания и новото повишаване на подкрепата“, заяви директорът на „Левада-център“ Лев Гудков. Но конфронтацията със Запада и санкциите позволяват да се поддържа безалтернативния курс на президента, продължава социологът.   „Не се появяват фигури, които могат да бъдат приемници, хората се отнасят към това прагматично. При страха от промени, те гледат на политиците с недоверие, а доколкото възприемат Путин като консерватор, то се смята, че именно той може да осигури статуквото. С това е свързано, например, че президентът не се изказа за пенсионната реформа, а хората все още чакат той да каже своята дума“.   Под необходимост за промени руснаците имат предвид увеличаване на разходите в социалната сфера и засилване на патернализма, а не инфраструктурни изменения, добавя социологът.   На въпрос на „Ведомости“, дали общественото мнение може да промени позицията на Путин относно необходимостта да се откаже от президентския пост след втория мандат, прессекретарят на президента Дмитрий Песков не отговори.   През 2017 година руснаците са говорили за ситуативно гласуване на изборите през 2018 година и сегашната и затова 51% на сегашната анкета за 2024 година е висок резултат, смята политологът Глеб Кузнецов.   „Но има проблем, че в рамките на политическата система те не виждат други хора, които могат да играят в една лига с Путин. Но до 2024 година все още има шест години, а политическите лидери растат. Путин неотдавна говори за губернаторите, сред които може да се появи приемник“. Според неговото мнение, в центъра на вниманието са вътрешните работи. „Външните работи се превърнаха в медиен сериал и не влияят на живота“.", "date": "2018.06.19", "title": "Руснаците не виждат алтернатива на Путин, 50% искат той да е президент и след 2024 година"}
{"url": "http://epicenter.bg/article/Migratsionnata-politika-izmesti-reformata-v-evrozonata-ot-dnevniya-red-na-Parizh-i-Berlin-/157137/7/0", "text": "На съвместно заседание на правителствата на Франция и Германия днес двете страни ще търсят сближаване на позициите си по редица въпроси от европейския дневен ред преди срещата на върха на ЕС в края на месеца. След постигнатия вчера временен компромис в германското правителство по миграционната политика акцентът в разговорите днес между Париж и Берлин е поставен върху правото на убежище и защитата на външните граници, предаде БНР.  В замъка Мезеберг край Берлин френският президент Еманюел Макрон и германският канцлер Ангела Меркел трябва да подготвят общата си позиция за бъдещето на еврозоната, която да представят на срещата на върха в Брюксел. Макрон настоява за укрепването на банковия съюз и създаването на бюджет на еврозоната, а канцлерът Ангела Меркел подкрепя тези предложения само частично.  Акцентът обаче е изместен и основна тема на разговорите край Берлин ще бъде миграционната политика. \"Този въпрос е предизвикателство за цяла Европа и затова ни трябва европейско решение. На карта е заложено единството на Европа\", обясни Меркел защо овладяването на бежанските потоци е най-важната тема за Европа в момента.  Германският канцлер се стреми към общи правила в ЕС, както стана ясно и снощи след разговорите ѝ с новия италиански премиер Джузепе Конте. Естествен съюзник на Германия в европейската политика е Франция. Очаква се Макрон да подкрепи Меркел в усилията ѝ. Срещу това френският президент обаче би искал да чуе по-категорично „да“ от Берлин за укрепването на еврозоната и на общите европейски действия във външната политика и отбраната.  ", "date": "2018.06.19", "title": "Миграционната политика измести реформата в еврозоната от дневния ред на Париж и Берлин "}
{"url": "http://epicenter.bg/article/Zastrelyaha-mlad-rapar-v-SASht/157140/7/0", "text": "Рапърът Екс Екс Екс Тентасион загина на 20-годишна възраст при стрелба във Флорида, САЩ, предадоха световните информационни агенции, цитирани от Новини.бг От полицията на окръг Брауърд съобщават, че изпълнителят е посетил мотосалон Дирфийлд бийч в понеделник следобед и се е отправил към автомобила си, когато към него са се приближили двама неидентифицирани мъже. Поне единият от тях е произвел изстрел, засегнал фатално рапъра. Нападателите са избягали с черен Додж Джърни.  Екс Екс Екс Тентасион е бил откаран в местна болница, където по-късно вечерта е обявена смъртта му.  По случая няма задържани. Не се посочва и мотив за стрелбата. От полицията допускат, че става въпрос за опит за грабеж. Изгряващият рап изпълнител Екс Екс Екс Тентасион, истинското име на когото е Джасей Дуейн Онфрой, издаде дебютния си албум през август 2017 г. Рапърът оглави престижната албумна класация Топ 200 в края на март тази година.  Екс Екс Екс Тентасион има история на пререкания със закона. За първи път рапърът е арестуван през 2014 г. за притежание на оръжие. Две години по-късно попада в затвора по обвинение в грабеж и нападение със смъртоносно оръжие. На изпълнителя предстоеше процес за домашно насилие над бременната му приятелка, припомнят агенциите.", "date": "2018.06.19", "title": "Застреляха млад рапър в САЩ"}
{"url": "http://epicenter.bg/article/Ninova-kam-Borisov--Seneka-se-okaza-prav--quot-Vremeto-pokazva-istinata-quot--I-BSP-se-okaza-prava/157124/2/0", "text": "    Това написа лидерът на БСП Корнелия Нинова във фейсбук.   \"Борисов призовал да се затворят външните граници на Европа за мигранти. Но иначе подкрепя бюджета за следващия период, който увеличава средствата за интеграция на бежанци в Европейския съюз. Има леко противоречие, нали? Правителството му прие постановление 208, с което се задължаваха българските общини да им осигуряват жилища, социални услуги, училища и лечение. Сега иска да ги връща обратно. Има леко противоречие, нали? Когато обещахме, че ако спечелим изборите, ще отменим т ова постановление, ни посочиха като антиевропейска партия. Даже платени социолози и политолози обясняваха как сме загубили заради антиевропейско говорене.  Днес най-големите европейци се обявяват против мигрантите. Преди две седмици, на срещата ми с лидери на партии от Вишеградската четворка, се обявих против увеличаването на средствата за интеграция на мигранти за сметка на социалния стълб за бедни, болни и слаби.  Отново ме нарочиха за антиевропеец, който се среща с антиевропейски лидери. Какво стана сега?  Просто Сенека се оказа прав:\"Времето показва истината\" е казал древният мъдрец. И БСП се оказа права. Времето показа и това.\"", "date": "2018.06.19", "title": "Нинова към Борисов: Сенека се оказа прав -\"Времето показва истината\". И БСП се оказа права"}
{"url": "http://epicenter.bg/article/Sofiyantsi-gnevni-na-Fandakova--Da-se-povozish-na-lodka-v-metroto-za-1-60-/157126/2/0", "text": "Потопът от 18 юни, който превърна София във Венеция, а метрото - в езеро, отприщи цунами от критикии на софиянци към столичния кмет. Една от най-популярните смешки беше тази, че в метрото чакали влак, но дошъл ферибот. Други статуси, които \"наводниха\" Фейсбук и са сред най-популярните, гласят: \"При Софиянски такъв дъжд не валеше\" и \"София - Венеция на Балканите\".      \"Можем да сме толерантни към вода влязла в метрото през стълбите, но вода, която струи от тавана на метрото е доказателство за некадърното строителство и престъпното крадене, чиито видими резултати са гарантирани точно в такива моменти!\", коментира общинският съветник от ДСБ     напомня, че \"най-евтиното метро на линеен метър в Европа напомни за себе си. Евтиното днес, излиза скъпо утре.\"    предложи \"Йорданка да се качва на 7-цата и да се... окъпе\" в народната любов! Това с метрото е недопустимо!\"    предлага алтернативни методи: \"И тази вечер с билета в метрото раздават по избор: джапанки, поясче или плавници. \"Венецианско\" метро в София, гарантирано от ГЕРБ... хахаха...но виновна е природата,не ИНЖЕНЕРА или ГОСПОЖАТА,те са СВЕТА вода ненапита.\"    споделя \"Много е зле. Нито е най-евтиното метро, нито пък е качествено. В строителството съм и знам, че много от нещата, които се правят, са с цени по-скъпи дори и на Запад и пак резултатът е плачевен. Не може фирма, която печели даден търг, да наема фирма подизпълнител, която да наеме друга фирма подизпълнител.\"   : \"Порои и градушки е имало и ще има. И в други градове - у нас и по света. Но липсата на дренажи и отводнителни съоръжения, пълната липса на поддръжка на съществуващите, скъпите имитации на ремонти са запазена марка на фъндъковото управление. Оставка е най-малкото , което трябва да направи незабавно!\"    \"Е сега е моментът да го зарибят от Общината (ДАНА) и гарантирано ще имат безплатен ШАРАН за Никулден да раздават на бедните заедно с бюлетина за БЪДЕЩИТЕ избори 2019 г.\"    е и поет: \"Вземи във този хубав ден една българска роза от мен. Нека тя да ти разкаже с ароматния си глас за Балкана, за морето и \"за басейна в метрото\".    : \"Айде сега и едно мъжко хоро из метрото, че да видат кво е туй еврепредседателството на Софията.. :)\"    констатира: \"Друго си е да се повозиш на лодка за 1,60\". Припомняме, че метеоролозите към БАН заплашиха, че ако не им бъдат отпуснати повече пари, от 9 юли ще преустановят работа.", "date": "2018.06.19", "title": "Софиянци гневни на Фандъкова: Да се повозиш на лодка в метрото за 1.60!"}
{"url": "http://epicenter.bg/article/V-Aheloy-protestirat--Noviyat-pat-za--Slanchev-bryag--im-otryazal-patya-do-doma-/157131/2/98", "text": "Десетки жители на Ахелой се събраха на протест заради новия път към курортния комплекс „Слънчев бряг”, който беше официално открит в петък, предава бТВ.  Жителите на курортното градче твърдят, че с това трасе достъпът до къщите им е отрязан – шофьорите трябва да правят много опасна маневра, за да се включат в стар път, по който да стигнат до домовете си.  Още по-сериозен е проблемът за хората, които разчитат на автобусите, за да се приберат или да отидат на работа – оказва се, че някои от автобусите вече изобщо не спират в Ахелой.  Според местните хора при изграждането на новото трасе има недомислици.  От агенция „Пътна инфраструктура” обаче обещаха, че до месец ще има нов път до Ахелой. Работите по него щели да започнат още следващата седмица.  ", "date": "2018.06.19", "title": "В Ахелой протестират: Новото трасе за „Слънчев бряг” им отрязало пътя до дома (ВИДЕО)"}
{"url": "http://epicenter.bg/article/Yordanka-Fandakova--Obstanovkata-v-Sofiya-sled-snoshtnata-burya-e-normalna--metroto-ne-e-spiralo-/157134/2/0", "text": "Обстановката в София след снощната буря вече е нормална, каза днес столичният кмет Йорданка Фандъкова в интервю за предаването „Преди всички“ по програма \"Хоризонт\" на БНР.  Само за час количеството дъжд, паднал над столицата, е бил 50 литра на квадратен метър. Бурята причини наводняване на подлези и приземни етажи в частни и обществени сгради и затрудни за кратко движението на градския транспорт.  Градският транспорт се движи навсякъде по обичайните си маршрути, посочи Фандъкова. А според Красимир Димитров от Столичната община вече са отводнени всички засегнати от пороя сгради и улици, като все още се работи в подлеза на Лъвов мост. Аварийните екипи са реагирали на сигнали от район „Витоша“ и „Княжево“.  „През цялата нощ екипите на аварийно-спасителното звено, както и на Пожарната продължиха да работят по отстраняване на последствията от пороя“, каза Фандъкова и добави: „За много кратко време паднаха около 50 литра на квадратен метър и това създаде сериозни проблеми по отношение на завирявания както на подлези, така и на улици и булеварди. За радост пороят не създаде проблеми с общинските язовири и реките. Беше чувствително повишено нивото на реките, но към момента нивото им се понижава, общинските язовири се изпускат контролирано, следят се нивата“.  Според нея екипите са реагирали, освен на отводняване и почистване на наносите от уличните платна и подлезите, и на много сигнали за наводнени сгради.  Кметът на София съобщи, че хората, чиито жилища са пострадали, могат да се обърнат за помощ към аварийните екипи.  За наводнените метростанции в София Фандъкова каза, че метрото се е движело през цялото време по график и са взети мерки от „Метрополитен“, за да се избегнат инциденти с хора.  „Не е спирано движението на метрото. В няколко станции, през стълбищните клетки, при такова количество вода имаше наводняване на отделни участъци. Тези входове бяха затворени. Към момента всичко е почистено, няма установени щети. Като цяло няма сериозни щети по транспортната инфраструктура в целия град с изключение на пътища и улици в планинските участъци, където съвсем обяснимо все още се работи по отстраняване на наносите“, каза тя.  Кметът увери, че се е реагирало приоритетно и Общината е имала много добра координация със службите на пожарната, на „Пътна полиция“ и на СДВР.  „Ние предприемаме много сериозни действия по превенция, освен почистването на шахти, което е постоянно задължение както на фирмите, така и Софийска вода и Столичния инспекторат, но освен това ежегодно почистваме около 50-100 км годишно речни корита, дерета. Това дава своето отражение, защото всички, които минаваха покрай големите реки в София, видяха колко много бяха покачили нивата си. Ако не бяха почистени техните корита, можеше да станат сериозни наводнения. Аз по график днес имам проверка на почистването на речни корита, така че със сигурност ще коментираме превантивната работа“, каза Фандъкова.  ", "date": "2018.06.19", "title": "Йорданка Фандъкова: Обстановката в София след снощната буря е нормална, метрото не е спирало "}
{"url": "http://epicenter.bg/article/Vitsepremierat--Krayniyat-srok-za-zatvaryane-na-tekstovete-po-Brekzit--e-oktomvri-2018-g-/157138/2/0", "text": "Крайният срок, в който трябва да се затворят всички текстове по споразумението за Брекзит, е октомври 2018 г. Това каза вицепремиерът и министър на външните работи Екатерина Захариева по време на дискусия на тема „Въздействието на Брекзит върху България – какво ще се промени и какво ще остане същото“, предаде агенция „Фокус“.   Министърът отчете, че   означава напускане на над 750 договора и споразумения от страна на Великобритания. Тя поясни, че 90% от споразуменията ни с Великобритания са отпреди 1989 г. Захариева коментира, че по отношение на въздухоплаването след напускането по един самолет на ден ще може да преминава през нашето въздушно пространство и по един от нашата страна през Великобритания.   Захариева коментира, че  . „Темата, която дискутираме днес е важна за целия ЕС и за всеки един европейски гражданин и гражданин на Великобритания. Искам да разделя разговора на две – къде сме до момента и какво предстои по дебатите в преговорите за напускане на Великобритания.   Лично ще изразя мнението си и това на българското правителство е, че  . Ще бъде загуба, както за ЕС да напусне една от държавите, която е допринесла изключително много за ценностите на Съюза, така ще бъде загуба и за самата Великобритания. В крайна сметка това е демокрацията“, поясни министър Екатерина Захариева.   „Сега трябва   – Обединеното кралство без да е член на ЕС, разбира се, при равно и взаимно изгодни условия да участва в политики от общ интерес“, допълни вицепремиерът.   Тя поясни, че е постигнато съгласие да има преходен период до края на 2020 г. и че правата на европейските граждани ще бъдат запазени през този преходен период. По думите ѝ е постигнато съгласие още Великобритания да изпълнява финансовите си ангажименти до края на 2020 г., както и по други механизми, които са създадени ад хок“, обясни Захариева.   „Оставаха все още въпроси по  , по отношение на някои чисто технически въпроси, свързани с авторски права, с „Евраатом“, рибарство и т.н., но най-сложният отворен въпрос все още останал са Ирландия и Северна Ирландия и как ще се управлява самото споразумение“, каза министърът.   По думите ѝ  .   „На последния съвет през май месец беше докладвано, че за съжаление 25% остават като недоговорени. Нормално е най-накрая да се договарят най-трудните неща. Истината е, че до днес моята информация е, че има съществен напредък по някои от техническите въпроси“, заяви Захариева. По думите ѝ времето ни притиска и крайният срок, в който трябва да се затворят всички текстове е октомври месец тази година.   Захариева зави, че  .   Важно е да се запази  още вицепремиерът Екатерина Захариева. Според нея е важно административните процедурите за гражданите на ЕС, които са решили да живеят във Великобритания след Брезкит, да не бъдат тежки, скъпи и бюрократични. Министър Захариева коментира, че от българска страна се търси облекчени процедури и за британците, живеещи в ЕС.   „Европейските лидери през март месец се съгласиха, че наистина искат много близки търговски отношения с Великобритания - без квоти, мита и излишни тежести. Преговорите са двустранен процес. Същото желание и позиция се чу от страна на Великобритания, но предстои текстовете да се договорят и да се види дали това ще се материализира в съответно споразумение“, посочи Захариева.   Тя поясни, че  . „Считаме, че е много важно да запазим на първо място близките отношения и стратегическото партньорство по отношение на сигурността, отбраната и външната политика. Изключително важно е какво ще се договори по отношение на трудовата мобилност“, поясни министърът.   „Аз съм убедена, че  . Бих казала, че в това не толкова позитивно решение, видях нещо позитивно“, каза тя и уточни, че всички са видели след Брекзит, че европейският проект не е необратим процес и трябва да се грижим за него и да се пази.   , министър Захариева отбеляза, че фактът, че получаваме поздравления от двата преговорни екипи по Брезкит, е показателен, че страната ни си е свършила работата.   Няма да има проблем по изпълнението на   след преименуването й, каза вицепремиерът и министър на външните работи Екатерина Захариева, пред журналисти, във връзка с договора за добросъседство с Македония. Захариева коментира, че по тази логика е все едно страната ни да промени всичките си договори, в които е подписана като Народна Република България, а те все още са в сила.   На въпрос дали Смесената комисия по договора с Македония работи, министър Захариева поясни, че членовете й са направили чисто работно посещение в Македония. \"В началото на юли месец ще имат и първото заседание\", коментира тя.   Във връзка с Брекзит, министърът коментира: \"Преговорите са сложни. Най-важното е, че ние успяхме да запазим единството. Това беше работата на България като честен брокер по отношение на преговорите за Брекзит\", допълни Захариева.   На въпрос дали има  , тя посочи, че на база анализите на ресорните министерства,  . \"Все още съм умерен оптимист и считам, че до октомври месец е абсолтно реалистично да се постигне съгласие по въпросите на Брекзит\", каза още външният министър.", "date": "2018.06.19", "title": "Екатерина Захариева: Крайният срок за затваряне на текстовете по Брекзит, е октомври 2018 г."}
{"url": "http://epicenter.bg/article/Prof--Plamen-Pavlov--Dogovorat-mezhdu-Gartsiya-i-Makedoniya-e-opit-za-prenapisvane-na-istoriyata-/157141/2/0", "text": " Това коментира пред Радио \"Фокус\" историкът проф. Пламен Павлов.  \"Няма никакво съмнение, че решенията са консултирани със специалисти, с историци, политолози и познавачи на темата. Това показва, че когато се предприемат подобни стъпки от българска страна, подходът трябва да бъде абсолютно същият, да бъде много внимателен, за да не си поставяме подводни камъни и препятствия. И да не се окаже, че добрите намерения остaват само еднo пожелание. Може би на това се дължи известната предпазливост и на двете страни\", коментира проф. Павлов.  Той изрази надежда, че българското правителство ще реагира на идващите от Гърция и Македония предизвикателства.  ", "date": "2018.06.19", "title": "Проф. Пламен Павлов: Договорът между Гърция и Македония е опит за пренаписване на историята "}
{"url": "http://epicenter.bg/article/Donchev--Kak-dopusnahme-Evropa-da-stane-skuchna-e-nerazbiraema-/157142/2/48", "text": "Влизаме в следващата многогодишна финансова рамка без стратегия. Когато финансирането не е обвързано с ясни цели, крие риск при преговорите да се прави не най-добрата игра с числата, да има релокация на пари от един сектор в друг. За това предупреди вицепремиерът Томислав Дончев в изказването си пред участниците в пленарното заседание на КОСАК в София. Той уточни, че сме в началната фаза на преговорите за следващата многогодишна финансова рамка на кохезионния пакет и колкото повече разговори, толкова повече инвестиции \"в по-добрата кройка на тези политики\". Но подчерта, че изразходването на пари трябва да бъде свързано и с реформи. Дончев е убеден също, че дебатът за кохезионната политика е дебат за бъдещето на Европа, индикатор колко вярваме в нея. ЕС преживява криза на идентичността, а сред симптомите на заболяването са проблеми, свързани с миграционния натиск, въздигане на ирационалния популизъм в редица страни членки. Лекът, по думите му, е всеобщ консенсус какъв съюз ни е необходим, колко силен. Въпросът е защо допуснахме да се случи това с един от най-успешните проекти, как допуснахме Европа да стане скучна, неразбираема, коментира вицепремиерът. Томислав Дончев е категоричен, че е необходимо опростяване на административните процедури при кандидатстване за финансиране по европрограмите. Не можем да се позволим предприемач да казва, че му е по-лесно да тегли банков кредит, отколкото да кандидатства за финансиране по програма, това е сигнал колко тежки са процедурите, за да отиде финансирането там, където има нужда от него, даде пример той. Затова опростяването на правилата не е административен каприз, а въпрос на подкрепа, на улесняване, подчерта вицепремиерът. И уточни, че това не означава да няма силен, ефективен контрол, но в същото време не трябва бенефициентите да бъдат сковавани от страх.", "date": "2018.06.19", "title": "Дончев: Как допуснахме Европа да стане скучна и неразбираема?"}
{"url": "http://epicenter.bg/article/Eva-Maydel--EK-shte-mozhe-da-nalaga-globa-na-Gazprom-bez-razsledvane--ako-ustanovi-novo-narushenie-/157158/2/0", "text": "„Ако има данни за ново нарушение на правилата за конкуренция на ЕС от страна Газпром, Европейската комисия ще може да налага глоба на газовия гигант без нужда от ново разследване. Това е много важно за България и другите страни от Източна Европа, за които има подозрения, че Газпром злоупотребява с монополното си положение.“ Това заяви българският евродепутат Ева Майдел (ГЕРБ/ЕНП) по повод дебат в комисията по икономически и парични въпроси на Европарламента, съобщиха от ГЕРБ.  Майдел зададе въпрос към европейския комисар по конкуренцията Маргрете Вестагер за това как ЕС ще гарантира, че Газпром ще спазва условията, които ѝ бяха поставени от Комисията през май 2018 г. като резултат от седемгодишно разследване за нарушения на конкурентното право на ЕС, което завърши без глоба за руската компания.  „Европейската комисия е гарант, че компании като Газпром няма да се възползват от монополното си положение в определени страни от ЕС и да продават на по-високи от пазарните цени, както и да договарят неизгодни за държавите и гражданите условия. Същото се отнася и за технологични компании като Гугъл, Епъл и Майкрософт, които вече бяха глобени от ЕК,“ допълни Ева Майдел.  ", "date": "2018.06.19", "title": "Ева Майдел: ЕК ще може да налага глоба на \"Газпром\" без разследване, ако установи нарушение "}
{"url": "http://epicenter.bg/article/Metroto-kolazhi/157159/2/0", "text": "След поройния дъжд снощи в столицата Фейсбук буквално се „наводни“ от снимки, клипове и колажи иронизиращи ситуацията. Не липсваха и пиперливи коментари:   Само срещу 1.60 лв. бонус, душ и плаване! То се е видяло че ще плуваме!   Добре, че има метро и подлези за да поемат водата, ами ако нямаше ...   Нищо таман няма прахови частици!   Няколко амфибии порят водата!   София на три морета !   Потоп, и БНТ спря мачовете!   Внимавайте с локвите по улиците, могат да се окажат вход за метрото!   София както винаги при дъжд и сняг се оказва изненадана и неподготвена!   \"София ми е Тихия океан\", \"Метрото ми е море\", \"Карам си яхтата из София\", „Метрополитен София предупреждава гражданите да се пазят от мъртво вълнение“.                         ", "date": "2018.06.19", "title": "В софийското метро хората чакали влак, но дошъл ферибот"}
{"url": "http://epicenter.bg/article/Yaponiya-pobedi-Kolumbiya-s-2-1-v-mach-s-duzpa-i-cherven-karton-/157189/8/0", "text": "Япония победи с 2:1 Колумбия в първи мач и за двата отбора на световното първенство в Русия. Срещата се игра на \"Мордовия Арена\" в Саранск, а головете за победителите бяха дело на Шинджи Кагава и Юя Осако. За тима на Хосе Пекерман се разписа Хуан Кинтеро. Карлос Санчес пък бе изгонен още в шестата минута на мача от съдията Дамир Скомина, което почти предреши изхода на срещата, предаде БЛИЦ.  Двубоят започна изключително интересно. Още в третата минута Япония направи добра атака, Оспина изби удар, но отпката попадна в Инуи. Той стреля към опразнената врата, но Карлос Санчес умишлено с ръка спря топката. Реферът Дамир Скомина веднага отсъди дузпа и даде директен червен картон на играча на Колумбия.  Опитният Шинджи Кагава бе хладнокръвен от бялата точка и без проблем реализира за 1:0 в полза на Япония.  Колумбия се отърси от шока едва след 30-ата минута. Фалкао успя да стреля добре, но стражът на Япония улови. Колумбия все пак стигна до изравняването в 39-ата минута. Тогава Хуан Кинтеро изпълни пряк свободен удар под стената. Вратарят на Япония опита да избие, но кълбото бе преминало голлинията с целия си обем - 1:1.  След почивката японците се активизираха, а за Колумбия в игра се появи звездата Хамес Родригес, който бе на пейката за началото заради разтежение.  Натискът на тима на Акира Нишино даде резултат в 73-ата минута. Кейсуке Хонда центрира от корнер, Оспина не реагира добре, а Юя Осако се извиси и с глава вкара за 2:1 в полза на Япония.  Колумбийците отвърнах с хубав удар на Хамес, но бранител се хвърли с шпагат и успя да избие топката в корнер. До края на срещата гол не падна и Япония започна по най-добрия начин участието си на Мондиала.  Другите два тима в групата са Полша и Сенегал.  ", "date": "2018.06.19", "title": "Япония победи Колумбия с 2:1 в мач с дузпа и червен картон "}
{"url": "http://epicenter.bg/article/Mariya-Zaharova--Rusiya-se-otvori-napalno-kam-Zapada--no-beshe-izmamena/157135/7/97", "text": "След края на Студената война Русия напълно се е отворила към Запада, но в отговор страната е била измамена. Такава позиция изрази говорителят на руското Министерство на външните работи Мария Захарова в интервю за финландския вестник \"Хюфвюдстадсбладет\".   \"Ние напълно се отворихме към Запада. Не защото някой ни е победил. Ние сами го направихме, никой не ни е нападал\", обяви Захарова.    \"Горбачов просто искаше да се сложи край на надпреварата във въоръжаването. Той искаше прекратяване на Студената война. И ето, че ние се отворихме към вас и бяхме измамени. Вие ни отговорихте с това, че ни оградихте с бодлива тел“, каза говорителят на руското МВнР.   По нейните думи това, което Москва иска от Европа, е сътрудничеството. \"Развитие на икономиката, търговията, културните връзки. Ние искаме свободно да пътуваме между страните си, искаме да се избавим от необходимостта да получаваме визи. Но през цялото време нас ни отхвърлят!\", коментира още Захарова и даде пример за дезинформацията и страха у Запада по отношение на Русия.   \"Това е като с руските подводници в Швеция: всички знаят, че тях ги има, но никой не ги е виждал. Месеци по-късно, когато бяха наплашили целия шведски народ, медиите написаха в кратки информации, че това, което било смятано за подводница, е било нещо съвсем друго\".", "date": "2018.06.19", "title": "Мария Захарова: Русия се отвори напълно към Запада, но беше измамена"}
{"url": "http://epicenter.bg/article/Reytingat-na-Tramp-se-vdigna-na-45--sled-sreshtata-s-Kim-/157139/7/0", "text": "Рейтингът на одобрението работата на американския президент Доналд Тръмп се вдигна на 45%, сочат резултатите от допитване до общественото мнение на „Галъп“.  Показателят на одобрение на дейността на Тръмп се е покачил с 3% през последните две седмици, което според изданието „Хил“ е следствие от срещата в Сингапур на американския президент със севернокорейския лидер Ким Чен-ун.  Анкетата за пореден път показа голямата разлика в одобрението на Тръмп сред привържениците на Републиканската и Демократическата партии. В момента дейността на президента одобряват 90% от републиканците и едва 10% от демократите.  Като цяло Тръмп отстъпва по популярност на своите предшественици, които са заемали президентския пост от 1945 г. досега.  По данни на „Галъп“ средното ниво на одобрение на американските лидери до Тръмп е 53%.  ", "date": "2018.06.19", "title": "Рейтингът на Тръмп се вдигна на 45% след срещата с Ким "}
{"url": "http://epicenter.bg/article/Mediite-v-Germaniya--Merkel-sigurno-proklina-denya--v-koyto-reshi-da-se-kandidatira-za-chetvarti-mandat-/157143/7/0", "text": "  Отношенията между „сестринските“ ХДС и ХСС са отровени. Лидерът на християндемократите Ангела Меркел има право: канцлерът и вътрешният министър на Германия трябва да умеят да разговарят помежду си, но за съжалние както тя, така и Хорст Зеехофер засега показват единствено колко далеч един от друг са в позиците си,    Меркел и Зеехофер се отдалечават от отговорното управление на Германия. Не е изключено в крайна сметка да се наложи и двамата да направят отстъпки. Това със сигурност няма да сложи край на конфликта между ХДС и баварския премиер Маркус Зьодер. Неговите последни драматични, антиевропейски вопли са в остро противоречие на проевропейските корени на християндемократите. Те не са настроение, те се наложиха като доктрина след края на Втората световна война. Без значение какви са фантазиите на Зьодер и неговия ХСС, Меркел никога няма да им позволи те да избуят, категорични са в редакцията на вестника.  Би било преувеличено състоянието на взаимно недоверие в Съюза (ХДС/ХСС) да бъде опредлеено дори като примирие. Двамата противници току-що са намерили начин да не допуснат незабавна ескалация на правителствената криза. Пропастта между двете „сестрински“ партии от политическия блок бе преодоляна със сламка, която ще се окаже твърде крехка. В основата им обаче остава „фундаментално несъгласие\", както сам отбеляза федералният вътрешен министър Хорст Зеехофер (ХСС),    Колапсът на правителството в Берлин е предотвратен за момента. Но как в бъдеще Ангела Меркел и Хорст Зеехофер ще работят заедно? Властта на канцлера е понесе тежък удар. Вероятно Меркел тайно проклина деня, в който реши да се кандидатира за четвърти мандат. Особено ако се има предвид, че мнозина в редиците на собствената ѝ партия – ХДС – взеха страната на баварската партия (ХСС) в спора за политиката в областта на убежището. А ХСС се прояви като успешен изнудвач. Загубите обаче са и за двете „сестрински“ партии, а изходът от ситуацията засега изглежда изпълнен с много неизвестности, уверени са в редакцията на Kölner Stadt-Anzeiger.  С по-голямо хладнокръвие реагират в редакцията на    След Германската социалдемократическа партия (ГСДП) и от Християндемократическия съюз (ХДС) призоваха за свикване на извънредна коалиционната среща на високо равнище във връзка със спора между двете „сестрински“ партии от политическия блок на канцлера Ангела Меркел, съобщи вестникът.  Вътрешнополитическият експерт на ХДС Армин Шустер настоя за консултации на партиите от голямата коалиция в Берлин преди срещата на високо равнище на Европейския съюз, която трябва да се проведе в края на месец юни.  Изданието припомня, че в понеделник председателят на ГСДП Андреа Налес се обърна с призив към канцлера на ФРГ Ангела Меркел да насрочи извънредна среща, като същевременно призова ХСС и ХДС да намерят начин да изгладят противоречията си пред провеждането на форума на високо равнище на ЕС в края на месеца. „Спорът накърнява репутацията на политиката в Германия и преди всичко - репутацията на Германия в Европа\", подчерта Налес.  Председателят на ХСС и федерален вътрешен министър на Германия Хорст Зеехофер даде на Меркел срок от две седмици за промяна в политиката в областта на убежището. На свой ред канцлерът на ФРГ се противопостави на автоматичното отхвърляне на кандидатите за убежище на германската граница, за което настоя Зеехофер.  В случай на разделяне на Съюза (ХДС/ХСС), баварският Християнсоциален съюз ще бъде втора политическа сила в Германия,    Проучване показва, че ХСС ще получи подкрепата на 18% от германските граждани. Рейтингът на по-голямата от двете „сестрински“ партии – Християндемократическия съюз на канцлера Ангела Меркел, ще достигне в национален мащаб 22%, дори и в случай, че бъде избираема и в Бавария. На трето място ще се нареди Германската социалдемократическа партия (ГСДП) със 17%, следвана от „Алтернатива за Германия (11%), „Зелени“ (10%) и Свободната демократическа партия (СвДП, шест процента).  За ХСС може да гласуват само баварците. На фона на спора в редиците на управляващия Съюз обаче двете „сестрински“ партии се отчуждиха до степен, която провокира мнозина анализатори да заговорят за разделянето на двете партии от политическия блок. Федералният вътрешен министър Хорст Зеехофер (ХСС) настоява мигрантите, регистрирани в други държави от Европейския съюз, да бъдат спирани и връщани обратно още на германската граница. От друга страна, канцлерът Меркел и лидер на ХДС настоява за решение на европейско ниво и заплаши с т.нар. си политически компетенции. Тя сигнализира, че може дори да освободи от длъжност Зеехофер, ако възникне такава необходимост. Подобен сценарий обаче ще постави под сериозен въпрос бъдещето на „голямата коалиция“ в Берлин.  Спорът очевидно вреди на Съюза (ХДС/ХСС). Последните проучвания на общественото мнение показват спад в избирателната подкрепа до рекордно ниските нива от 29%, докато рейтингът на германските социалдемократи се покачва с два пункта до 19%. Всички останали партии запазват процентите от предходната седмица, уточняват от редакцията.   ", "date": "2018.06.19", "title": "Медиите в Германия: Меркел сигурно проклина деня, в който реши да се кандидатира за четвърти мандат "}
{"url": "http://epicenter.bg/article/Sarbiya-e-gotova-da-plati--za-da-se-sreshtne-s-Tramp/157147/7/0", "text": "„Не поставяме под съмнение въпроса дали трябва да се наеме някой да лобира за интересите на Сърбия в САЩ. Това заяви пред белградския вестник „Политика\" ръководителят на дипломацията на западната ни съседка Ивица Дачич - на снимката, предава македонската информационна агенция „Макфакс“. Дачич прецени, че половин милион долара биха били достатъчни, за да бъде организирана среща с президента на САЩ Доналд Тръмп. „Подобни договори се публикуват на сайта на американското правосъдно министерство, а цената обикновено е известна, от 50 000 до 150 000 долара за месец, в зависимост от целта\", коментира Дачич.   Той добави, че лобирането в Сърбия се възприема негативно и се превръщат в инструменти на политически атаки, които пряко противоречат на националните интереси.   По-рано „Политика\" публикува материал, в който твърдеше, че косовският президент Хашим Тачи е дал повече от половин милиона евро на фирма, която да договори среща с Тръмп. На държавния глава на Украйна Петро Порошенко услугата е струвала най-малко 400 хил. долара.", "date": "2018.06.19", "title": "Сърбия е готова да плати, за да се срещне с Тръмп"}
{"url": "http://epicenter.bg/article/Trima-zaginali-pri-prestrelka-v-Malmyo-/157148/7/0", "text": "Броят на убитите в снощната престрелка в Малмьо достигна трима души, след като мъж на трийсет и няколко години почина в болница от раните си, предаде Асошиейтед прес, позовавайки се на полицията в третия по големина шведски град.  По-рано починаха двама ранени - на 18 и на 29 години. Трима души остават за лечение в болница. Един от тях е в тежко състояние.  Според шведските правила не се дава информация за самоличността на жертвите.  Според очевидци от преминаваща кола открили стрелба по шестимата, които излизали от интернет кафе в югоизточната част на Малмьо, Южна Швеция. За момента няма задържани във връзка с нападението, при което били изстреляни десетина куршума.  Полицията каза, че атаката не е терористична. Най-вероятно става дума за уреждане на сметки между престъпни групи.  Борбите между криминални банди за територии в големите шведски градове зачестиха през последните години, отбелязва АП.   ", "date": "2018.06.19", "title": "Трима загинали при престрелка в Малмьо "}
{"url": "http://epicenter.bg/article/Erdogan--Na-24-yuni-shte-zabiem-posledniya-piron-v-kovchega-na-starata-Turtsiya/157149/7/0", "text": "Глас за управляващата „Партия на справедливостта и развитието“ (ПСР) на изборите на 24 юни, ще бъде „пирон в ковчега на старата Турция“, заяви президентът на страната Реджеп Таийп Ердоган в хода на предизборен митинг в черноморския крайбрежен град Орду, предава подчертано опозиционното турско електронно издание Ahval, цитирано от агенция „Фокус“.   Медията коментира, че препратките към „новата“ и „старата“ Турция отдавна се използват в реториката на управляващата партия, която се представя като стъпка напред от „старата Турция“ на нестабилност и държавни преврати. Множеството успешни инфраструктурни проекти пък заемат централно място в нейния наратив.   Ердоган посочи летището „Орду-Гиресун“, построено на изкуствен остров и открито през 2015 година като пример за своята успешна политика и обеща да продължи развитието на района с изграждането на язовири, обяснява „Ахвал“.   Държавният глава е продължил с няколко думи за още едно от основните си предизборни обещания, което, както обяснява електронното издание, предизвиква подигравки от опозицията: обещанието за изграждане на денонощни кафенета и библиотеки, в които ще се предлагат безплатни напитки и сладкиши.   Ердоган е подчертал също, пише „Ахвал“, че ПСР е била успешна и в Северна Сирия, където през март в хода на военната операция „Маслинова клонка“ са ликвидирани сирийските кюрдски „Отряди за народна самоотбрана“ (ОНС) от северозападносирийския им анклав Африн и е сключена сделка със САЩ, според която групировката и нейните издънки трябва да се изтеглят от Манбидж до края на тази година.   В Турция, припомня турската медия, ОНС се смята за терористична организация и сателит на Работническата партия на Кюрдистан (ПКК), групировка, която се опитва да постигне автономия на кюрдите в Турция чрез въоръжена борба от 1984 година насам.   Докато отношенията на Анкара с традиционните й съюзници на Запад се развалиха в последния период на управлението на ПСР, коментира „Ахвал“, Ердоган с удоволствие подчертава, че споразумението със САЩ за военно присъствие на Турция в Манбидж е постигнато чрез дипломация.    ", "date": "2018.06.19", "title": "Ердоган: На 24 юни ще забием последния пирон в ковчега на старата Турция"}
{"url": "http://epicenter.bg/article/Liderat-na-VMRO-DPMNE--Stani--Makedoniya--Sega-e-vremeto--v-koeto-se-pishe-istoriyata--/157152/7/51", "text": "Под засилено полицейско присъствие започна петият ден на протести пред сградата на македонския парламент, съобщава скопското електронно издание МКД, като същевременно допълва, че участниците са дали начало на демонстрацията с пеене на националния химн и патриотични песни.  От редакцията подчертават, че към настоящия момент обстановката е спокойна, но уточняват, че все още не е започнало заседанието, на което ще бъде обсъден договорът за новото име на Македония. То бе насрочено за 12 часа българско време.   Протестиращите призоваха председателя на опозиционната ВМРО-ДПМНЕ Християн Мицковски и депутатите да излязат от сградата и да се присъединят към демонстрацията.  „Заев не може да продаде Македония, не и от наше име, оставка на правителството. Ако си мислят, че само с един договор може да ни изличат, се лъжат. Македония е нашето име, идентичност, достойнство, долу правителството“, катеторични са участниците в протеста.  На протеста в понеделник гражданите на Македония бяха призовани да блокират сградата на парламента, за да не могат депутатите да участват в заседанието.  Председателят на опозиционната ВМРО-ДПМНЕ Християн Мицковски отправи призив към гражданите на Македония „да станат, защото сега е времето, в което се пише историята“, предава скопският информационен портал Infomax.mk, като уточнява, че съответният апел е се съдържа във видеобръщение в социалната мрежа „Фейсбук“.  „Стани, Македония!  Станете, македонци, граждани на тази страна, сега е времето, в което се пише историята.  Стани, Македония, с вяра, с чест и с достойнство.  Нека това име да се чува силно и гръмогласно. Сега всеки един от вас е необходим, това е часът, това е времето. Стани, Македония, от всеки град и село, от всички квартали и улици, с всичките си сили и красота. Ние сме тук за теб.  Помнете това и запазете онова противопоставяне и непокорство, залегнало в духа на всеки македонец  Македония няма друг избор освен победа. Македония бе и ще бъде! Македония ще спечели!\",  призовава Мицковски във видеобръщението.   ", "date": "2018.06.19", "title": "Лидерът на ВМРО-ДПМНЕ: Стани, Македония! Сега е времето, в което се пише историята! "}
{"url": "http://epicenter.bg/article/Parlamentat-v-Skopie-reshi-da-ratifitsira-dogovora-s-Gartsiya-po-sakratena-protsedura-/157162/7/0", "text": "Парламентът на Македония утвърди необходимостта от приемането на законопроекта за ратифициране на Окончателното споразумение за решаване на спора за името, съобщава електронното издание на вестник „Нова Македония“, цитирано от Агенция \"Фокус\".  На заседанието присъстваха 110 от общо 120 депутати, от които гласуваха 109 гласуваха – 69 „за“ и 40 „против“.  Министърът на външните работи Никола Димитров обясни пред депутатите необходимостта от приемане на проектозакона по съкратена процедура. Той отбеляза, че законодателният акт е предвиден като част от националната програма за усвояване на правото на ЕС в рамките на политическите критерии в областта на регионалното сътрудничество и международните задължения. Срокът за приемане е 22.06.2018 г., а Димитров подчерта, че като се имат предвид европейските и евроатлантическите перспективи на страната, е повече от необходимо да се приеме по съкратена процедура.  Първият дипломат на Скопие припомни, че съгласно договора Гърция, след ратифициране на договора за името в македонския парламент, има задължение да уведоми председателя на Европейския съвет Доналд Туск, че дава подкрепа за начало на преговорите за членството на страната в ЕС. Атина трябва също да уведоми генералния секретар на НАТО Йенс Столтенберг, че подкрепя отправянето на покана за присъединяване на Македония към НАТО.  „Юнският съвет е пред нас, външните министри на държавите-членки ще се срещнат на 25 и 26 юни, а срещата на върха ще се състои на 28 юни. Тези дати са от ключово значение за европейската перспектива на страната ни и зависят от ратификацията на споразумението. За да постигнем тези резултати, предлагаме парламентът да реши да приеме проектозакона по съкратена процедура. С ратифицирането се отваря възможност гражданите да се произнесат за своето бъдеще на референдума през есента“, обясни Димитров.  След гласуването председателят на македонския парламент Талат Джафери натовари Комисията по европейски въпроси да разгледа предложението, внесено с европейско знаменце. Нейното заседание трябва да започне в 16 ч.  Недоволство изразиха депутатите от опозиционната ВМРО-ДПМНЕ, а депутатът Драган Данев заяви, че споразумението е едностранно, представлява капитулация на държавата и е геноцид срещу македонския народ. Съгласно думите му, с налагането на ново име на държавата се нарушава Конституцията. Данев обвини Джафер в потъпкване на правилника, законите и Конституцията на страната. След това обяви, че ВМРО-ДМПНЕ няма да участва в подобен правен абсурд. Данев поиска час почивка, но Джафери възобнови заседанието и дневният ред бе гласуван, а депутатите от опозицията напуснаха пленарната зала.  След като законът бъде внесен в Комисията по европейските въпроси, тя разполага със срок от два дни за преразглеждане на споразумението за новото име на Македония.  След като бъде разгледан от комисията, законопроектът за ратифициране на споразумението ще бъде обсъден на пленарно заседание за окончателно утвърждаване на сделката с Гърция. Ратифицирането изисква обикновено мнозинство. Минималният кворум за работата на законодателната власт е 61 депутати.  И докато в парламента бе в ход разгорещеният дебат, пред сградата на законодателния орган в Скопие продължи протестът на противниците на договора. Той обаче приключи мирно и без инциденти.  Около стотина граждани изразиха недоволството си от договора за името. Те призоваха председателя на опозиционната ВМРО-ДПМНЕ Християн Мицковски да излезе от сградата и да се присъедини към демонстрацията.  „На Зоран Заев му трябва една кратка дестабилизация, за да постави протестите под контрол и да забрани митингите. Няма един Зоран Заев за една година управление да унищожи всичко, което е македонско, македонският народ няма да позволи това\", увери Страшо Оумчев, председател на Общомакедонския национален съвет Македониум.  Преди това участниците в демонстрацията запалиха копие от договора.  Демонстрацията се проведе под засилено полицейско присъствие.  ", "date": "2018.06.19", "title": "Парламентът в Скопие реши да ратифицира договора с Гърция по съкратена процедура "}
{"url": "http://epicenter.bg/article/Senatat-na-SASht-glasuva-za-blokirane-na-dostavkite-na-F-35-za-Turtsiya-/157169/7/0", "text": "Сенатът на САЩ гласува за блокирането на сделката за продажба на Турция на изтребители F-35, но същевременно от компанията „Локхийд Мартин“ твърдят, че очакват доставките на самолетите да бъдат извършени преди законопроектът да придобие силата на закон, отбелязва електронното издание на гръцкия вестник Kathimerini.  Отношенията между САЩ и съюзника им в НАТО Турция се изостриха след ареста на 50-годишния американски пастор Андрю Брънсън, обвинен в шпионаж полза на ФЕТО. Американските сенатори, които внесоха законопроекта за блокиране на продажбата на F-35 на Анкара бяха категорични, предаването на чувствителната технология става „все по-рискована“ заради голямата консолидация на властта в ръцете на турския президент Реджеп Тайип Ердоган.  „Ердоган продължи по пътя на безразсъдното управление и пренебрегването на върховенството на закона\", се казва в изявление на сенатора от Републиканската партия Джеймс Ланкфорд.  Републиканският Том Тилис, един от авторите на законопроекта, написа за вестник The Hill: \"Времето е от съществено значение, тъй като следващото съдебно заседание за пастор Брънсън е насрочено за 18 юли. Ето защо работих със Сенс, Жан Шейн и Джеймс Ланкфорд, за да гарантираме изменение в ежегодното разрешение на Сената, което ще забави прехвърлянето на F-35 в Турция“.  Производителят на реактивните изтребители, компанията „Локхийд Мартин“, на свой ред съобщи, че очаква предаването на първите F-35 на Турция на церемония, която ще се проведе в четвъртък, 21 юни, в американския щат Тексас. Турските пилоти ще бъдат обучавани да управляват машините през лятото. Останалите самолети – общо 100 на брой, няма да бъдат предадени на Анкара през настоящата година.  С новия законопроект за отбраната, който не се очаква да бъде обсъден преди края на лятото, остава неясно кога и как може да бъде повлияно на доставките.  „Партньорите от НАТО се нуждаят от тези F-35, за да се противопоставят на руските действия. Ще предадем тази технология на Кремъл, ако предоставим самолетите на Турция. Конгресът няма да подкрепи това\", заяви сенаторът от Демократическата партия Жан Шейн.  Законопроектът премина в Сената с 85 гласа „за\" и 10 „против\".   ", "date": "2018.06.19", "title": "Сенатът на САЩ гласува за блокиране на доставките на F-35 за Турция "}
{"url": "http://epicenter.bg/article/Gugal-razraboti-algoritam--prognozirasht-koga-chovek-shte-umre/157173/7/0", "text": "Специалисти на Google са разработили алгоритъм, способен да анализира здравното състояние на пациент и да прогнозира кога ще умре, пише Bloomberg.   Изданието дава пример как алгоритъмът е предсказал смъртта на жена с напреднал стадий на рак на гърдата. Лекарите оценили вероятността за скорошна смърт на 9,3 %, докато инструментът на Google – на 19,9. Жената починала след няколко дни.   Според разработчиците на Google алгоритъмът ще помогне на лекарите да поставят по-точни диагнози.   В доклада, публикуван през май, се подчертава медицинският потенциал на невронните мрежи. Посочва се, че инструментът може не само да предскаже смъртта на пациента, но и честота на посещенията в болница, както и продължителността на оставане в нея.   За прогнозите си алгоритъмът използва съвкупност от данни – етническа принадлежност, пол, предишни диагнози, резултати от лабораторни изследвания, като е в състояние да ги обработва комплексно и да посочи коя информация е в основата на изводите.", "date": "2018.06.19", "title": "Гугъл разработи алгоритъм, прогнозиращ кога човек ще умре"}
{"url": "http://epicenter.bg/article/Vtori-rapar-be-ubit-v-SASht-za-24-chasa/157174/7/0", "text": "Втори рапър бе убит в САЩ за едно денонощие. 21-годишният певец Трейвън Смарт, известен с псевдонима Джими Уопо, бе застрелян в понеделник, 18 юни, в град Питсбърг (щата Пенсилвания), съобщи телевизия Си Би Ес, цитирана от Новини.бг   Според информация на медията Смарт и неговият спътник пътуват с кола. Престъпниците са проследили автомобила на музиканта, откривайки огън по двамата.   Простреляните са хоспитализирани. Лекарите обаче не успяват да спасят живота на Уопо и той умира в болницата. Спътникът му обаче е извън опасност.    \"Загубих свой брат\".   Причината за убийството е в процес на изясняване. Местопрестъпление е отцепено.  Убийството на Уопо стана в същия ден, когато рапърът Екс Екс Екс Тентасион загина на 20-годишна възраст при стрелба във Флорида.", "date": "2018.06.19", "title": "Втори рапър бе убит в САЩ за 24 часа"}
{"url": "http://epicenter.bg/article/Zashto-Sarbiya-ne-pozdravi-Makedoniya-za-dogovora---s-Gartsiya-/157181/7/0", "text": "Сърбия остава единствената страна на Балканския полуостров, която не поздрави Македония и Гърция за сключения преди дни договор, с който се реши близо 30 годишен конфликт за името на южната съседка на Сърбия, съобщи \"Болкан инсайт\", цитиран от БГНЕС.  Боян Клацар, ръководител на Центъра за свободни избори и демокрация заяви, че е много показателно, че все още няма публична реакция особено, след като Сърбия е важна страна в региона и още по-важна в отношенията между Македония и Гърция.  „Причините за липсата на официална реакция от Белград в този момент могат да се две.  Първата са отношенията между Сърбия и Македония, които от началото на мандата на Заев не са особено добри и сме виждали много лоши двустранни отношения между тези две страни”, казва Клацар. Правителството на Заев дойде на власт миналата година, сменяйки ВМРО-ДПМНЕ от властта, тъй като те не успяха да постигнат прогрес в преговорите с Атина. През август 2017 г. Сърбия изтегли екипа на посолството си в Скопие, след като президентът на страната Александър Вучич заяви, че има „доказателство за груба външна намеса в сръбските институции” от страна на Македония, твърдейки, че има намесени и други „външни сили”, които не назова.  Едва след като двете страни официално заявиха, че са подобрили взаимоотношенията си и отново са приятелски настроени, Белград реши да върне дипломатите си в Скопие.  Според Клацар втората причина за мълчанието от страна на Сърбия е фактът, че това споразумение за името ще разчисти пътя на Македония към членството й в НАТО. „С подписването на договора се отваря пътя за членството на Македония в НАТО, което е предизвикателство за Сърбия, особено в контекста на нейните взаимоотношения с Русия и руските интереси на балканите”, казва Клацар.  „В крайна сметка изглежда, че правителството в Белград симпатизира повече на старото правителство на Македония, а не на новото”, заявява още той. И партията на Вучич, и партията на бившия министър-председател на Македония Никола Груевски са част от Европейската народна партия, която приветства споразумението между Гърция и Македония.", "date": "2018.06.19", "title": "Защо Сърбия не поздрави Македония за договора ѝ с Гърция "}
{"url": "http://epicenter.bg/article/Turtsiya-i-Balkanite---neidentifitsiranoto-sastoyanie-na-edna-mnogoizmerna-i-kompleksna-vrazka/157171/7/0", "text": " Турция и Балканите  – неидентифицираното състояние на една многоизмерна и комплексна връзка    Връзките на Турция с Балканите винаги са били сред водещите теми, следени с интерес от страна на специалистите с оглед на географската, историческата, културната и религиозната близост на държавтие в този регион.   Въпреки това, след идването на власт на Партията на справедливостта и развитието (ПСР), започнаха да се пишат редица популярни материали, академични статии, изследователски трудове със заглавия от типа „Турция отново се завръща на Балканите“, които се предлагат на общественото мнение чрез различни организации и се изтъква аргументът, че сякаш след основаването на Републиката Турция е прекратила присъствието си на Балканите и чак сега се завръща там с управлението на ПСР.   Но истинноста на това твърдение е отхвърлена от редица учени като Димитър Бечев, които дълги години изследват Балканите и вместо това се изтъква аргументът, че Турция е била винаги значим актьор в балканския регион.   В тази светлина две събития, които се случиха на Балканите през настоящата година доведоха до формирането на два противоположни възгледа спрямо Турция. Първото събитие е отвличането в Косово на седем турски учители последователи на Движение „Гюлен“, в първите месеци на годината от страна на турското разузнаване МИТ и връщането им обратно в Турция. Това беше посрещнато с реакции от съседнтие страни като Албания, начело със самото Косово.   Другото събитие е предизборният митинг на Ердоган в Сараево по повод предстоящите избори за парламент и президент в Турция на 24 юни. Тъй като европейските страни не му позволиха да води кампании на тяхна територия, той държа реч на Шестия редовен конгрес на Съюза на турските демократи в Европа (UETD), проведен в босненската столица, на който дойдоха симпатизанти от всички европейски държави. После този конгрес беше разкритикуван от редица политически формации в Босна и Херцеговина.   Тези две събития, разбира се, и под въздействието на политическата поляризация в Турция, породиха две крайно противоположни мнения. Според първото, Турция при управлението на ПСР е толкова силна на Балканите, както никога не е била и в тази връзка тя е способна на всичко – от провеждане на операции на тайните служби, до политически митинги. А второто мнение гласи, че ПСР прекрачва реалните граници с методи, които не са никак лицеприятни и се превръща в „неудобен“ фактор на Балканите, който обаче, не е лесен за отстраняване.   В тази връзка е добре да се подчертаят две важни теми. Първо, грешките, допускани от мнозина турски специалисти, се допускат и в горните възгледи, т.е. възприемането на Балканите като едно цяло. Само че, балканският регион не е монолитен, той е разграфен, пъстър и представлява едно сложно уравнение.   Следователно, анализите, които започват с фразата „На Балканите…“ не са валидни за всички части на региона. Казано накратко, връзките на всяка една държава с Турция, трябва да се оценяват поотделно. Второ, горните два възгледа са прекомерно политизирани. С други думи, когато коментират темите авторите правят прочит на Балканите чрез собствените си тълкувания, опонирайки на Ердоган.   Като човек, който близо две години се е срещал с хора от различна етническа, религиозна и политическа принадлежност мога да кажа, че горните два възгледа са и правилни и – не. Казано накратко, чашата има и пълна и празна страна, но нито водата в пълната страна е много бистра, нито празната страна е много чиста. А това положение прави темата многоизмерна и комплексна. Под многоизмерна имам предвид икономическите, културните, политическите и религиозните аспекти на въпроса. А комплексното състояние произтича от това, че нито едно измерение не може да се обозначи само в „черно“ или само в „бяло“.   Ако изходим от положителната страна на въпроса, трябва да дадем думата на бившия министър на културата и образованието на Албания Гендж Поло, който още има тежест в политиката на страната. На срещата ми с него на 20 април 2017 г., той каза едно изречение, което обобщава ситуацията: „…да, Турция беше една много значима и влиятелна държава, но с управлението на ПСР нещата добиха по-видим облик.“   Тези думи бяха казани в Тирана, в най-голямата джамия на Балканите, построена от турския Диянет. Но дейността на Балканите на ръководената от ПСР Турция не се ограничава само с това. На всеки ъгъл, по всички теми, свързани с Турция както политиците, така и обикновените хора говорят за Диянет, ТИКА, Институт „Юнус Емре“, които са турските държавни лостове. Голяма част от тях, които търгуват с Турция имат връзки като клиенти с турската „Халкбанк“, чиито клонове в Македония и Сърбия достигнаха шейсет и пет.   Въпреки че турската икономика изживя относителния си икономически възход в периода 2004 – 2011 г. инвестициите, помощите и повсеместните спогодби реализирани на Балканите при управлението на ПСР изглежда не са се повлияли от крехката турска икономика. Напоследък колкото и турската лира да губи стойност спрямо македонския динар, икономиката на Турция е все още по-голяма от тези на страните на Балканите.   При това положение нейното присъствие става съвсем очевидно. Турската Дирекция по религиозните дела Диянет осигурява солидни помощи за България, Македония и Албания чрез своите официални съветници. Например България годишно получава два милиона лева финансова подкрепа, нуждите от Коран в над хиляда и четиристотин джамии в страната се покриват пак от Диянет. На срещата ни на 9 април 2017 г., Главният мюфтия на мюсюлманите в България Мустафа Алиш Хаджи, призна: „Без Турция трудно бихме осигурили, дори заплатите на имамите.“   Наред с всичко това например, ТИКА в противовес на разпространената представа, съвсем не се ограничава само с реставриране на стари османски паметници. Въпреки влошаването на икономиката всяка година ТИКА заделя 20 на сто от бюджета си за Балканите. Начело с Косово и Македония тя достига до мнозина балкански държави, като участва в реновирането на държавни сгради, болници, училища и други благоустройствени поректи.   Заедно с това Институт „Юнус Емре“, Департаментът за турците в чужбина и роднинските общности осигуряват обучението на над две хиляди младежи от балканските страни в Турция, като им отпускат стипендии.   Казано накратко, под ръководството на ПСР Турция в известен смисъл реализира политика на „меката сила“. Но многоизмерността и сложността на въпроса произтича от факта, че дейността на управляваната от ПСР Турция не може да се обясни само с меката сила.   Променящите се политически предпочитания на ПСР, която упражнява авторитарна и ислямистка политика вътре в страната, пречупването на външната политика, която започна с Давутоглу и трансграничната битка срещу Движение „Гюлен“ се отразява по различен и относително негативен начин на балканските даржави.   Източник: Ahvalnews.com/tr    ", "date": "2018.06.19", "title": "Под ръководството на Ердоган Турция реализира политика на „меката сила“"}
{"url": "http://epicenter.bg/article/Prezidentat-Makron-skastri-tiyneydzhar--narekal-go-Manyu--Video-/157183/7/0", "text": ", в който  , използвал фамилиарно обръщение към него, бързо се разпространи в социалните медии, предаде Асошиейтед прес, цитиран от Дарик. Момчето се обръща към Макрон с думите: \"Как си, Маню?\" по време на официална церемония за 78-годишнината от историческия призив на Шарл де Гол към армията за съпротива срещу нацистите. му отговаря:  или господине\", а после добавя: \"Щом искаш да правиш революция, първо завърши училище, започни сам да си изкарваш прехраната, а после учи другите, нали?\". \r\n \r\n \r\n \r\n Президентът качи  с тези реплики в  . Tо предизвика множество коментари. Някои критикуват френския държавен глава, че се държи надменно, а други одобряват, че иска почтително отношение.", "date": "2018.06.19", "title": "Президентът Макрон скастри тийнейджър, нарекъл го Маню (Видео)"}
{"url": "http://epicenter.bg/article/Italiya-shte-ekspulsira-tsiganite--zhiveeshti-nezakonno-v-stranata-/157185/7/0", "text": "Вицепремиерът на Италия и министър на вътрешните работи Матео Салвини обяви, че има намерение да проведе преброяване на циганите, намиращи се на територията на страната, предава РИА Новости.  „В министерството готвя досие по циганския въпрос. Там е пълен хаос, защото след (времената на вътрешния министър Роберто) Марони не е свършено нищо. Трябва да проверим кои са те, колко са и по този начин отново да проведем това, което тогава са наричали препис. Ще създадем регистър, ще направим картина на ситуацията. Ако те са нелегални чужденци, трябва да бъдат изгонени, а италианските цигани, за съжаление, сме длъжни да ги оставим у дома“, заяви Салвини в интервю пред регионалния телевизионен канал Telelombardia.  РИА припомня, че през 2008-а година тогавашният министър на вътрешните работи на Италия Роберто Марони е предложил да се събират база данни за отпечатъците от палците на всички цигани, намиращи се на територията на Италия, но против това се обявиха много правозащитни европейски организации. Според неговото мнение, тази мярка би помогнала за контрола над престъпността и миграцията на циганите и би позволила на честно живеещите цигани да получат документи и възможност за работа и интеграция в обществото.  Както и в случая с Марони, заявлението вече предизвика критика от страна на активистите. Ръководителят на „Асоциация 21 юли“, занимаваща се със защита на правата на циганите и други мигриращи етнически групи, напомни на вицепремиера, че в Италия законът забранява да се правят преписи по етнически признак.  „Първо мигрантите, сега циганите. Това можеше да се очаква“, написа във „Фейсбук“ Карло Стасола.  По-късно Салвини се е опита да обясни своите намерения, като обясни, че не става дума за „каталогизация“ на циганите.  „Нямаме намерение да създаваме списъци и да взимаме отпечатъци от който и да е – нашата задача е да добием представа за ситуацията в циганските лагери. Преди всичко имаме намерение да защитим хиляди деца, които не могат да ходят на училище, защото предпочитат веднага да ги приобщят към престъпността. Освен това, искаме да проверим за какво се харчат милиони от европейските фондове“, заяви Салвини пред журналистите.  ", "date": "2018.06.19", "title": "Италия ще експулсира циганите, живеещи незаконно в страната "}
{"url": "http://epicenter.bg/article/Frenski-ministar--Evropa-se-razpada-pred-ochite-ni/157187/7/50", "text": "Френският финансов министър Бруно Льо Мер заяви, че Европа е в „процес на разлагане” и страните се опитват да намерят „национално решение на проблеми, които могат да се решат само на европейско ниво”.   Говорейки преди срещата на френския президент Еманюел Макрон с германския канцлер Ангела Меркел и техните правителства Льо Мер заяви, че германско-френските взаимоотношения са достигнали „момента на истината”. В интервюто си за френска медия Льо Мер рисува драматична картина за предизвикателствата, пред които ЕС се изправя.   „Европа е в процес на разлагане, тя се разпада пред очите ни”, заяви той. „Имиграция, финансови рискове… това са проблеми, които могат да се решат само на европейско ниво”, заяви Льо Мер. Той също така допълни, че повечето страни се „затварят в себе си” в опитите си да намерят национално решение.   Според него, Макрон и Меркел ще обсъдят четири „неподлежащи на преговори” ключови проблема - бюджета на еврозоната, банковият съюз, плана за данъчното облагане на дигиталните гиганти и корпоративния данък.   Ангажираността по тези 4 ключови въпроса ще бъде „сериозна стъпка напред спрямо финансовата сигурност” на ЕС, каза Льо Мер и добави, че ако преговорите се провалят, то съюза ще попадне в „период на сътресения”. „Намираме се в момента на истината за германско-френските взаимоотношения и бъдещето на еврозоната. Изборите, които вземем днес по тези въпроси, ще бъдат определящи за бъдещето на ЕС”, допълни още той.   Ангела Меркел е под огромен натиск в Германия. Тя се опитва да запази поста си и управляващата коалиция, но това може да стане само с общоевропейско решение на бежанската криза.   В понеделник, на съвместна пресконференция с премиера на Италия Джузепе Конте, Меркел заяви: „Обсъждаме как да засилим сътрудничеството в тази насока. Искаме да уважим желанието на Италия да има по-голяма солидарност. Напълно сме единодушни, че трябва да подобрим мерките за охрана на външните граници”.   През уикенда германският вътрешен министър Хорст Зеехофер обеща да затвори границата за имигранти от юли месец, ако канцлерът се провали в намирането на общо европейско решение по въпроса с бежанците. Меркел от своя страна твърдо отхвърли тази заплаха.", "date": "2018.06.19", "title": "Френски министър: Европа се разпада пред очите ни"}
{"url": "http://epicenter.bg/article/Zoran-Zaev--Dogovorat-s-Balgariya-i-sdelkata-s-Gartsiya-otkriha-patya-ni-kam-ES-i-NATO/157192/7/0", "text": "След договора за приятелство с България ние постигнахме важно споразумение с Гърция и разрешихме последния проблем пред Македония в евроатлантическите й стремежи.  Това заяви премиерът на Македония Зоран Заев на среща с делегация на Парламентарната асамблея на Съвета на Европа (ПАСЕ), информира МИА.  \"Гражданите ще кажат последната дума на референдум, но аз очаквам всички да подкрепят развитието на Македония, да придвижим страната напред\", поясни той.  Според него Македония е на правилния път да постигне стратегическите цели за интегриране в ЕС и НАТО, придружено от по-добър живот за македонците.  Междувременно около 100 души протестират пред сградата на парламента в Скопие срещу ратифицирането на споразумението с Гърция за името Северна Македония.  Демонстрацията е мирна и към този момент няма инциденти. Протестиращите искат оставката на правителството. Те изгориха копие на договора с Гърция, докато пееха националния химн. Демонстрантите призоваха опозиционната партия ВМРО-ДПМНЕ да бойкотира заседанието на парламента и да не подкрепя сделката.  На пресконференция ВМРО-ДПМНЕ съобщи, че няма да участва в работата на парламента, след като депутатите й гласуваха против ускоряване на процедура по ратификация на договора.  69 срещу 40 депутати одобриха ускорената процедура. Депутатите от мнозинството и всички албански партии гласуваха в подкрепа на предложението.   ", "date": "2018.06.19", "title": "Зоран Заев: Договорът с България и сделката с Гърция откриха пътя ни към ЕС и НАТО"}
{"url": "http://epicenter.bg/article/Izvanredno--Veterani-ot-Afganistan-i-minyori-shturmuvaha-sgradata-na-parlamenta-v-Kiev-/157194/7/0", "text": "Няколко души пострадаха след като стотици демонстранти опитаха да преминат през защитните заграждения на украинския парламент и влязоха в сблъсъци със силите на реда. Ранени са няколко души, предава \"Труд\".  Протестиращите – ветерани от съветското нахлуване в Афганистан (1979-1989 г.), миньори и “ликвидатори”, наети по време на аварията в ядрената централа “Чернобил” през 1986 г. – искат достойни заплати и социални придобивки.  Представители на минния сектор, изпаднал в трудно положение след четири години на въоръжен конфликт между армията и проруските сепаратисти в Източна Украйна, поискаха също така да им бъдат преведени неизплатените заплати.  След като събориха защитно ограждение около сградата на парламента – Върховната рада, демонстрантите влязоха в стълкновение със силите на реда. Трима души са пострадали и най-малко един е задържан, каза Андрий Криченко от киевската полиция. На мястото са разположени около 500 полицаи.  ", "date": "2018.06.19", "title": "Извънредно! Ветерани от Афганистан и миньори щурмуваха сградата на парламента в Киев (ВИДЕО)"}
{"url": "http://epicenter.bg/article/Osporvanata-politika-po-vaprosa-za-migratsiyata-e-osnovnata-zaplaha-za-edinstvoto-na-ES/157122/11/0", "text": "Забравете Брекзит и задаващата се трансатлантическа търговска война. Дипломатическият скандал от миналата седмица между Италия, Малта и Франция кой да поеме отговорността за над 600 спасени в открито море хора показва, че най-голямото предизвикателство пред Европа днес е миграцията.   И тук не става дума конкретно за стотиците хиляди, пристигнали през Средиземно море през последните години в търсене на по-добър или по-сигурен живот - много от които предприели опасното прекосяване на морето, подобно на тези на борда на спасителния кораб \"Акуариус\". Турция е приела повече. Миниатюрният Ливан и изпитващата трудности Йордания се оправят с почти два милиона бежанци.   Кризата, която заплашва самото съществуване на ЕС, е вътрешният враг: неумението на 28-те държави членки, съставляващи най-големия в света търговски блок, да овладеят съвместно миграционните потоци. Реформирането на политиката за предоставяне на убежище е заседнало на скалистия бряг на националните интереси. Въпросите за това кой да поеме отговорността за пристигащите мигранти - и дали сред държавите членки трябва да има квотна система за разпределяне на бежанците - предизвикват яростни спорове.   Отдавна страдащи държави от ЕС като Гърция и Италия, откъдето влизат по-голямата част от миграционните потоци, се чувстват изоставени от останалите членове на съюза.   В отговор на кризата някои европейски страни разположиха военни сили, издигнаха гранични огради и временно върнаха паспортните проверки, с което бяха подронени устоите на Шенгенската зона за свободно пътуване. Други приеха мигрантите на своя територия. В повечето случаи тези, които действаха сами, разгневяваха своите съседи, като просто предаваха проблема по-нататък. Взаимното доверие между държавите от съюза се изпари. Противопоставящи се на миграцията партии се възползваха от хаоса, печелейки гласове чрез насаждане на страх от чужденците. \"Докато продължаваме да не признаваме, че имаме колективен проблем, който може да бъде уреден единствено чрез колективни решения - докато това ни убягва - няма да намерим решение\", предупреди заместник-председателят на Европейската комисия Франс Тимерманс. \"Ще се проваляме колективно.\"   Държавите от ЕС не обръщат внимание на този колективен провал и не намират начин как да реформират правилата на съюза за предоставяне на убежище, известни като Дъблинския регламент. Ако Дъблин не бъде поправен, това може да се окаже погребалният звън, който да възвести края на свободата на пътуване без гранични проверки и на улеснения режим за трансгранични делови отношения в целия ЕС - двете върхови постижения на съюза.   В продължение на две години правителствата в ЕС безуспешно се борят да поправят най-противоречивото нещо в Дъблин: мигрантите задължително да трябва да кандидатстват за закрила в първата държава от съюза, в която са влезли. При положение че повечето мигранти идват в ЕС през Турция или Либия, тези първи страни на влизане най-често са средиземноморските Гърция и Италия. Това правило се оказа част от спора миналата седмица около \"Акуариус\", спасителен кораб с 629 мигранти на борда, включително бременни жени и деца, които били спасени край бреговете на Либия. Контролиращата средиземноморските спасителни операции Италия спря насочилия се към нейните пристанища кораб с мотива, че Малта е по-близо и точно Ла Валета трябва да поеме отговорност. Тогава се намеси френският президент Еманюел Макрон, обвинявайки Италия в цинично и безотговорно поведение. Новото популистко правителство в Рим не можа да преглътне това, особено с оглед на факта, че спазвайки дефектните правила на ЕС за предоставяне на убежище, френската гранична полиция редовно блокира хиляди мигранти, които се опитват да напуснат Италия. На помощ се притече новото левоцентристко правителство на Испания, което предложи сигурен пристан във Валенсия.   \"Това не е нещо, с което Малта, Италия, Гърция или Испания трябва да бъдат оставяни сами да се справят. Страните извън Средиземноморието не може да се опитват да използват географията, за да се изключат от отговорност\", каза пред Асошиейтед прес един от водещите депутати в Европейския парламент по темата за миграцията Роберта Мецола.   Темата е толкова чувствителна, че българското ротационно председателство на ЕС в продължение на месеци председателстваше преговори при закрити врата на по-ниско равнище за постигане на компромис - но проблемът е изключително политически, а не технически. Унгария и Полша отказаха да приемат бежанци, докато останалите страни не допринесоха с кой знае какво за предишния неуспешен опит на ЕС за споделяне на бежанския товар.   Проблемът постави под силен вътрешнополитически натиск германския канцлер Ангела Меркел - която през 2015 г. отказа да затвори границите на Германия за мигрантите, много от които бягащи от конфликта в Сирия и Ирак. Сега германският министър на вътрешните работи Хорст Зеехофер иска да връща бежанците, които са били регистрирани другаде.   В същото време Австрия и Дания лансират идеята да бъдат създадени лагери за мигранти извън Западна Европа, на съседните Балкани. Според директора на Института за миграционна политика \"Европа\" Елизабет Колет подобни планове са признак за времена на отчаяност. \"Тези идеи изглеждат добре на хартия, но беше трудно да се намери страна извън ЕС, готова да бъде \"васална държава\" по този начин или да се измисли система, която действително да бъде работеща\", каза тя. \"Това, което е новото сега, са размерите на политическата отчаяност в прокарването на тези идеи. Страните са готови да сложат още на масата - тоест да плащат повече на трети страни - и са по-малко загрижени за това колко добре функционират тези трети страни.\"   Европейските лидери разпоредиха този месец да бъде намерено решение. При положение че такова обаче не се вижда, Меркел и колегите й ще бъдат принудени на срещата си на върха на 28 и 29 юни отново да се заемат решително с проблема с миграцията. Присъствието сред тях на новото популистко правителство на Италия - чийто министър на вътрешните работи се зарече да депортира десетки хиляди мигранти възможно най-скоро - ще направи постигането на компромис още по-трудно. \"Европа може да бъде пример за всички по този въпрос, но трябва да бъде проявена истинска политическа воля за излизане от полето на разгорещената риторика и за взимане на тежки решения\", заяви Мецола. \"Топката сега е в полето на лидерите. Светът гледа.\"           ", "date": "2018.06.19", "title": "Оспорваната политика по въпроса за миграцията е основната заплаха за единството на ЕС"}
{"url": "http://epicenter.bg/article/Valeriya-Veleva--G-n-premier--dokoga-shte-tarpite-samozabravili-se-chinovnitsi-vav-vlastta--/157156/11/0", "text": "„   Това заяви тази сутрин в тв ефира   за чието пътуване в Ню Йорк българската държава е платила самолетен билет в първа класа на стойност от 8300 лева! На нея и на още един държавен експерт - общо над 16 000 лева само за транспорт!  Тази дама на властта се държа в ефира на БТВ нагло, защитавайки безценното си участие в конференция, където светът, видите ли, научил какъв е \"напредъкът на България\" по защитата правата на хората с увреждания. Всички виждаме какъв е напредъкът - майките на децата с увреждания лежат по площадите на България и вият за помощ! Пратете я там, за да види мъката и в разплаканите очи на тези майки да защити \"правото си\" да ползва екстри, които властниците по белия свят не си и помислят да ползват! Кажете ѝ, че австрийският канцлер се вози в икономична класа, че холандският премиер ходи на работа с колело. И че това е начин на съблюдаване нормите на общественото поведение.   И тук не става въпрос за някакви си 8 300 лева, държавата е ограбвана с десетки,стотици милиони, а за мисленето на тези, от които зависи съдбата на хората. За бездушието... За безразличието... За самолюбието.... На забележката на водещия в студиото, че в София майките на деца с увреждания протестират, овластената Росица Димитрова отговори:   Виждате ли празнословието в този отговор? Да не говорим за съпричастност! И тази дама ще решава съдбите на хората с увреждания?  Не си правете илюзии, г-н премиер! В онази непрочетена \"Приказка за стълбата\" на Смирненски, където безсърдечните като Росица властници от върха на временното си битуване виждат долу, в низините, едни \"празнично облечени тълпи\", чиито \"стонове\" са станали \"химни\"... Докога тези \"калинки\", г-н премиер?    Като връх на безочието Росица Димитрова твърди, че темата за цената на билета ѝ не е най-важната в момента, а това че \"с пълна сила\" изпълнява правителствената програма и че важното е, че \"сме имали участие в този форум\".  Така е в България! ", "date": "2018.06.19", "title": "Валерия Велева: Едните ги убива Системата, другите танцуват върху мъката на майките! "}
{"url": "http://epicenter.bg/article/Upadakat-na-amerikanskata-imperiya-/157176/11/0", "text": "Американското правителство води политика, при която буквално изтръгва децата от ръцете на техните родители и ги праща в затворени центрове (които, както твърдят официални лица, не са клетки – о, не).  Американският президент настоява правораздавателните органи да спрат да разследват неговите сподвижници, а вместо това да преследват политическите му противници. Той обижда демократичните съюзници (на САЩ), като в същото време хвали диктатори убийци. А глобалната търговска война изглежда все по-вероятна.  Какво е общото между тези неща? Очевидно е, че всички те са свързани с характера на човека, обитаващ Белия дом – несъмнено най-лошото човешко същество, което някога е заемало този пост.  Но тук има и по-широк контекст, свързан не само с Доналд Тръмп. Това, което наблюдаваме, е системно отрицание на традиционни американски ценности – ценностите, които фактически направиха Америка велика, пише Пол Кругман в коментар за „Ню Йорк Таймс“.  Америка отдавна е могъща страна. Ние, например, излязохме от Втората световна война със степен на икономическа и военна хегемония, непозната от времената на Древния Рим. Но нашата роля в света винаги е означавала нещо повече от пари и оръжия. Тя беше свързана и с нашите идеали: Америка беше символ на нещо по-голямо от самата себе си – символ на свобода, човешки права и върховенство на закона като универсални принципи.  Ние, разбира се, често не сме били на нивото на тези идеали. Но те бяха реални и бяха важни. Много страни са следвали расистка политика. Но когато шведският икономист Гунар Мюрдал написа през 1944 г. своята книга за нашия „негърски проблем“, той го нарече „Американска дилема“, защото ни виждаше като страна, чиято цивилизация носи „духа на Просвещението“ и чиито граждани винаги в някаква степен са разбирали, че нашето отношение към чернокожите е в разрез с нашите принципи. И неговото убеждение, че в Америка има едно ядро на порядъчност – а може би дори и на доброта, беше по-късно потвърдено от възхода и успеха, макар и непълен – на движението за граждански права.  Но какво общо има американската доброта, която така често неоснователно превъзнасяме, но която все пак е реална, с американската мощ, да не говорим за световната търговия?  Работата е там, че в продължение на 70 години американската доброта вървеше ръка за ръка с американското величие. Нашите идеали, и фактът, че другите страни знаеха, че ние държим на тези идеали, ни правеха различна велика сила – такава, която вдъхваше доверие.  Помислете само: в края на Втората световна война ние и нашите британски съюзници практически владеехме голяма част от света. Можеше да станем постоянни окупатори и/или да поставим сервилни марионетни правителства – така, както Съветският съюз направи в Източна Европа. Да, ние (наистина) направихме това в някои развиващи се страни. Историята на нашите отношения с Иран, например, не е толкова „чиста“. Главното, което правехме, обаче, беше да помагаме на победените си врагове да си стъпят на краката, установявайки демократични режими, които споделяха нашите основни ценности и ни станаха съюзници в отстояването им.  Т.нар. „Пакс Американа“ беше един вид империя. Америка за дълго време, естествено, беше първа сред равни. Но в исторически план тя беше една забележително „добра“ империя, споена от „мека сила“ и уважение, вместо от (брутална) сила. (Тук се налагат и някои паралели с древната Римска империя, но това е друга история.)  Може би се изкушавате да разглеждате международните търговски споразумения, които, по думите на Тръмп, са ни превърнали в „детска касичка, от която всеки краде“, като съвсем отделен проблем, но това изобщо не е така. Тези търговски споразумения имаха за цел (и я постигнаха) да направят Америка по-богата, но освен това от самото начало имаха смисъл, който не се свеждаше само до долари и центове.  Всъщност съвременната световна търговска система до голяма степен беше рожба не на икономисти и на бизнес интереси, а на Кордел Хъл – дългогодишния държавен секретар при президента Франклин Рузвелт, който вярваше, че „проспериращата търговия между страните“ е съществен елемент от изграждането на „траен мир“.  Затова можем да разглеждаме следвоенното създаване на Общото споразумение за митата и търговията (ГАТТ) като част от същата стратегия, която почти едновременно доведе до възникването на „Плана Маршал“ и на НАТО.  Така че всички неща, които се случват сега, са звена от една верига. Извършващите се жестокости на границата, атаките срещу върховенството на закона в страната, нападките срещу демократичните лидери едновременно с хвалбите за (световните) гангстери и скъсването на търговските споразумения – всичко това води към отказ от американската изключителност, към загърбване на нашите идеали, които ни направиха различни от други мощни държави.  Отхвърлянето на нашите идеали няма да ни направи по-силни, напротив, ще ни отслаби. Ние бяхме лидер на свободния свят, морална, а не само финансова и военна сила. Сега се отказваме от всичко това.  Нещо повече, това е дори против собствените ни интереси.  Америка днес далеч не е такъв хегемон, какъвто беше преди 70 години.  Тръмп се заблуждава, ако си мисли, че другите страни ще клекнат пред неговите заплахи. И ако вървим към пълна търговска война, което изглежда все по-вероятно, и той, и онези, които гласуваха за него, ще бъдат шокирани от резултата: някои отрасли ще спечелят, но милиони работници ще бъдат изхвърлени.  Така че Тръмп не прави Америка велика отново. Той изхвърля нещата, които ни направиха велики, и ни превръща просто в поредната (държава) хулиган – такава, чието хулиганско поведение далеч няма да е толкова ефикасно, както той си мисли.    ", "date": "2018.06.19", "title": "„Ню Йорк Таймс“: Упадъкът на американската империя "}
{"url": "http://epicenter.bg/article/Dve-sa-versiite-za-aresta-na-kmeta-na-Voynyagovo/157136/3/0", "text": "Две са версиите за ареста на кмета на карловското село Войнягово. Едната е, че е получил подкуп от 150 лева, за да извади строително разрешение на предприемач. Другата, която е най-спрягана в селото е, че кметът е взел парите, за да прикрие незаконен добив на инертни материали.   Белезниците щракнаха преди ден на ръцете на най-младия кмет в Карловско – 24-годишният Тодор Танковски. В него бяха открити белязани пари - няколко банкноти от по 50 лева. Униформените обискираха личния му автомобил и жилището, в което живее.   „Знаем, че кметът на Войнягово Тодор Танковски е задържан за 24 часа в РУ-Карлово с обвинение за подкуп от 150 лв.”, коментира за Нова телевизия секретарят на Община Карлово Стефан Стоянов.   По думите му, от кмета не зависело нито издаването на разрешение за строителство, нито издаването на разрешение за добив на инертни материали. Въпреки това, Стефан Стоянов смята за по-достоверна втората версия за подкупа.   В селото кражбите на инертни материали от близката река Стряма са ежедневие. Пълнят се цели камиони. Незаконният бизнес с баластра процъфтява, особено ако е с протекциите на кмета, твърдят местните жители.   „Цялото поречие на река Стряма тук е известно с това, че има доста голямо количество инертни материали и има незаконен добив на няколко места и нашият инспекторат следи за това нещо. Миналата седмица бяха хванати двама нарушители, на които бяха съставени актове”, обясни Стефан Стефанов, секретар на Община Карлово.   Най-младият кмет веднъж вече е уличаван в злоупотреба с общински средства. Липсвали 1800 лева от парите, предвидени за ремонт на сградата на кметството.   „Имахме сигнал, че отпуснатите средства от Община Карлово за ремонт на помещения в кметството, не са оползотворени по предназначение. Кметът на общината разпореди да се сформира комисия, която да извърши проверка. В резултат на тази проверка беше извършен надчет на кмета на Войнягово Тодор Танковски в размер на 1800 лева, която той за 6 месеца трябва да възстанови. Той започна да изплаща сумата от миналия месец, като от заплатата му се отделят по 300 лв. месечно\", добави секретарят на Община Карлово Стефан Стоянов.   Арестът на Тодор Танковски обаче, ще затрудни административното обслужване на хората в селото.   „Не мога да кажа какво ще стане. За издаване на актове по гражданско състояние, подписът е негов”, коментира Галя Добрева, секретар на кметство село Войнягово.   Очаква се днес прокуратурата да поиска задържане за 72 часа на Тодор Танковски.  ", "date": "2018.06.19", "title": "Арестуваният кмет на Войнягово взел подкуп от 150 лева"}
{"url": "http://epicenter.bg/article/I-chetirimata-obvinyaemi-za-vzriva-v-zavoda-v-s--Gorni-Lom-byaha-opravdani-/157154/3/0", "text": "И четиримата обвиняеми за взрива в завод „Миджур” в Горни Лом бяха оправдани, предаде репортер на Радио \"Фокус\". Оправдателните присъди бяха прочетени от председателя на Окръжния съд във Видин Владимир Стоянов.  Собственикът на АД \"Видекс\" Валери Митков, бившият началник на отдел \"Контрол на общоопасните средства\" в МВР Божидар Василев, инспекторът по безопасност на труда в завод \"Миджур\" Палма Иванова и Ивелина Бахчеванова - бивш директор в икономическото министерство бяха обвиняеми по делото за взрива в завода през 2014 г.   На 1 октомври 2014 г. при утилизация на противопехотни мини в завод „Миджур“ в с. Горни Лом живота си губят 15 души – 13 мъже и две жени, от тях 11 са работници, които са били на смяна и 3-ма са от ръководството на дружеството. При взрива са пострадали и 2 жени, които са били настанени в болница без опасност за живота.  Завод „Миджур“ през 2014 г. е собственост на фирма „Видекс“ АД и е за производство на взривни вещества за граждански цели и утилизация на боеприпаси. Валери Митков, собственик на завода, чийто син също загива в взрива, е обвиняем по делото за взрива в с. Горни Лом.  ", "date": "2018.06.19", "title": "И четиримата обвиняеми за взрива в завода в с. Горни Лом бяха оправдани "}
{"url": "http://epicenter.bg/article/Sadiya-ot-Svilengrad-zagina-na-myasto-v-katastrofa/157157/3/0", "text": "Бившият председател на Районен съд - Свиленград Елена Тодорова загина на място в катастрофа тази сутрин, съобщава \"Дарик радио\".   Инцидентът е станал край свиленградското село Младиново. Магистратката е шофирала лек автомобил \"Фолксваген\", загубила контрол над волана и колата ѝ паднала от мост. В момента на място е оперативна група, която прави оглед.    Елена Тодорова бе председател на Районен съд - Свиленград до 2016 г. Тя бе наказана от Висшия съдебен съвет заради забавени дела. Беше замесена и в журналистическо разследване и скандали, свързани с дисциплинарни нарушения и дори съмнения в прикриване на престъпления.", "date": "2018.06.19", "title": "Съдия от Свиленград загина на място в катастрофа"}
{"url": "http://epicenter.bg/article/Desislava-Ivancheva-shte-sadi-Balgariya-v-Strasburg/157161/3/0", "text": "Бившият кмет на столичния район \"Младост\" Десислава Иванчева ще изпрати жалба в Европейския съд по правата на човека в Страсбург заради показния арест през април и последвалите го съдебни заседания, съобщи defakto.bg. Преди време стана известно, че и другата задържана с нея - Биляна Петрова, е сезирала съда в Страсбург. Това стана чрез кантората в Прага на адвоката на Петрова - Ирен Савова. По време на задържането им двете жени стояха в часове с белезници в центъра на София. На разследващите се наложи да извикат линейка, защото на Петрова й прилоша. На снимка пък се виждаше как полицай запушва устата й с ръка в един момент. Евросъдът ще преценява както ареста на двете жени, така и съдебните заседания по постоянното им задържане под стража и отстраняването им от длъжност. Пo жалбите в офиса в Прага работи профилиран екип от експерти по европейско право, в който влизат юристи с научни титли от България, Германия и Франция. Основното оплакване в жалбите е за нарушаване правото на справедлив процес. От една стана, се споменава унизителното и нечовешко отношение по време на показния арест, неспазване на правото на ефективна защита и \"закъснелия\" достъп на адвокати до Иванчева и Петрова при задържането им, публичните изказвания на длъжностни лица, предварително внушаващи вината им, и др. Друг пример е уволнението на Петрова като зам.-кмет на столичната община в съдебната зала, където течеше делото по прокурорското искане за временното отстраняване на двете жени. На 7 юни съдебният състав прекъсна заседанието, за да може юрисконсултът на общината да дойде и да връчи на Петрова заповедта за уволнението й, издадена от временния кмет на района Румен Русев. Въпреки възражението на Петрова, че тя е в отпуск и не може да бъде уволнена, съдът прие това за факт и я насочи към административен съд, пред който може да оспори уволнението. Двете жени бяха с белезници в съдебната зала, където бяха вкарани по-рано - преди съдебния състав, за да говорят пред журналисти. След това белезниците им бяха махнати. Но този факт ще стане част от жалбите на двете жени до Страсбург. На 7 юни двете обвиняеми се оплакаха и че властите ги държали без храна и вода. Междувременно председателят на Върховния касационен съд (ВКС) Лозан Панов e отправил питане до шефа на апелативния спецсъд, където бе заседанието на 7 юни, за поставените на двете жени белезници в различни периоди, докато са били в съдебната зала. Панов посочва, че поставянето на белезници на обвиняеми и подсъдими се регламентира в закон и това са случаите, при които съществува сериозни рискове за сигурността.", "date": "2018.06.19", "title": "Десислава Иванчева ще съди България в Страсбург"}
{"url": "http://epicenter.bg/article/Boyko-Borisov-shte-bade-razpitan-po-deloto-sreshtu-Petar-Moskov/157177/3/0", "text": "Премиерът Бойко Борисов ще бъде разпитан като свидетел по делото срещу бившия здравен министър Петър Москов, предаде bTV.   Защитата също така няма да се откаже от показанията и на другите министри, но около 180 свидетели няма да бъдат разпитани. Други 10 анонимни свидетели все пак ще бъдат разпитани.   Специализираният съд даде ход на делото срещу бившия здравен министър. Той е обвинен в това, че не е изпълнил служебните си задължения, като е приел дарение от Министерство на здравеопазването на Турция на ваксини.   Спецсъдът отказа да върне делото на прокуратурата, като това е второто дело, което съдът не връща от началото на тази година. Общо четирима души са подсъдими. Делото все още не е започнало по същество.          ", "date": "2018.06.19", "title": "Бойко Борисов ще бъде разпитан по делото срещу Петър Москов"}
{"url": "http://epicenter.bg/article/Tezhka-katastrofa-mezhdu-kola-i-avtobus-v-Sofiya/157186/3/0", "text": "Отново катастрофа между лек автомобил и автобус в София на булевард \"Акад. Иван Гешов\", предаде Канал 3.   Шофьорът на автобуса е леко пострадал, прегледан е от линейка и се разпитва на място от полицията. Той разказва, че автобусът на градския транспорт, движещ се по линия 83, е бил ударен, докато е бил спрял на място. Движението по булеварда е затруднено.   Хората от ударения автобус са добре и вече са продължили пътуването си.   По непотвърдена информация леката кола не е успяла да спре поради висока скорост и се е врязала в автобуса.    ", "date": "2018.06.19", "title": "Тежка катастрофа между кола и автобус в София"}
{"url": "http://epicenter.bg/article/Slavcho-Velkov--Utre-shte-izvadya-na-svetllo-tezi--koito-izlagaha-i-skriha-dalgovete-na-NZOK/157117/2/0", "text": "Вотът на недоверие го внасяме утре. Той ще е в сектор „Сигурност“, като ще наблегнем на гражданската сигурност, невъзможността държавата да се справи с националната сигурност. Ще има интересен развой в парламента, защото ще се дебатира по различни аспекти от сигурността. Това обеща депутатът от БСП Славчо Велков.   \"Неспособността на управляващите да се справят с предизвикателствата пред националната сигурност е видна. Случаят \"Пелов\" не е изолиран. Той е знаков по отношение на сигурността у нас. Той показа, че правосъдие може да се раздава извън правосъдната система. Нещата са извън контрол. Това не е удар по този, който е паднал\", допълни Велков.   Той посочи, че ще има още една точка в дневния ред на Народното събрание - гласуването на оставката на на проф. Плочев като шеф на НЗОК.    Утре, ако съм жив и здрав, ще изнеса кои са онези, които излъгаха и които скриха дълговете на НЗОК, които извади на светло проф. Плочев. \"Аз не мога да си обясня каква е причината за освобождаването му, след като му остават 5 дни болничен и той е в добро общо състояние. Утре ще посоча кои са онези, които излъгаха за дълговете на НЗОК. Това коства много на българските граждани, които се лекуват в чужбина. Той е временно нетрудоспособен поради заболяване и е уведомил за състоянието си\", обясни Велков.   Аз няма да гласувам за оставката, а тези, които ще гласуват „за“ – ще си посипят главите с позор. България я чакат големи изпитания, защото една от големите немски каси се готви да заведе дело у нас, за да си прибере неплатените огромни пари, предупреди Велков.   Той сподели, че след като се подписа договора за името на Македония между Скопие и Атина, очаква трусове както в Македония, така и в Гърция. По думите на Велков името Северна Македония е доста съмнително, но какво ще стане - ще видим в обозримо бъдеще, защото в Македония предстои референдум, а в Гърция – ще има  избори. ", "date": "2018.06.19", "title": "Славчо Велков: Утре ще извадя на светло тези, които излъгаха и скриха дълговете на НЗОК"}
{"url": "http://epicenter.bg/article/Dots--Daniel-Vachkov--Imeto-Severna-Makedoniya-krie-opasnosti-za-pretentsii-v-badeshteto/157119/2/0", "text": "Името Северна Македония крие опасности за определени претенции в бъдещето, тъй като Пиринска Македония е част от Северна Македония. Никога Македония не е делена на Северна и Южна – а на Вардарска, Пиринска и Егейска Македония. Това коментира в студиото на Би Ти Ви доц. Даниел Вачков. Той е един от членовете на съвместната комисия, която ще трябва да обсъди общата история като част от образователните програми в Македония.    Той обаче изтъкна, че самото име не е толкова застрашително. Проблемът е, че в учебниците е заложена абсурдната теза, която е абсолютно невярна – че след подялбата на Македония след Балканската война – македонците са подложени на български терор и денационализация. А в същото време 250 000 се преселват в България.  За нас е важно да знаем какво мислят тамошните хора – от там трябва да започнем. Тези противоречиви факти и събития трябва да бъдат извадени от учебниците, защото един млад ученик не може да види противоречията. За нас е важно да защитим Пиринска Македония. Ние трябва да уточним – вие какви сте, кога сте се самоопределили като македонци, под въздействието на какви фактори и докъде може да се разпространява тази теза, аргументира позицията си историкът. \r\n \r\n \r\n \r\n", "date": "2018.06.19", "title": "Доц. Даниел Вачков: Името Северна Македония крие опасности за претенции в бъдещето"}
{"url": "http://epicenter.bg/article/Zam-ministar-sas-samoleten-bilet-za-8300-lv--Ne-sam-bila-na-luksozna-komandirovka-/157144/2/48", "text": "„Не съм била на луксозна командировка в Ню Йорк, а имах удоволствието, честта и гордостта да участвам в XI сесия на Конференцията по изпълнение на Конвенцията по защита на правата на хората с увреждания, която е подписана от 177 държави, и X и XI сесия се председателстваше от България”,  коментира пред БТВ зам.-министърът на труда и социалната политика Росица Димитрова.   Думите ѝ са по повод на информацията, че докато у нас майки на деца с увреждания протестират, нейното ведомство е платило над 16 хил. лв. за самолетни билети само за една командировка. „Участието на българска делегация, която имах възможността да ръководя, и изказването в общите дебати и в двете панелни събития, организирани от българското председателство, дадоха възможност да се чуе какъв е напредъкът на България по изпълнение на Конвенцията”, добави тя.   Димитрова призна, че обява за тази конференцията е дошла в Министерството още през март, но след като ведомството се е забавило да вземе решение до последния момент, билетите за пътуването вероятно са били по-скъпи.   Зам.-министърът и един държавен експерт са пътували в първа класа, като един билет е струвал 8300 лв. „Най-вероятно е грешка, че съм се съгласила да тръгна, след като съм видяла цената. Но не съжалявам, че съм отишла, защото това е най-големият форум, на който България имаше възможността да се представи, форум на който получи похвали от всички страни, от Върховния Комисариат по правата на хората с увреждания…”, каза още тя.   На забележката, че в София майките на деца с увреждания протестират, тя отговори:„Ние сме в диалог, аз много се надявам той да се превърне в конструктивен диалог, с конкретни предложения и решения, които да ни позволят да направим комплексна всеобхватна политика, ориентирана към индивидуалните възможности и потребности на всеки човек с увреждания.”   Запитана какъв е резултатът от събитието, тя посочи, че двамата представители на министерството са участвали в съпътстващо събитие (…), на което е представен опитът и напредъка на България по деинституционализацията на грижата деца в България, особено с акцента за закриване на всички институции за деца с увреждания. „Имаше и друго съпътстващо събитие за приобщаващо образование и обучението на хората с увреждани през целия им живот. Разбира се, че съм говорила на конференцията”, посочи още тя.   „Не мога да отговарям за билета, защото не смятам, че това е най-важното в момента, най-важното е, че изпълняваме правителствената програма с пълна сила (…) Важното е, че сме имали участие в този най-голям форум. Това, което като реформа в момента сме стартирали, е наистина ефективно и ефикасно – да насочваме държавния ресурс към по-конкретни и видими резултати за хората, които подкрепяме”, каза още тя.", "date": "2018.06.19", "title": "Зам.-министър със самолетен билет за 8300 лв.: Не съм била на луксозна командировка "}
{"url": "http://epicenter.bg/article/Tsvetanov--Da-se-dadat-poveche-pravomoshtiya-na-mestnata-vlast-za-deystviya-po-zashtita-ot-shuma/157145/2/0", "text": "Да бъдат разписани повече правомощия на местната власт между първо и второ четене на Закона за защита от шума и да се търси сближаване на позициите в Народното събрание, призова председателят на парламентарната група на ГЕРБ Цветан Цветанов, който е на двудневна обиколка в област Благоевград, предаде БНР.   Този законопроект беше внесен от Министерския съвет и целият кабинет го е гласувал единодушно, преди да влезе в парламента, припомни Цветанов. Балансът трябва да се търси между първо и второ четене в НС, а да не се стига до конфликт между министрите.   „Трябва действително да се намери този баланс и този консенсус, който както да гарантира спокойствието, но също така да дадем възможност и на тези, които са по-млади, да могат действително да си отпочиват по начин, по който те възприемат почивките – в рамките на закона, разбира се, защото ние не можем да превърнем в една тишина нашите курорти“, каза той.   Според Цветанов в закона трябва да бъдат разписани текстове, даващи правомощия на местните власти заедно с туристическия бранш да решат какъв режим за защита от шума да наложат.   „В някои от курортите да се позволи до 12.00 часа, с един час удължаване, и това да бъде от компетентността на местната власт. Местната власт трябва да играе много по-важна роля във вземането на тези решения“.  ", "date": "2018.06.19", "title": "Цветанов: Да се дадат повече правомощия на местната власт за действия по защита от шума"}
{"url": "http://epicenter.bg/article/Rumen-Petkov--GERB-ima-300-000-zavisimi-dushi-v-administratsiyata/157160/2/0", "text": "ГЕРБ имат 300 000 души в администрацията, които са политически зависими, заяви на пресконференция лидерът на АБВ Румен Петков. Според партията е необходимо ново административно-териториално деление на страната, което да отговаря на променената демографска картина. Структурите на сегашното се използват, за да се назначават на хранилка свои хора, убедени са в партията.   7000 души са заети в изнесените звена на земеделското министерство, даде пример Румен Петков. И добави: \"Няма земна сила, която да ме убеди, че те са ангажирани по осем часа пет дена в седмицата!\"   Неговият извод е, че \"изнесените звена на централната администрация представляват изнесени политически органи\". Една агенция имала 262 изнесени структури - в почти всяка община. И този ресурс се използвал по време на избори. \"Държавата е с разрушена структура. В повече от 50 села няма нито един жител, в хиляда живеят до 50 души\", продължи с примерите Румен Петков.   Затова АБВ предлага да има регионални звена с регионален съвет и регионален управител, които да се избират.   Оптимизиране броя на общините, кметствата и районите в големите градове. В големите градове има пресищане с администрация. Това е политически инструмент за назначаване на близки и съратници, смятат в АБВ.    Бившият зам.-министър на регионалното развитие Иван Аспарухов обърна внимание, че 67 общини не отговарят на критериите за община - да имат население над 6000 души. Тяхното население е под тази цифра.   Само в 9 общини населението е над 100 000, цитира данните на статистиката той.   5256 са общо населените места. В 162 села не живее никой. Според Аспарухов общините са лишени от финансов ресурс, след като вече половината от данъците на физическите лица не остават при тях. И им остава да разчитат единствено на централния бюджет. \"Дълбоко наведени, услужливо усмихнати с разтворени шепи чакат да им се решат проблемите\", описа картината Петков.   България не може да има повече от четири - пет региона, девет области. Това би ограничило политическата метастаза, смята лидерът на АБВ.   Това е наше предложение, искаме да възбудим тази дискусия, за да даде резултат, уточни той.   Румен Петков бе запитан за коментар по вота на БСП за провала в политиката за сигурност. \"Две неща смущават. Първо, много цинично е да ползваш катастрофата с хеликоптера, за да искаш вот на недоверие. Никой не си е позволявал да използва това. Има неща, в които трябва да има мярка. Второ, този вот обезпечава присъствието на г-н Валентин Радев в МВР\", отговори лидерът на АБВ.  ", "date": "2018.06.19", "title": "Румен Петков: 300 000 души в администрацията са зависими от ГЕРБ"}
{"url": "http://epicenter.bg/article/Vezhdi-Rashidov-izvaya-Paisiy-za--Dvora-na-kirilitsata--v-Pliska--snimki-/157179/2/0", "text": "Вежди Рашидов извая паметника на Паисий за Алеята на писателите в „Двора на кирилицата“ в Плиска.   Създателят на културно-историческия комплекс Карен Алексанян лично покани Вежди Рашидов да бъде автор на паметника. Тържествената официалната церемония по откриването се състоя днес, когато честваме деня на Св. Паисий Хилендарски. В алеята на „Двора на кирилицата“ заедно с паметника на хилендарския монах бяха открити и паметниците на Христо Смирненски, Гео Милев и Никола Вапцаров. Техни автори са Красимир Ангелов, Константин Симеонов- Костика и Владимир Киров.   Дарител на четирите паметника е 84-годишната бивша учителка Йорданка Савова от Шумен, известна авторка и краевед. Нейното име е написано под постаментите в знак на признателност пред благородния й жест.   Председателят на парламентарната Комисия по културата и медиите Вежди Рашидов поздрави сърдечно Карен Алексанян и Йорданка Савова за всеотдайната им дейност за популяризиране на българското духовно наследство. Той им връчи почетни плакети на българския парламент с думите: „Възхищавам се на вдъхновението, с което сте се посветили на едно толкова благородно дело, дано да увлечете след себе си нови последователи в името на популяризирането на българската духовност. България има нужда от хора като вас.“   Вежди Рашидов допълни, че не е могъл да откаже да направи паметника на Паисий, защото създателят на „Двора на кирилицата“ Карен Алексанян върши свято дело и прославя нашата азбука, която сплотява славянството. Един арменец ни дава пример как да пазим духовността, допълни Рашидов.", "date": "2018.06.19", "title": "Вежди Рашидов извая Паисий за „Двора на кирилицата“ в Плиска (снимки)"}
{"url": "http://epicenter.bg/article/Radev-v-Bratislava--Ohranata-na-vanshnite-granitsi-na-ES-tryabva-da-e-bezkompromisna-/157182/2/0", "text": "Още в началото на миграционната криза България имаше много по-трезво поведение от много европейски държави. Охраната на външните граници на ЕС трябва да се засили безкомпромисно. Това заяви президентът Румен Радев в Братислава, на съвместна пресконференция със словашкия си колега Андрей Киска, съобщиха от прессекретариата на държавния глава. Българският държавен глава е на официално посещение в Словашката република, където беше посрещнат с тържествена церемония пред Президентския дворец.  Румен Радев и Андрей Киска бяха единодушни, че ЕС се нуждае от единно решение по отношение на миграционната политика.  „Европа най-сетне започна да осъзнава значимостта на тази криза. Всички вече установихме, че политиката на отворени врати е вредна не само за Европа, но тя е вредна особено и за държавите, от които идват мигрантите“, заяви българският президент и уточни, че мигрантите не бива да абдикират от решаването на проблемите в собствените си страни.  Върховенството на закона беше друга тема от разговорите на двамата държавни глави. По думите на президента Радев, както обществото в България, така и в Словакия има интерес от установяване на високи антикорупционни практики. „За нас европейска интеграция означава приемане на европейски модели и стандарти в борбата с корупцията и престъпността“, заяви Румен Радев. Президентът Киска заяви, че България и Словакия трябва да изпълняват задълженията си, произтичащи от членството им в ЕС и НАТО и да са непримирими в борбата с корупцията.  Румен Радев и Андрей Киска се обединиха около мнението, че необходими условия за приемане на европейската валута са прозрачна среда на управление, строг банков надзор и решителни действия срещу порочни корупционни практики. Българският президент изтъкна необходимостта от детайлен анализ и национален план на действие при влизане в Еврозоната.  Словакия може да сподели с България опита си за въвеждане на еврото, подкрепяме ви за влизането в Еврозоната и в Шенген, отбеляза словашкият президент.  По време на срещата Румен Радев изрази интереса на страната ни за последващо задълбочаване на сътрудничеството със Словакия в сферите на автомобилостроенето, туризма, информационните технологии и енергетиката. Енергийният проект „Ийстринг“ е приоритет не само за България и Словакия, а и за ЕС, защото ще позволи диверсификация и обезпеченост на доставките чрез свързване на газопреносната мрежа на Централна, Западна и Югоизточна Европа, заяви Румен Радев.  Като доказателство за добрите отношения между двете страни президентът Киска изтъкна факта, че всяка година 100 хил. словашки граждани посещават България и допълни, че принос за това имат двете директни самолетни линии между държавите ни.  В присъствието на двамата президенти бяха подписани двустранни документи – договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет – Братислава. По думите на Андрей Киска и Румен Радев документите ще дадат нов импулс на сътрудничеството в сферата на образованието и информацията.  По време на срещата двамата президенти обсъдиха и процеса на модернизация на военно-въздушните сили на двете държави. Словашката република, както и България, е в процес на проучване на оферти за закупуване на нови изтребители. В отговор на въпрос за критериите за избор, зададен от словашки журналисти, Румен Радев заяви, че процедурата по покупка трябва да се проведе в условията на прозрачност, обективност и конкуренция, а политиците, които взимат решения, не бива да пренебрегват военната експертиза, защото те няма да са тези, които ще носят риска при полет, а поддръжката и разходите по самолетите ще продължат много дълго, след като те не са вече в политиката.  „Обикновено превес вземат геополитическият критерий и финансовият, но не трябва да забравяме, че цената на покупката е много по-малка от цената, която се плаща за поддържането в течение на десетилетия след покупката на самолети“, заяви президентът.  След срещата си двамата президенти положиха венци на паметника „Порта към свободата“, издигнат в памет на 400 души, убити на границите на Чехословашката социалистическа република в периода 1945-1989 г.  По-късно днес президентът Радев ще проведе срещи с министър-председателя на Словашката република Петер Пелегрини, както и с председателя на Националния съвет Андрей Данко.  В Братислава президентът Румен Радев ще се срещне и с представители на българската общност.  ", "date": "2018.06.19", "title": "Радев в Братислава: Охраната на външните граници на ЕС трябва да е безкомпромисна "}
{"url": "http://epicenter.bg/article/Velizar-Enchev--Dogovorat-mezhdu-Gartsiya-i-Makedoniya-e-istorichesko-porazhenie-za-Balgariya/157190/2/48", "text": "Договорът между Гърция и Република Македония е историческо поражение за България. Сега цялата пропаганда на македонизма ще се обърне срещу нашата страна, заяви пред „Дарик“ бившият посланик на България в Хърватия Велизар Енчев. Името Северна Македония е в наша вреда, защото обхваща и Пиринския край. Вреден за страната ни е и договорът за добросъседство между България и Македония, смята Енчев. Българското правителство е подписало договора, изпълнявайки заръките на западни политици с една единствена цел – Република Македония да влезе в НАТО и ЕС, посочи още Енчев, цитирайки изявление на външния министър Екатерина Захариева. Депутатът Димитрис Каменос заяви, че Гърция се е съгласила на името Северна Македония, защото в замяна ще получи икономически награди. В същото време от изказване на ръководителя на Европейския механизъм за стабилност Клаус Реглинг става ясно, че ЕС се готви да отпусне повече средства на Гърция, за да облекчи дълга й. За разлика от Гърция, България е подписала крайно неизгоден договор с Република Македония, заяви Велизар Енчев: \"Докато в договора между гърците и т.нар. македонци има твърди гаранции за т. нар. античен период в македонската история и конкретни шестмесечни срокове, в договора с България от 1 август миналата година и дума не става като ангажимент от македонската страна за ревизия първо на учебниците по история и литература в македонското средно и висше образование и за премахване на паметниците, които представляват българското културно-историческо наследство. Какво направихме ние? Признахме миналата година македонския език с писмен документ, легализирахме македонизма, помирихме се с него, само защото от Брюксел искат от нас да не пречим на членството на Македония в ЕС и НАТО, както досега това правеха 27-28 години гърците\". Обяснението защо българското правителство е действало по този начин и e подписало договора с Република Македония без достатъчни гаранции, правейки отстъпки, е много просто, посочи Велизар Енчев: \"Г-жа Екатерина Захариева вчера го заяви в центъра на Скопие минути след като имаше разговор с македонския външен министър Димитров. Тя беше достатъчно откровена да заяви, че всъщност ние имаме една единствена цел - колкото се може по-скоро Македония да стане член на НАТО и да започнат преговори за членство в ЕС. Това е била цялата стратегия от миналата година досега, която според мен не е национална стратегия, а антинационална. Аз се надявам този договор между Гърция и Македония да не влезе в сила, дали защото няма да може да мине референдумът в Македония, дали защото гръцкият парламент няма да го ратифицира, тъй като е в наша вреда името Северна Македония, понеже то обхваща и Пиринския край. Няма какво да се лъжем\". Гръцкият депутат Димитрис Каменос, който напусна партията си „Независими гърци” след като се разграничи от нея, подкрепяйки вота на недоверие към правителството на Ципрас, заяви, че Гърция се е съгласила на името Северна Македония в замяна на икономически награди, които са й обещани. Междувременно заместник-председателят на ЕК и комисар за еврото Валдис Домбровскис заяви, че Гърция ще се нуждае от надежден пакет мерки, който да й помогне да се справи с прекомерния си дълг. А от изявление на ръководителя на Европейския механизъм за стабилност Клаус Реглинг става ясно, че Европейският съюз предлага да отпусне повече пари на Гърция в опит да освободи Атина от дълговете й. На 21 юни на среща на финансовите министри на еврозоната Гърция се надява да договори с международните кредитори финансова помощ, като част от споразумението за излизането й от спасителната програма.", "date": "2018.06.19", "title": "Велизар Енчев: Договорът между Гърция и Македония е историческо поражение за България"}
{"url": "http://epicenter.bg/article/Neno-Dimov-se-chudi-zashto-kazusat--Pirin--e-tolkova-interesen/157195/2/0", "text": "„Не мога да разбера защо казусът „Пирин” е хипер интересен при положение, че имаме сериозни проблеми като замърсяването на въздуха, които са световни проблеми”, каза екоминистърът Нено Димов пред БТВ.   По думите му всеки подобен проблем тръгва от разрешаването му на местно ниво. „Като говорим за плаж Болата, за Генерал Тошево, за Банско – местната общност трябва да има ясен приоритет. Ние се съобразяваме с тях”, поясни Димов.   Преди време главният прокурор се намеси в казуса „Пирин”, като препоръча премиера да промени концесионния договор за ски-зона Банско и да следи фирмата да спазва площта по споразумението, която е надхвърлена с над 65 хектара.   Според Димов безспорно трябва да се върви в тази посока и да екоминистерството да се съобрази с прокуратурата. „Рано е да се говори за наказания и санкции, защото трябва да видим какво точно е констатирала проверката на прокуратурата”, допълни Димов.     „Корал е извън юрисдикцията на Министерството на околната среда и водите, то се следи от министерството на туризма”, заяви Нено Димов. По думите му отговорността да се отразят дюни в кадастъра е на регионалното министерство.", "date": "2018.06.19", "title": "Нено Димов се чуди защо казусът „Пирин“ е толкова интересен"}
{"url": "http://epicenter.bg/article/Filip-Gunev--Ne-e-vazmozhno-zatvaryane-na-vsichki-vanshni-granitsi-na-ES/157196/2/0", "text": "Не е възможно затваряне на всички външни граници на ЕС срещу миграцията, както поиска премиерът Бойко Борисов. Това каза пред БТВ бившият зам.-министър на вътрешните работи и консултант по миграционни въпроси Филип Гунев.   Пред депутатите от европейските национални парламенти Бойко Борисов предложи вчера мигрантите да минават само през граничните пунктове на държави, които искат да ги интегрират. „Това, което той има предвид, че в България ние успяхме да затворим донякъде границата, няма как да се случи на водните граници, на морските граници, най-вече по правни и юридически причини, които биха предполагали европейските държави да суспендират един куп международни конвенции, от които те да се разграничат”, обясни Гунев.   \"Това, което мисля, че Борисов иска да направи, което е смислено, той вижда, че вишеградците са абсолютно крайни. Те казват – ние никакъв компромис не искаме, никакъв компромис, за да се съгласи Европа на единна работеща политика за убежище.   Това, което Борисов иска, е да им предложи – ок, вие ще се съгласите на някакъв вариант за убежище, защото те последните няколко месеца са измислили по време на българското председателство работещи варианти, които практически не застрашават с много мигранти вишеградците, но те са абсолютно несклонни и за малки отстъпки, т.е. дори няколкостотин мигранта годишно да се предполага, че ще дойдат при тях, те са политически в някаква крайност, където никакъв компромис не искат\", каза още експертът.   Той това, което си представя, че ще направи, е да им предложи пълно затваряне на границите, а пък те да се съгласят на този нов ред за убежище и по този начин, този нов ред, какъвто и да е той, понеже границите са затворени, няма да им доведе никакви мигранти, но това няма как да стане, допълни Гунев.   Политическата ситуация става по-сложна след изборите в Австрия и Италия, каза Гунев. „Нещото, за което Борисов е прав и там могат да решат да вземат някакви следващи мерки е, че Европа продължава да бъде някакъв разграден двор. Това, че продължават да влизат стотици хиляди практически безконтролно, защото за миналата година от тези 450 000, които са поискали убежище, по-малко от половината са били засечени по границите, т.е. те нито са били регистрирани, нито са били залавяни. Просто се появяват в Германия и искат убежище”.", "date": "2018.06.19", "title": "Филип Гунев: Не е възможно затваряне на всички външни граници на ЕС"}
