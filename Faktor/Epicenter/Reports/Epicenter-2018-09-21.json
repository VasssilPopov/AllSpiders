{"url": "http://epicenter.bg/article/Borisov-naredi-otstranyavane-na-darzhavni-sluzhiteli-i-eksperti--opisani-v-zhurnalistichesko-razsledvane/164098/2/0", "text": " Това съобщиха от правителствената информационна служба.   МВР и Комисията за противодействие на корупцията и отнемане на незаконно придобитото имущество (КПКОНПИ), с копие до изпълнителния директор на Изпълнителна агенция \"Одит на средствата от ЕС\".    ", "date": "2018.09.21", "title": "Борисов нареди отстраняване на държавни служители, описани в разследването на задържаните журналисти"}
{"url": "http://epicenter.bg/article/Rosen-Zhelyazkov--Istoriite-za-afera-mezhdu-men-i-Rumyana-Bachvarova-datirat-ot-godini/164038/2/0", "text": "Това каза в сутрешния блок на БТВ новият министър на транспорта Росен Желязков.   До вчера бях председател на Комисията по регулиране на съобщенията (КРС) - независим орган с 5-годишен мандат. Казват, че това са комфортни позиции. Лесно избрах да напусна зоната на комфорт, когато аргументите, с които те убеждават, са силни, обясни Желязков. По думите му секторът е тежък, защото включва не само транспорт, но и информационни технологии, които преди години са били към други институции.   Желязков е на мнение, че Ивайло Московски беше много добър министър и си тръгва след много голяма лична и обществена трагедия. \"Познаваме се и сме работили заедно над 10 години.\"   На въпрос колко разбира от транспорт, Росен Желязков отговори: \"Разбирам от мениджмънт и от човешки ресурси. Ролята на министъра не е да е най-добрият специалист, а да мотивира и убеждава.\" Не мисля, че в министерството има пожари за гасене, има нужда от по-добра организация, но това е екипна работа, каза още Желязков. Той уточни, че до този момент не му е предлаган министерски пост.   По повод изявленията на Волен Сидеров, че имало знаци, че Румяна Бъчварова саботира премиера, Желязков каза, че тя е началник на политическия кабинет на министър-председателя, ако той не знае с какъв човек работи, кой друг да знае. Ден преди това самият Борисов обясни по повод слуховете за връзка между Румяна Бъчварова и Росен Желязков: \"С Росен Желязков дойдоха да се консултират с мен как да реагират. В България все повече се случва една фалшива новина да се подеме от медиите, да се ретранслира и това става модел на поведение  на политиците. Те не живеят заедно, имат си семейства, тя стана баба, гледа бебе, ако го прочетат семействата им, как ще се почувстват.\" Росен Желязков обясни пред Би Ти Ви, че първата информация за афера между него и Румяна Бъчварова се появява, когато тя стана вътрешен министър. \"Тогава жълти и кафяви  издания написаха, че тя живее с подсъдим. Тогава тя беше центърът на уязвимост. Сега са опити за разкалване, за сензационност. Никой в публичната сфера не е застрахован от това да го замерят с клевети и невярни твърдения\", каза министърът. След това се пошегува, като обясни как предния ден Би Ти Ви, докато са говорили за Румяна Бъчварова, са показали негова снимка с Елена Поптодорова. \"И с нея нямам връзка\", каза Желязков. \"С Румяна съм работил 4 години в първия мандат на кабинета - тя като началник на кабинета, аз - като главен секретар. Работихме много добре, което рядко се случва при тези две позиции в кабинетите - двамата да работят, без да си навлизат в териториите. Сега не сме коментирали темата с аферата, това е претоплена манжда\", каза още Желязков.   \"Не искам да коментирам темата \"Костинброд\". Това е затворена страница за мен. Няма желание за реваншизъм. Преминал съм през всички съдебни нива и там истината е казана и доказана\", обяви новият транспортен министър.   \"Не мога да кажа дали съм доволен от шефа на БДЖ. Не съм разговарял с него. Тепърва ще се срещам и провеждам разговри с мениджърския екип. Не мога да говоря сега за кадрови промени. Към 2009 година БДЖ е имало 900 млн. лева задължения, които сега са изплатени. Не мисля, че можем да говорим за съсипия в това положение. Проблеми в БДЖ има и решението им е един от основните приоритети на кабинета в сектор \"Транспорт\". Другият е концесията на Летище \"София\". Лично мое желание и цел да се справя с проблема на безопасността по пътищата. Ивайло Московски свърши много работа и се надявам да я продължа\", каза Желязков.   \"Свиря на китара всеки ден, надявам се да съм най-добрият музикант сред министрите. Някои хора въртят броеница, аз свиря на китара. Понякога е и срещу стреса\", сподели новият министър на транспорта.    ", "date": "2018.09.21", "title": "Росен Желязков: Историите за афера между мен и Румяна Бъчварова датират от години. Калят ни!"}
{"url": "http://epicenter.bg/article/Mladen-Marinov-/164039/2/0", "text": "\"Не съм говорил с конкретен човек за поста на главен секретар. Сондирал съм мнения. Но има длъжност заместник-главен секретар. В момента той изпълнява функциите на главен секретар. Това е Георги Арабаджиев\". Това заяви за сутрешния блок на Нова телевизия новият вътрешен министър Младен Маринов. \"Притесняват ме големите очаквания, които ме карат да се мобилизирам и да се покажа във върхова форма\", призна той в първия си ден на висшия държавен пост. В четвъртък президентът Румен Радев отправи критики към номинацията на Маринов за министър, като заяви: \"Просто е парадоксално: премиерът маха министър на вътрешните работи заради мърлявата работа на полицията, както той се изрази. А по закон тази мърлява работа се планира, организира, ръководи и контролира от главния секретар на МВР, който пък съответно, заради тази мърлява работа, се предлага за министър. Аз не го разбирам това”. Маринов коментира това изказване с думите: „Всеки има право на мнение и на оценка. Но аз стъпвам на фактите.   След милиционерското училище в Пазарджик веднага започнах работа в МВР. Това са 28 години в системата. Аз не съм се занимавал с нищо друго. Семейството ми винаги ме е разбирало. Дъщеря ми е на 23, синът ми на 18 - добри деца. Дефицитът, който съм създал с отсъствието ми вкъщи, съпругата ми го е компенсирала.\", споделя той.   \"Сега още повече ли ще липсваш от вкъщи?\", това на шега ме пита жена ми, когато коментирахме новия ми пост. Тази позиция има ограничения на личната свобода.\", разказва Маринов.   \"С премиера всяка сряда се правят оперативки. Аз това предложение го приех като продължаване на работата в екипа. Не мога да откажа предложението на Борисов\", обяснява той. \"При предложението, което ще се направи за главен секретар на МВР всичко ще бъде по законов път. Искам да встъпя в длъжност, да направя съответните анализи и тогава да предприема действия. Няма договорка да съгласуваме с Обединени патриоти поста. Нямам срок за назначаване на главен секретар. Не съм говорил с конкретен човек за поста. Сондирал съм мнения. Има длъжност заместник-главен секретар. В момента той изпълнява функциите на главен секретар. Това е Георги Арабаджиев\", категоричен е новият вътрешен министър.   ", "date": "2018.09.21", "title": "Младен Маринов: Притесняват ме големите очаквания към мен"}
{"url": "http://epicenter.bg/article/Lyubomir-Kyuchukov--Pozitsiyata-na-Balgariya-za-podkrepa-na-Ungariya-e-neyasna-i-neednoznachna-/164056/2/0", "text": "Позицията на България за подкрепа на Унгария в спора ѝ с Европейския съюз е неясна и нееднозначна, което води до поява на негативни коментари. Това каза за сутрешния блок „Добро утро, България“ на Радио „Фокус“ Любомир Кючуков, директор на Института за икономика и международни отношения и бивш зам.-министър на външните работи.  Според дипломата от кариерата обединението на континента се е състояло институционално, но не и в съзнанието на хората. Продължава да се говори за Изтока и Запада като две различни неща, което се отразява и в политическите действия, смята той.  “Ако трябва да говорим за най-дълбокия раздор, който в момента се решава и на когото е израз това гласуване, то е в крайна сметка накъде върви ЕС? Дали ЕС върви към задълбочаване на интеграцията, или ще направи стъпка назад към повече правомощия за националните държави. Редица от тях търсят връщане назад - оформяне на ЕС в посока един по-хлабав общ пазар с по-малко ангажименти в останалите сфери. Едно връщане назад би било довело до много сериозни проблеми във функционирането на всички институции. Точно тук е голямото противоречие, което независимо от всички усилия, които се правят, за момента не е намерило своя нееднозначен отговор” коментира Любомир Кючуков.  Той отбеляза, че следващите избори за Европейски парламент ще бъдат екзистенциални.  ", "date": "2018.09.21", "title": "Любомир Кючуков: Позицията на България за подкрепа на Унгария е неясна и нееднозначна "}
{"url": "http://epicenter.bg/article/Borisov--Kato-pravitelstvo-shte-zastanem-zad-Orban--Ninova-i-Radev-da-me-obvinyavat--e-naglost--VIDEO--/164060/2/48", "text": "ГЕРБ са последователни в подкрепата си за Унгария за разлика от левицата. Нинова и Радев да ме обвиняват, когато техните евродепутати са гласували срещу Орбан, е наглост и нахалство. Това заяви премиерът Бойко Борисов след неформалната среща на върха в Залцбург, предава бТВ.  Срещата приключи с опит да се сближат позициите по два основни въпроса – спирането на мигрантския натиск и брекзита, който трябва да се случи на 29 май догодинаПо първия въпрос ще има среща на върха с Египет, за да се постигне със Северна Африка споразумение за недопускане на мигранти подобно на споразумението с Турция. Не всички държави обаче одобряват разширяването на „Фронтекс” и виждат опасност за суверенитета си.  Преговорите с Великобритания продължават и през октомври, за да се реши въпросът с ирландската граница и икономическото сътрудничество, което според председателя на Европейския съвет Доналд Туск няма да проработи във варианта, предложен от Тереза Мей. Ако се постигне съгласие, ще има среща на върха през ноември за окончателното оформяне на споразумението за излизане на Обединеното кралство от съюза.  Особеното при неформалните срещи на върха е, че те не приключват с декларации и конкретни документи а служат за оформяне на политики след консултации. Дали тази среща е послужила за сближаването на позициите по тези спорни за съюза въпроси предстои да видим в следващите месеци.  На срещата на върха не се обсъждаха санкциите срещу Унгария, но българската позиция в подкрепа на страната стана повод премиерът Бойко Борисов да отговори на критиките на президента и опозицията. Борисов отново обясни, че позицията за Унгария има само морална, а не правна стойност и посочи, че ГЕРБ са последователни в подкрепата си за Унгария за разлика от левицата.  \"Това, което сме казали, ние сме го доказали. Нали разбирате, едното е голи приказки от страна на президента и Нинова, а ГЕРБ в лицето на моите шест евродепутати са действие. Те са вдигнали ръка срещу санкциите за Унгария. На Радев и Нинова партията, евродепутатите, са гласували против Орбан и Унгария. И същите тези хора обвиняват мен. Е, това е наглост, това е нахалство, това минава всички граници\", заяви ядосан Борисов.  Премиерът разказа и че е обяснил на коалиционните партньори ситуацията около подкрепата за Унгария.  \"Много уважавам и г-н Симеонов, и г-н Каракачанов. Снощи след 23.00-24.00 ч., когато видях, че след г-жа Нинова веднага и те се изказаха в две агенции, се обадих и казах кое налага след 22.00 часа да се дават интервюта. Втори път, вие самите говорите, че е хубаво да се обсъжда нещо преди да го изпляскате пред медиите, в същото време правите обратното. Защо не ми се обадихте, да ме питате? Ние вчера на оперативното заседание сме взели решението, целият кабинет го е подкрепил, че ако някога, когато се задейства процедура, ние като правителство ще застанем на страната на Виктор Орбан“, заяви още министъа-председателят.  Той отговори и на критиките на Радев и на коалиционните партньори относно назначенията на нови министри. Борисов призова президента да коментира назначенията в правителството, когато си направи партия и спечели властта. Защити и избора на Росен Желязков за министър на транспорта, като опроверга спекулациите, че зад тази номинация стои шефа на кабинета му Румяна Бъчварова.  Премиерът отрече слуховете, че Желязков и Бъчварова живеят заедно: „С Росен Желязков дойдоха онзи ден да се консултират с мен как да реагират, защото това са абсолютни лъжи, които се тиражират за тях… Те нито живеят заедно, имат си семейства, тя стана баба скоро. Бебе гледа и това, като четат семействата им, е страшно потискащо”.  ", "date": "2018.09.21", "title": "Борисов: Като правителство ще застанем зад Орбан. Нинова и Радев да ме обвиняват, е наглост (ВИДЕО) "}
{"url": "http://epicenter.bg/article/Korneliya-Ninova--Borisov-izlaga--che-evrodeputatite-ni-sa-glasuvali-za-sanktsiite-sreshtu-Ungariya-/164062/2/0", "text": " Това каза пред журналисти в парламента лидерът на БСП Корнелия Нинова, предаде репортер на Агенция „Фокус“.  „Ние имаме четирима евродепутати, от които само един - Сергей Станишев е гласувал „за“ санкции срещу Унгария“, заяви тя.   призова Нинова. „Ева Майдел като негов депутат се е въздържала“, посочи тя. „В този случай най-важното е как България ще представи позицията си в Съвета. Там може да се налага вето и да се спре този процес. Думата има единствено министър-председателят Бойко Борисов“, обяви Корнелия Нинова. „От неговите досегашни изявления разбираме, че едно говори в България, а друго там“, коментира тя.  . Не се притеснявам да кажа тази дума директно“, заяви лидерът на левицата.  „Вчера го направи, замълчах. Днес отново го повтаря“, обяви Нинова и призова за придържане към истината. В отговор на въпрос вижда ли проблеми с демокрацията в Унгария и какви мерки трябва да се вземат Корнелия Нинова посочи: „Във всички държави, в които има проблеми с демокрацията трябва да се вземат мерки. Според мен мярката не е отнемане на глас, защото това води до разделение и разпад на Европа, а не до обединена и силна“.     „Борисов излъга, че евродепутатите ни са гласували за санкциите срещу Унгария. Гласували са двама депутати от БСП. Сергей Станишев - за” и Момчил Неков - “против”. Само че те двамата нямат право да участват в Съвета, където единствено министър-председателят може да изразява позицията на България. А нея вече я чухме - у нас подкрепя г-н Орбан, в Европа подкрепя каквото кажат началниците“.   Припомняме, след заседанието на кабинета на 19 септември двама вицепремиери и един министър поискаха Министерския съвет да започне процедура по изготвяне на позиция на Република България. Позицията на страната ни да се представи пред съответните формати на Съвета на Европейския съюз, в които да се отрази, че България не подкрепя предложението на Европейския парламент за започване на процедура срещу Унгария по чл. 7 от Договора за Европейския съюз.  Вицепремиерите са Красимир Каракачанов, Валери Симеонов. Те заедно с министър Нено Димов настояват за официална позиция на България срещу санкциите към Унгария.  ", "date": "2018.09.21", "title": "Корнелия Нинова: Борисов излъга, че евродепутатите ни са гласували за санкциите срещу Унгария "}
{"url": "http://epicenter.bg/article/Mika-Zaykova--Na-nemskite-pensioneri-ne-sa-im-problem-tsenite--a-sigurnostta--/164066/2/0", "text": "Пенсионери от Западна Европа, заселили се у нас, масово започват да напускат страната ни. \"Дойче Веле\" разказва историята на немско семейство, което отчита като голяма грешка решението си да се премести в България. Причината е поскъпването на живота и непрестанните набези на крадци в добричкото село Могилище, където са се заселили преди повече от 10 години.   Преди години Ралф Ешки и съпругата му Бернадет напускат Германия и се преселват в България. Купуват си голям имот на изгодна цена и решават да прекарат старините си там.   \"У нас вече не е най-евтино. На немските пенсионери не са им проблем цените, а сигурността. В България нямаш защита от грабежи. Пенсионерите в развитите икономики предпочитат да отидат на чисти, красиви, спокойни места. Сегашните пенсионери от Европа са идвали в България в миналото, когато положението е било съвсем различно. Чуждестранните пенсионери може да се върнат в страните си, но ние няма къде да ходим. Липсват институции. Това държава ли е?\", отбеляза финансистът Мика Зайкова.   Според журналиста Владислав Прелезов тези, които идват в България, особено от Западна Европа, са тотално излъгани.   \"На много места липсва канализация, инвестиции, инфраструктура, сигурност, електричество. Тези хора са свикнали да живеят по коренно различен начин. Минималната пенсия в Германия стана 450 евро, което е напълно недостатъчно. Разликата между Източна и Западна Германия е все още очевидна\", посочи той в \"България сутрин\".   По негови думи, ако се настанят няколко европейски семейства в някое село, пейзажът ще се промени. \"Ще са усмихнати, ще се опитат нещо да подобрят. У нас да кажеш на някого добро утро, без да те познава, е проблем\", обобщи той пред Bulgaria ON AIR. ", "date": "2018.09.21", "title": "Мика Зайкова: На немските пенсионери не са им проблем цените, а сигурността! "}
{"url": "http://epicenter.bg/article/Valentin-Radev--Noviyat-glaven-sekretar-na-MVR-tryabva-da-pritezhava-kachestvata-na-Mladen-Marinov/164068/2/0", "text": "Новият главен секретар на МВР трябва да притежава качествата на Младен Маринов, поне трима стават за поста. Това каза пред журналисти народният представител от ГЕРБ Валентин Радев, предаде агенция „Фокус“.   На въпрос какви качества трябва да притежава новият главен секретар на МВР, Радев отговори: „Като Младен Маринов. Те ще си го изберат кой да бъде, смятам, че поне трима стават за тази позиция. Единият според мен е Ивайло Спиридонов, другият е Христо Терзийски. Но кой точно ще бъде, Младен ще си реши“.   Попитан как се чувства като депутат, Радев отговори: „Малко по-спокойно. Но всичко е като на терена – като играеш сърцато е без значение дали побеждаваш или падаш. Това съм се старал да правя винаги\". Той посочи, че ще се върне и в Комисията по отбрана в парламента.   „Всякак ще помагам на новия министър. Той беше всеки понеделник на оперативка и знае всичко относно работата“, каза още Радев.   Той посочи, че промените в Закона за движение по пътищата предстои да бъдат пуснати за обществено обсъждане и посочи, че това е една малка революция.   „Ако регистрациите отидат към Министерството на транспорта, ние взимаме контрола, което е правилно. Това много сме го обсъждали с Московски и с премиера, тъй като и него се опитахме да го въвлечем да ни помогне. Защото това има вътрешна съпротива и от едното, и от другото министерство. Но такава е международната практика и ако успеем да го направим, ще бъде много по успешно“, каза още  Радев.  ", "date": "2018.09.21", "title": "Валентин Радев: Новият главен секретар на МВР трябва да притежава качествата на Младен Маринов"}
{"url": "http://epicenter.bg/article/3-godishno-dete-sgazi-zhena--kolata-tragnala-v-dvora/164042/3/0", "text": "Около 18.55 часа на 20 септември 2018 г. в 01 Районно управление на МВР-Благоевград е получен сигнал за това, че в частен двор в село Долно Лешко, община Благоевград е станало пътнотранспортно произшествие.   При инцидента 3-годишно момче, влиза незабелязано в лек автомобил „Тойота Корола“, паркиран в двора с неработещ двигател, с оставен ключ на контакта и поставен на скорост. То е завъртяло контактния ключ и запалило автомобила, в резултат, на което колата потегля и блъска баба му  - 63-годишна жена от Благоевград.   Това съобщиха от ОДМВР-Благоевград. В резултат на инцидента 63-годишната жена е починала на място. За случая е уведомена Окръжна прокуратура-Благоевград.  ", "date": "2018.09.21", "title": "3-годишно дете подкара кола и сгази баба си"}
{"url": "http://epicenter.bg/article/Predlozhenie-ot-KEVR--Parnoto-poskapva-mezhdu-2-i-9--ot-oktomvri-/164071/4/0", "text": "Държавната комисия за енергийно регулиране предлага повишаване на цената на парното между 2 и почти 10%. Това става ясно от доклада, който предстои да се обсъди следващата седмица. За тока обаче поскъпване не се предлага, съобщава бТВ.  За София повишението на парното е 8 на сто. Най-сериозен ще е скокът на цената на парното в Пловдив – 9%. В Плевен и Бургас топлоенергията трябва да поскъпне с по 5 на сто, а във Варна – с 2%.  Това са цените, които след окончателно одобрение ще действат от октомври.  През настоящото тримесечие обаче комисията вече одобри една стъпка за по-високи цени, така че натрупано ефектът върху сметките ни ще е по-висок.  ", "date": "2018.09.21", "title": "Предложение от КЕВР: Парното поскъпва между 2 и 9% от октомври "}
{"url": "http://epicenter.bg/article/Mirela-Kostadinova--Malkiyat-Hristo-Smirnenski-byagal-ot-zabavachnitsata/164059/11/105", "text": "Един от големите ни поети Христо Смирненски, автор на стихотворенията „Братчетата на Гаврош“, „Жълтата гостенка“, „Цветарка“, „Уличната жена“, „Глад“ и др., се ражда на 17 септември 1898 г. в гр. Кукуш. През тази година се навършват 120 години от рождението му. Едва четиринадесет годишен пристига в София при дядо си. Баща му Димитър Измирлиев бил активен участник в революционните комитети на Гоце Делчев. Майка му Елисавета се грижила за четирите си деца и къщата.   Шест годишният Христо бил дребничък на ръст и слаб, но жив и весел. Лесно завладявал сърцата на останалите деца и възрастните с подкупващата си усмивка и шеговитост. Закачал се с тях и хората виждали, че не могат да му се сърдят. Тичал в двора на бащинината къща с махленските палавници и им измислял прякори. Катерел се по старата слива, люлеел се и пеел. После бягал, когато направи някоя пакост. Криел се зад цветята, които посадила баба му. Вечер ѝ помагал заедно с братята си, за да ги полее с вода от дълбокия кладенец.  , спомня си сестрата на поета Надежда Измерлиева.   Вечер малкият Христо разглеждал детски картинки. Нареждал карти за игра. Но най-много обичал приказките. Любимите му, които му разказвала баба Марча, майка на баща му, били: „Тримата братя и ламята“, „Пепелаш Мара“ и „Пашам Стафидка“. За тези отминали дни разказва в спомени брат му Тома Измирлиев:   Това бе една наивна, импровизирана фантастична детска поемка без рими и ритъм, без начало и край. Оттогава всеки ден се повтаряше това. Всичко каквото чуе, всичко каквото научи или преживее през деня, преплетено със силно развитата му детска фантазия, се преобръщаше в наивна своеобразна песенчица и от клоните на някое дърво в градината се разнасяше из цялата махала.   Бащата Димитър също разказвал приказки на децата си. Малкият Христо ги украсявал така, че съседките, които го слушали се заливали от смях. Майка му нежно римувала думите от „Рибка златоперка“.   Христо лесно запаметявал поговорките и пословиците на баба си – „Бясна коза – прясна рана“, „На теб хатър – на мен кахър“, „Карай лудо – по-лудо“, „Мързелива жена – тежка работа“. Не свършвали разказите, басните, гатанките и пословиците на баба Марча. Тя сякаш ги вадела от вълшебна торбичка…   По-късно, щом Христо научил буквите, заедно с брат си Тома, четяли заедно „Царският син и просячето“, „Младият лорд Фаунтлерой“, „Оливер Туист“, детски списания и книги. Любими му били романите на Майн Рид.   Бъдещият писател не желаел да ходи на забавачница, но родителите му настоявали. Баба Марча няколко пъти завела Христо в детското заведение, но той бягал и се връщал у дома, преди старицата още да прекрачи прага на къщата. Забавачницата се намирала при черквата „Св. Атанас“ в Кукуш. В нея работели по Фрьобеловата метода. Наблягало се на рецитиране на стихове, разказване на приказки, линейно рисуване, гимнастически упражнения, маршируване. Малкият Христо не искал и да знае за новия метод на германския педагог Фридрих Фрьобел.   Постепенно свикнал. Учителката в забавачницата му била братовчедка – Невена Измирлиева. Детето растяло будно, заучавало стихотворения, песнички, диалози и приказки – „Мишки, мишлета, проклети“, „Лежи, спи, зайченце в ямата“, „Тъй гукат гълъбите“, „Гълъбче сивичко“. Научил наизуст много уроци, песнички и стихотворения, но най-често рецетирал „Пребито псе“ от Иван Вазов. Рецетирал го с чувство и нажалени очи, качен на върха на висока „трънкослива“ в градината. Вечер, след забавачницата, Христо събирал братовчедите си и махленските деца и давал театро.   Обичал много животните – имал бяло кученце на име Бальо. В семейството наричали малкият Христо с името на любимото му животинче. Отглеждал и два керкенеза, птици които тогава се срещали в Кукуш и приличали на ястреби. Хищниците носели имената Кирчо и Кирана. Христо ги хранел с месо, хляб и остатъци от софрата. С часове бъдещият поет се занимавал с Бельо и керкенезите.   През една пролет на плодно дърво в градината, свила гнездо малка пъстра птичка. Измътила своите малки. Но един ден се случила беда. Сивият котарак уловил птичката. Баба Марча подгонила котарака с мотовилката. Той се изгубил в зимника. Христо заплакал с глас. Тогава седнал на старата стълба, нарисувал сливата с гнездото на птичката и разказал върху лист хартия случката с котарака. Това бил един от първите му опити в писането.   Малкото момче забелязвало всичко около себе си, когато ходело на разходка - „гущерова дупка“, „кучелаево място“, „птичено гнездо“…   Детето помагало в сладкарницата на баща си. Чистело орехи, бадеми и лешници. Скълцвало захар за други сладки изкушения. После Димитър Измирлиев правел бадемови бонбони и баклави. След вечеря, децата му бързали да загребат с лъжички останалия сироп по празните тепсии. За Великден бащата изработвал големи захарни яйца, които украсявал с цветчета. През пролетта бъдещият поет също не оставал без работа - почиствал дръжките и костилките на вишните, от които се приготвял ароматен вишнов сироп и сладко. Или пък старателно белел портокалови корички…   Христо помагал и на баба си при отглеждането на копринени буби. Късал черничеви клони, също нижел тютюн. През летните горещи дни, седнал под сянката на някое дърво в градината, с братовчедите си, чукал и белел ядки от кайсии и зарзали. После малчуганите ги продавали на търговците, за да спечелят някоя пара. Христо скоро загубвал интерес от работата. Покатервал се на смокинята, берял узрели плодове, похапвал и носел на останалите. Събирал дърва, ходел на реката, за да лови пъстърва, а понякога пасял овцете.   Щом дошло време за училище, даскалите не искали да го вземат ученик, защото е малък. Христо настоявал и молел. Учителят му по-късно казва:   Уроците си подготвял с децата от махалата с малко усилия. Майка му също помагала, изпитвала го по любимите си предмети – история и география. Бащата насърчавал децата си да четат книги.   Христо нямал масичка върху която да пише, използвал едно от стъпалата на дървеното стълбище. А после заедно с приятели отново отивал, за да помага в сладкарницата на баща си. За награда хлапетата получавали по шепа бонбони.   Малкият Христо рисувал добре, дарба която не успява да развие до край. Братовчедка му Райна открила поетичната му дарба. Един ден забелязала, че той не внимава в урока. Нарисувал е в тетрадката си клонче с птичка. Под него детската ръка е написала не лошо стихотворение. Привечер занесла листчето на майка му.  , категорична е тя. Вуйчо на Христо бил Владимир Попанастасов, който е поет и хуморист.   След години Христо Смирненски много обичал децата. Той сам останал завинаги дете. Голямо, добродушно, незлобливо дете… Животът не го дарява със собствено. Вероятно заради ранната му смърт на 18 юни 1923 г. ", "date": "2018.09.21", "title": "Мирела Костадинова: Малкият Христо Смирненски бягал от забавачницата"}
{"url": "http://epicenter.bg/article/Ognyan-Minchev--Balgarskiyat-natsionalen-interes-iziskva-da-vodim-balansirana-politika-spryamo-Ungariya/164061/11/0", "text": "Продължава острата полемика за това каква трябва да бъде позицията на България по отношение на Унгария. Премиерът Борисов заяви в Залцбург, че когато трябва, българското правителство ще застане зад Будапеща и няма да позволи да бъде отнет гласът на Унгария в ЕП.   Публикуваме коментара и на политолога Огнян Минчев.   Независимо от това дали начело на българското правителство е Бойко Борисов или някой друг, българският национален интерес не предполага да заемем позиция категорично в полза на Орбан и новите консерватори на Европа, или в подкрепа на Макрон, Меркел и силите на либералното статукво в Европа.  Българската позиция трябва да бъде балансирана и да обръща внимание на нюансите в развитието на този, все по-очевидно дългосрочен конфликт.  България има общ интерес не само с Унгария, но и с другите централно и източноевропейски страни в нежеланието си да приеме големи групи от мигранти, третирани от големите европейски страни като бежанци.  Преразпределението на мигрантите по квоти - каквото изискване имат лидерите на Германия, Франция и на ЕК - означава задължение за България да приеме на първо време 60 000 души, а след това да поема квота от новите мигрантски потоци, добрали се до европейска територия. Преобладаващите обществени настроения у нас са против приемането на големи групи мигранти и съгласието с Брюксел, Париж и Берлин би довело до сваляне от власт на всяко българско правителство. Затова ние имаме общи интереси с Вишеград и другите страни от европейския изток.  В същото време, ние не бива да забравяме, че позицията на България в ЕС чувствително се различава от тази на Вишеградските страни. Ние сме най-бедната страна в ЕС и сме разположени в неговата крайна югоизточна периферия. За нас, разбира се, европейските фондове за развитие са възможност, от която не можем да се откажем, колкото и корумпирани да са моделите на тяхното оползотворяване. Но българската позиция има определена специфика далеч не само заради евентуалната опасност да изгубим тези пари, ако подкрепим открито Орбан и съседите му. Вишеградци са вътрешноевропейски страни, които не са застрашени от маргинализация в рамките на един променящ се ЕС. За разлика от тях България - не само поради бедност, корупция и неефективни институции - е застрашена да остане в една само номинално принадлежаща към ЕС периферия, ако планове за ЕС на различни скорости като този на Макрон тръгнат да се реализират.  Нямаме никакъв интерес да останем пето колело на съюза, в каквото според плана Макрон би се превърнала югоизточната периферия на континента. Ако това се случи, последствията за България ще бъдат драматични и неприемливи - в стопански, геополитически и институционален план. Затова ние трябва внимателно да си сътрудничим с всяко едно статукво в ЕС и големите европейски страни, за да имаме шанс да останем относително пълноценен член на съюза. България трябва внимателно да калкулира своите позиции спрямо всяка разделителна линия в ЕС и да внимава да не изпадне в позиция на неудобна маргинализация спрямо основните групи по интереси, които се намират в разрастващ се конфликт. Някой ще каже - чакай бе, ами нали трябва да служим на европейските ценности. Трябва, трябва да служим - на дългосрочните европейски ценности и на дългосрочните ни национални интереси в рамките на Европа. Това, че няма да подкрепим категорично нечии текущи партийни ценности или политически претенции не е болка за умиране. В политиката има принципи, има и интереси.  От баланса между двете зависи успехът на всяка конкретна политика - включително в Европа.", "date": "2018.09.21", "title": "Огнян Минчев: Българският национален интерес изисква да водим балансирана политика спрямо Унгария"}
{"url": "http://epicenter.bg/article/Pirova-pobeda-ili-otlagane-na-voynata-v-Idlib-e-dogovorkata-v-Sochi-/164044/7/0", "text": "Руският президент Владимир Путин и президентът на Турция Реджеп Ердоган се срещнаха на 17 септември в Сочи, където постигнаха споразумение, съгласно което няма да има военна операция в Идлиб.   Евентуална атака от страна на силите на Асад в Идлиб с подкрепата на Русия и Иран се тълкуваше като причина за нова хуманитарна катастрофа и бежанска вълна.   Тъй като постигнатата договорка спря операцията на Русия и атаката на Асад, тя се възприема като постигнат „успех“.   Но дали това е „успех“, дори да е частичен? Или е „отложена война“, в резултат на която цената ще бъде платена от Турция? Или е „пирова победа“?   Отговорите на тези въпроси ще станат ясни от събитията, които предстоят следващия месец.     Постигнатата договорка в Сочи включва четири основни точки, доколкото става ясно от публично огласената информация.       Формулата, според която Идлиб ще бъде демилитаризирана зона в периметър от 15 – 20 километра, която граничи с контролираните от Русия и Асад територии отменя риска от бунтове или сблъсъци срещу тях.   Така Турция ще бъде „жандармерията“ и гарант за сигурността на Русия и Асад в региона на Идлиб.   На юг от Идлиб в териториите контролирани от Асад Турция разполага с дванайсет, а Русия – с десет военни наблюдателни пункта.   Турция, от една страна, с Америка в Манбич и, от друга, с Русия в Идлиб, ще участва в съвместни операции. С демилитаризираната зона, прочистена от тежко въоръжение Турция поема и осигуряването на сигурността на руските бази.   Нещо повече, чрез осигуряването на сигурността в отсечката край Идлиб на пътищата, които свързват Алепо и Хама с Лазкие, ще бъде затвърдено превъзходството на Асад в този регион и по този начин той ще има един аргумент по-малко за операция в Идлиб.   Довчера Турция подкрепяше сирийската опозиция за свалянето на Асад, но отсега нататък тя ще контролира опозиционните сили и техните оръжия, за да не атакуват Асад от Идлиб.   Улесняването на транспорта между Алепо и Лазкие и Хама и Лазкие, ще доведе до затвърждаването на позициите.     Друга важна особеност относно договорката в Сочи е фактът, че Турция официално призна, че има контакти с „радикалните елементи“ в Идлиб и, че може да ги убеди.   Турция ще осигури изтеглянето на тежкото им въоръжение в обсег от 15 – 20 километра и ненападението на пътищата.   В замяна тя ще осигури съществуването им в Идлиб и ще предотврати ликвидирането им при евентуални операции от страна на Русия и силите на Асад.   Така Турция ще пощаже, че фразата за „прекратяване на огъня“, изречена (от Ердоган) от името на „радикалните елементи“ на тристранната среща в Техеран не е безпочвена и ще покаже, че между тях е налице контакт.   Ако Турция не е постигнала предварително споразумение с „радикалните елементи“ за предаване на тежкото въоръжение и ненападение, това означава, че тя ще се конфронтира с тях в името на Русия и режима на Асад.   При една такава ситуация Турция ще понесе доста човешки загуби и ще увеличи военното си присъствие в Идлиб.   Ако не може да се осигури изтеглянето на „радикалните елементи“ и предаването на тежкото им въоръжение, при това положение Русия и силите на Асад ще имат легитимен претекст за нападение над Идлиб.   Подкрепата на ООН, САЩ и ЕС накара Русия да отстъпи   С договорката в Сочи Турция не трябва да изпуска от поглед факта, че тази договорка е резултат по-скоро от подкрепата на ООН, САЩ и ЕС спрямо турската позиция, което ограничи свободните ходове на Русия, отколкото обоснованите възражения и предупреждения на Анкара.   Турция може да има тежест в региона и да прокарва силна дипломация не чрез отхвърляне на САЩ и ЕС, а получавайки тяхната подкрепа.   В заключение можем да кажем, че договорката в Сочи е успех с оглед на факта, че предотврати една хуманитарна криза, но от гледна точка на поетите ангажименти тя включва сериозна крачка назад и финансова обремененост.   В случай на неуспех всички аргументирани възражения на Анкара ще загубят почва, а при успех, това ще бъде пирова победа.   По-важното нещо от гледна точка на Турция е, че всички ангажименти са обвързани с конкретни срокове, което стеснява полето за маневриране. Ерхан Башюрт/TR724.com    ", "date": "2018.09.21", "title": "Пирова победа или отлагане на войната в Идлиб е договорката в Сочи?"}
{"url": "http://epicenter.bg/article/Ministar-Kralev-nagradi-uchastnitsite-v-konkursa--Sportuvay-s-poslanie--/164085/8/0", "text": "Министърът на младежта и спорта Красен Кралев и заместник-министър Ваня Колева наградиха участниците в конкурса“Спортувай с послание“, част от проекта на асоциация \"Докосни дъгата\" \"Младите хора - Бъдещето на България - това сме ние\". Това съобщиха от пресцентъра на ММС.  Проектът се финансира от ММС по Националната програма за изпълнение на младежки дейности по чл. 10а от Закона за хазарта за 2018 г. В рамките на близо три месеца на официалната страница на проекта във фейсбук със свои снимки и послания се включиха ученици на възраст от 15 до 19-годишна възраст от цялата страна. Инициативата подкрепиха и редица успели български спортисти. Петимата ученици, чиито снимки са събрали най-много харесвания, ще получат специална награда от официалния партньор на конкурса “Техно арена”.  „Благодаря Ви, че участвахте в този проект, който е един от най-успешните за тази година. Много е важно колкото се може повече млади хора да се включват в подобни кампании за борба с агресията и различните зависимости. Ние вярваме, че реализирането на дейности с превантивен характер и включването на спорта като основен инструмент за превенция ще съдействат за справяне с тези проблеми и ще насърчат младото поколение към здравословен и физически активен начин на живот“, заяви министър Кралев.  Председателят на асоциация \"Докосни дъгата\" д-р Денислава Ангелова благодари на Министерството на младежта и спорта за подкрепата и на всички младежи, които са се включили в конкурса.  Благодарствени грамоти получиха и медиите, които са подкрепили безвъзмездно проекта.  Проектът “Младите хора – Бъдещето на България – това сме ние” обхваща общините Варна, Кърджали, Плевен и Шумен, а сред основните му акценти са темите “Насърчаване на здравословен начин на живот”, “Превенция на различните форми на зависимости” и “Превенция на агресията сред младите хора”. Той е насочен към младежи на възраст от 15 до 19 г.  В рамките на проекта се реализираха редица дейности, създаващи условия за подкрепа и мотивация, за личностно развитие на всеки участник, чрез провеждане на обучения и четири тематични форума на тема “Агресия, насилие, зависимости и последици”; организиране и провеждане на спортни прояви, организиране и провеждане на обучения, посветени на здравословния начин на живот; провеждане на информационни кампании, насочени към превенция на агресията и насърчаване на здравословния начин на живот.  През месец август, в рамките на проекта, се осъществи и събиране на водещите футболни клубове в страната, които се обединиха срещу агресията и футболното хулиганство.  Националната програма за изпълнение на младежки дейности по чл. 10а от Закона за хазарта, по която е проектът, се реализира за втора поредна година. Осигурените по нея средства са в размер на 2 000 000 лв.  Целите на Програмата са ориентирани към превенция на различните видове зависимости и/или агресия, с което да се подобрят качеството на живот и средата, в която живеят и общуват младите хора в България. През 2018 година по нея се реализират проекти на 43 организации.  ", "date": "2018.09.21", "title": "Министър Кралев награди участниците в конкурса “Спортувай с послание“ "}
{"url": "http://epicenter.bg/article/Sher-izdava-album-s-hitove-na-ABBA-i-tragva-na-turne/164046/10/100", "text": "След участието си във филмовия мюзикъл \"Mamma Mia! Отново заедно\", певицата и актриса  и ще тръгне на , съобщи Ройтерс, цитиран от Дарик. Албумът  . Той съдържа 10 хита на АББА, като \"SOS\", \"Waterloo\", \"Mamma Mia\". Шер, която е на 72 години, сподели, че се е  за  . В него тя е в ролята на известната  Въпреки съветите да не включва в албума , защото оригиналите са толкова известни, Звездата е записала и продуцирала албума \"Dancing Queen\" в Лондон и Лос Анджелис заедно с дългогодишния си сътрудник Марк Тейлър. Шер   Тя също съпродуцира мюзикъл за 50-годишната си кариера в шоубизнеса, белязана от много завръщания. Премиерата на Бродуей ще е през декември.", "date": "2018.09.21", "title": "Шер издава албум с хитове на АББА и тръгва на турне"}
{"url": "http://epicenter.bg/article/Pestil-ot-sini-slivi/164073/9/14", "text": "сини сливи  Плодовете трябва да са отлично узрели.   Сините сливи се измиват, изчистват от костилките, нарязват и с малко вода се слагат да врят. Бъркат се непрекъснато, докато се получи гъста каша.  Пестилът се изсипва в тава, постлана с намазана с олио хартия, на пласт с дебелина 1 см. и се изсушава от двете страни в слаба фурна, докато престане да лепне.  Когато изстине, се навива на руло и се прибира на хладно.    ", "date": "2018.09.21", "title": "Пестил от сини сливи"}
{"url": "http://epicenter.bg/article/Bivsha-sluzhitelka-na-Bionse-ya-obvini-v-magyosnichestvo/164053/10/100", "text": "Музикантка съди Бионсе и я обвинява, че използва \"екстремни магии\", за да наблюдава и контролира финансите ѝ, предаде БГНЕС. Кимбърли Томпсън казва, че е работила като барабанист в групата на звездата в продължение на 7 години.  Музикантката иска ограничителна заповед срещу певицата. Тя твърди, че по някаква причина Бионсе започнала кампания на тормоз срещу нея, която включва \"екстремно магьосничество, тъмна магия\" и . Тя твърди също, че    Томпсън смята, че Бионсе записва телефонните ѝ разговори и контролира финансите ѝ. Не е ясно защо жената вярва, че певицата прави всичко това по отношение на нея.    Томпсън действително някога е била барабанистка, която е работила заедно с Бионсе като част от женски състав. Тя също така е издала няколко свои собствени албума и е свирила с The 8G Band. Искането на Томпсън за временна ограничителна заповед по отношение на Бионсе беше отхвърлено от съдия, най-вероятно поради нелепите празнословия за магьосничество.", "date": "2018.09.21", "title": "Бивша служителка на Бионсе я обвини в магьосничество"}
{"url": "http://epicenter.bg/article/Petya-Avramova--Zasega-nyama-reshenie-dali-Nikolay-Nankov-shte-bade-zamestnik-ministar/164040/2/0", "text": "\"Министерството е следващата стъпка, в която бих могла да вложа усилия и да бъда полезна. Изключително разчитам на екипа си, който е с много добра експертиза и много опит, разбира се предизвикателствата са големи и никак не са малко\", заяви новият министър на регионалното развитие и благоустройството Петя Аврамова, която встъпи в длъжност вчера, приемайки поста на подалия оставка Николай Нанков, коментира Аврамова. \"Аз съм инженер, познавам бранша, а в същото време като министър ще изпълнявам политическата програма на правителството. Ще има приемственост в политиката на министерството, основното е да продължим политиката за нови магистрални и скоростни пътища, за нова републиканска и пътна мрежа. Освен това, през 2019 г. стартират инвестиционните проекти, по които ВиК операторите ще бъдат бенефициенти за първи път. Ще продължим и въвеждането на новата тол система\", заяви тя.   Аврамова коментира и въпросът дали е възможно нейният предшественик Николай Нанков да остане във ведомството, като поеме длъжността зам.-министър.  каза още министър Аврамова.     Относно трите министерски оставки заради трагедията на пътя за Своге, Аврамова коментира, че политическата отговорност е морален акт на съпричастност към трагедията, не означава непременно вина на всеки министър. \"Инвеститорски контрол, който трябва да бъде завишен по изпълнението на всички инфраструктурни проекти, контрол за работата на ДНСК, както и към лицензираните фирми за строителен надзор. С колегите ще помислим, ако трябва ще променим и нормативната база за контрола на тези фирми, извършващи надзор\", смята тя.   Като бивш председател на Общинския съвет във Враца, Аврамова заяви, че относно пътната мрежа в Северозападна България, ще продължи интензивно със строителството на АМ \"Хемус\", а разчетите са 2014 г. тя да бъде приключена.   \"С голямо значение е и пътят Видин - Ботевград, изключително важен за Северозападна България\", допълни министърът.  ", "date": "2018.09.21", "title": "Петя Аврамова: Засега няма решение дали Николай Нанков ще бъде заместник министър"}
{"url": "http://epicenter.bg/article/Parviyat-snyag-u-nas-shte-padne-do-sedmitsa/164041/2/0", "text": "Последният работен ден от тази седмица ще бъде слънчев, с дневни температури до 30 градуса. Сутринта и вечерта термометрите ще показват между 8 и 13 градуса. Най-хладно ще е в северозападната част на страната в триъгълника София-Плевен-Видин.    По Черноморието ще бъде слънчево със слаб вятър. Температурите през деня ще достигат 24-25 градуса. Вълните в морето ще бъдат с височина на вълните около 1 метър.   Слънчево, но прохладно със слаб източен вятър очаква хората в планините. В по-ниските части температурата през деня ще гони 20 градуса. По-високо обаче термометърът ще показва около 14-15 градуса.   Денят на Независимостта ще е най-топлият тази седмица, с температури около и малко над 30 градуса. От неделя нататък започва плавно захлаждане, което ще продължи до средата на следващата седмица, когато дневните температури ще са около 13 градуса.   От запад на изток през страната ще премине хладен въздух, който ще донесе порция валежи от вторник нататък. Захлаждането ще създаде условия и за снеговалежи в най-високите части на Рила и Стара планина, съобщи Нова телевизия.   В края на другата седмица над Черноморието ще има условия за развитие на циклон, с който в тази част на страната ще паднат значителни валежи.", "date": "2018.09.21", "title": "Първият сняг у нас ще падне до седмица"}
{"url": "http://epicenter.bg/article/Korneliya-Ninova-izlaga-edna-nova-smela-viziya-za-Balgariya/164043/2/0", "text": "Лидерът на БСП Корнелия Нинова – специален гост на Васил Василев в предаването “ Не се страхувай “ на телевизия Евроком.  на трусове в управляващата коалиция, Корнелия Нинова излага една нова смела визия за България. Как вижда България днес и как би искала да я промени утре – ще разберем от реакцията й на въпросите на Василев и на зрителите. Понеделник, 24 септември, 20.00, само по Евроком.         ", "date": "2018.09.21", "title": "Корнелия Нинова ще е специален гост на Васил Василев в “ Не се страхувай “ по тв Евроком "}
{"url": "http://epicenter.bg/article/Plovdiv-e-poslednata-spirka-na--Stara-hartiya-za-nova-kniga-/164045/2/0", "text": "Финалът на тазгодишното издание на благотворителната кампания „Стара хартия за нова книга“ ще бъде поставен в Пловдив на 29 септември. Всички деца от града могат да се включат в инициативата, като с помощта на възрастен придружител предадат 5 кг хартия за рециклиране между 10,00 и 14,00 часа на пл. „Стефан Стамболов“, пред Общината. В замяна малчуганите ще получат нова книжка, която те сами ще изберат. Организаторите от „ЕКОПАК България“ и Книжен център „Гринуич“ напомнят, че децата, донесли допълнителни 5 кг стара хартия, ще получат като подарък изданието „Грийн тийн“, публикувано специално за каузата.   За трети път градът под тепетата посреща инициативата, която обединява грижата за природата и любовта към четенето. Събитието се провежда с подкрепата на Община Пловдив, Народна библиотека „Иван Вазов“ и Фондация „Пловдив 2019“.   Куклено шоу, много музика, игри с награди и предизвикателства очакват всички участници в празничния ден. На сцената за втора поредна година ще излязат звездите от „Art Voice Centre“. За настроението на всички присъстващи ще се погрижат още група „Мини бамбини“ и фолклорен ансамбъл „Тракийска младост“ към СУ „Любен Каравелов“.   Освен книгите, които децата ще получат срещу предадената хартия за рециклиране, те имат възможност да си спечелят още повече награди в екоиграта и в специалната викторина „Светът на Нарния“, вдъхновена от литературния символ на кампанията тази година. Книгите от поредицата „Хрониките на Нарния“ на Клайв С. Луис са осигурени от издателство „Труд“, основен партньор на каузата.   Нека заедно спасим природата и насърчим децата си да четат!", "date": "2018.09.21", "title": "Пловдив е последната спирка на „Стара хартия за нова книга“"}
{"url": "http://epicenter.bg/article/Chaka-se-adski-trafik-v-tsyala-Balgariya--vizhte-alternativnite-patishta-/164049/2/0", "text": "Интензивен трафик се очаква в последния работен ден преди трите почивни дни около Деня на Независимостта - 22 септември.   Камионите над 12 тона ще бъдат спрени по магистралите и най-натоварените пътища днес от 16.00 до 20.00 ч. и в последния почивен ден - 24 септември от 14.00 до 20.00 ч. Забраната не важи за превозващите бързоразвалящи се хранителни продукти и товари на температурен режим, живи животни и опасни товари.  От Агенция „Пътна инфраструктура“ съветват шофьорите да предвидят повече време за пътуване в участъците, в които се извършват ремонти или да използват алтернативни маршрути.  Четири виадукта на магистра „Хемус“ се ремонтират в момента - „Потоп“, „Коренишки дол“, „Разлив“ и моста при тунел „Витиня“. Ремонтни работи се извършват и на съоръжението при 9-ти км в района на с. Яна. В този участък, както и при тунел „Витиня“ и „Коренишки дол“, движението се извършва двупосочно в платното за Варна.  При виадукт „Разлив“, където се ремонтира платното за Варна, автомобилите минават в платното за София. В последния почивен ден - 24 септември, ще има две ленти за София и една за Варна.  Заради работата по мостовите съоръжения е спряно движението тежкотоварни автомобили над 12 тона. Те се отклоняват при 30-ти км от пътен възел „Витинска река“ по пътя София - Ботевград и Околовръстния път на Ботевград, след което се връщат обратно на магистрала „Хемус“ при 47-ми км при пътен възел „Ботевград“ и обратно.  Ремонтират се и два моста на магистрала „Хемус“ в района на Шумен при км 364 и 365. Там между жп надлеза и надлеза се минава двупосочно в платното за Шумен.  На магистрала „Тракия“ поради ремонтни дейности на съоръженията при 17-ти и 18-ти км в посока Бургас движението е двупосочно в платното за София. Днес ще има две ленти за Бургас и една за София, а на 24 септември - една лента за Бургас и две за столицата.  Ремонтни дейности се извършват и на моста над р. Елшишка при 89-ти км на магистрала „Тракия“. Автомобилите се движат двупосочно в платното за Пловдив. Има обходни маршрути, които могат да бъдат видени на сайта на Пътната агенция.  Алтернативният маршрут за пътуващите от София към Пловдив е при пътен възел „Церово“ по пътя Виноградец - Карабунар – Злокучене - Септември, след това по пътя Лозен - Звъничево - Пазарджик - Мало Конаре - Говедаре и през с. Цалапица до пътен възел „Цалапица“ на магистралата. Обратният маршрут е обходът за идващите от Пловдив към София.  Между пътните възли „Церово“ и „Цалапица“ има още един маршрут и той е по пътя Виноградец - Карабунар, а след това Бошуля - Пазарджик, Пазарджик - Мало Конаре - Говедаре, и от село Цалапица до пътен възел „Цалапица“, и обратно за идващите от Пловдив към София.  Другият обход на моста над р. Елшишка на магистрала „Тракия“ е от пътен възел „Калугерово“ по пътя Динката - Драгор, Пазарджик - Мало Конаре - Говедаре, и от с. Цалапица до пътен възел „Цалапица“.  В два участъка трафикът през Владая има две ленти за излизащите от София, а в понеделник - две ленти ще има за прибиращите се към столицата. Алтернативен маршрут на първокласния път през Владая е магистрала „Люлин“.  Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.  ", "date": "2018.09.21", "title": "Чака се адски трафик в цяла България, вижте алтернативните пътища "}
{"url": "http://epicenter.bg/article/Parlamentat-obyavi-Dobrich-i-Tutrakan-za-gradove-na-Balgarskata-boyna-slava/164050/2/0", "text": "Парламентът обяви Добрич и Тутракан за градове на Българската бойна слава, предаде агенция „Фокус“. Предложението беше прието единодушно със 130 гласа „За“. То е на народните представители от ГЕРБ Пламен Манушев, Цвета Караянчева, Константин Попов, Христо Гаджев, Алтимир Адамов, Александър Сабанов и Даниела Димитрова.   Проекторешението беше одобрено единодушно от Комисията по отбрана вчера. Решения на общинските съвети на Тутракан и Добрич дават началото на инициативата. Тя е подкрепена от вицепремиера и министър на отбраната Красимир Каракачанов, в качеството му на ръководител на Националния комитет за отбелязване на 100 години от Първата световна война и участието на България в нея.   В мотивите си депутатите заявяват, че Тутраканската и Добричката епопея от септември 1916 г. са едни от най-светлите примери за героизма и саможертвата на българския войник. Според тях чрез обявяването на Добрич и Тутракан за градове на Българската бойна слава ще се отдаде дължимата почит на загиналите и ще се удовлетвори желанието на гражданите да се върне паметта на българите за тези славни събития.   21 септември е празник на Тутракан, защото на тази дата през 1940 г. градът е освободен от румънска окупация. Това каза кметът на Тутракан Димитър Стефанов по повод празника на Общината.   „Датата е обявена за празник на град Тутракан на 21 септември 1993 г. с решение на Общинския съвет. През август 2012 г. пак с решение на общинския съвет денят е обявен и за почивен. На 21 септември през 1940 г.“, каза Стефанов. По думите му в България на една ръка се броят градовете, които имат такава славна история. „Тутракан това е римска крепост от 2 век, единственият град, посетен от двама римски императори. Тук се е водила най-голямата битка в съвременната история на България през Първата световна война – Тутраканската епопея. На тутраканския бряг стъпва четата на Панайот Хитов през 1868 г. със знаменосец Васил Левски. След това на същото място 1876 г. на нашия бряг стъпва четата на Таньо войвода. Това е единственият войвода, на който след като му отсичат главата, му отсичат и дясната китка. Това за мен е една от емблематичните личности на България“, каза Димитър Стефанов. Той обърна внимание, че в Тутракан и камъче да подритнеш, ще започне да ти говори за история.", "date": "2018.09.21", "title": "Парламентът обяви Добрич и Тутракан за градове на Българската бойна слава"}
{"url": "http://epicenter.bg/article/-Michigan--ili--Singapur--sa-ochakvanite-gripni-shtamove-tazi-godina-u-nas--VIDEO--/164052/2/0", "text": "Грипният щам, който ще ни атакува през предстоящия зимен сезон, се очаква да е от група А. Много вероятно е да е N1H1 – „Мичиган”, или H3N2 – „Сингапур”. Това каза в предаването „Тази сутрин” по bTV проф. Тодор Кантарджиев, директор на Националния център по заразни и паразитни болести.  Миналата година доминиращият щам, който причини епидемията у нас, беше „Ямагата” от група Б, припомни той.  „При щам от група А боледуват повече възрастни хора. Характерно е, че епидемията се развива много по-бързо, достига своя пик и много по-бързо свършва – за около 4-5 седмици”, отбеляза проф. Кантарджиев. При щам от група Б пък боледуват предимно децата до 15-годишна възраст.  „Миналата година 72% беше от група Б, имаше много усложнения на централната нервна система. На 5-6 хиляди души с грип един правеше възпаление на мозъка”, отбеляза още Кантарджиев.  „За епидемия се говори и се вземат мерки преди епидемията. Който има икономическа възможност, да си купи ваксина, струва по-малко от 20 лв. – сега е времето”, препоръча той.  А как можем да се предпазим, ако не сме ваксинирани?  Д-р Кантарджиев съветва да ползваме тоалетни кърпички и да дезинфекцираме повърхностите.  „Не се заразяваме само от капчиците, които попадат в нашия нос, а и когато някой е кашлял и кихал на определена повърхност, и ние пипнем и си докоснем лицето, носа или устата”, уточни той. По време на епидемия трябва също така често да мием ръцете си. А правило номер 1 е, ако видим, че някой киха или кашля, да стоим по-настрана от него.   ", "date": "2018.09.21", "title": "„Мичиган” или „Сингапур” са очакваните грипни щамове тази година у нас (ВИДЕО) "}
{"url": "http://epicenter.bg/article/Parlamentat-odobri-na-parvo-chetene-nova-semeyna-pomosht-za-detsata-bez-pravo-na-nasledstvena-pensiya/164054/2/0", "text": "Парламентът прие на първо четене промени в Закона за семейните помощи за деца с вносител Министерски съвет, предаде агенция „Фокус“. Въвеждането на нов вид месечна помощ за деца с един или двама починали родители беше подкрепено единодушно с 95 гласа „за“. Новата месечна помощ е насочена само към децата, които нямат право на наследствена пенсия, защото тя не се получава само поради липсата на изискуемия осигурителен стаж на починалия родител.   Помощта ще се предоставя на другия родител или на настойника/попечителя, който отглежда детето. Те трябва да живеят постоянно в страната.    да не получава наследствена пенсия от починал родител; да не е настанено за отглеждане извън семейството. Изисквания за получаване на помощта са редовно посещаване на детска градина и училище, както и задължителните имунизации и профилактични прегледи.   Новата помощ ще се получава от децата до завършване на средно образование, но не повече от 20-годишна възраст.   Депутатът от ПГ на БСП и зам.-председател на социалната комисия Георги Гьоков изрази подкрепата на опозицията към предлаганите промени. „Решава се проблем, който от години затруднява подпомагането на децата“, заяви той. Георги Гьоков обърна внимание, че за отпускането на новата помощ има подоходен критерий, така не всички деца ще могат да се възползват от нея. Той настоя между четенията критерият да се премахне.   От ДПС също подкрепиха промените и обвързването на новата помощ с редовното посещение на училище и детска градина.   „  На 1 август правителството предложи на децата без право на наследствена пенсия от починал родител да се отпуска нова месечна семейна помощ.   Размерът на новата помощ ще се определя, както на всички останали помощи, през бюджета за всяка година. Правителството предвижда помощта да може да се получава от баби и дядовци, или от семейства, които се грижат за детето. Условие в този случай е семейството да не получава месечна помощ за отглеждането на детето съгласно Закона за закрила на детето. Помощта ще се отпуска след доходен тест, за 12 месеца и ще може да се получава заедно с останалите видове семейни помощи, но няма да може да се получава заедно с персонална пенсия на дете по Кодекса за социално осигуряване.   Според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия или новата социална помощ. 4 млн. лева допълнително ще са необходими в бюджета за следващата година за изплащане на предлаганата помощ.   Отпуснатите до края на годината персонални пенсии ще продължават да се изплащат. Кабинетът предлага новата помощ да се предоставя от 2019 година.    ", "date": "2018.09.21", "title": "Парламентът одобри на първо четене нова семейна помощ за децата без право на наследствена пенсия"}
{"url": "http://epicenter.bg/article/Pri-spusnati-barieri--Uchenitsi-minavat-prez-zhp-relsi--podkanvani-ot-uchitelka-vav-Velingrad--VIDEO-/164064/2/0", "text": "Регионалното управление на образованието в Пазарджик започна проверка по повод разпространен в социалните мрежи клип, на който се вижда как две учителки прекарват малки ученици през жп прелез при спуснати бариери. Това е станало вчера във Велинград, а децата са от Основно училище „Неофит Рилски“, съобщи БНР.   На клипа се вижда още как половината деца успяват да преминат през релсите, но идващият влак на прелеза край Клептуза плаши останалите и те побягват назад, изчаквайки теснолинейката да премине. Клипът е заснет от случаен свидетел и от снощи е в социалните мрежи.   Директорът на училището Юлия Триумджиева коментира:   \"Не мога да си обясня, защото учителите са с дългогодишен опит. Просто една грешка, която е абсолютно нелепа за мен. При положение че има спусната бариера и подадени звукови сигнали… Слава на Бога, че децата са живи и здрави. Сега съвсем официално подготвяме писма за изискване на писмени обяснения\".   От Регионалното образователно управление ще излязат с официално становище по скандалния случай след приключването на проверката.", "date": "2018.09.21", "title": "При спуснати бариери: Ученици минават през жп релси, подканвани от учителка във Велинград (ВИДЕО)"}
{"url": "http://epicenter.bg/article/Borisov--Otpusnahme-180-000-leva-za-nov-hram-v-Gabrovo--SNIMKI--/164065/2/0", "text": "Правителството ще помогне за довършването на ремонта на православния храм \"Св. Св. Онуфрий, Дамаскин и всех мучеников Габровских\". Това обяви министър-председателят Бойко Борисов, който инспектира строителните дейности по изграждането на православния храм в Габрово, съобщиха от правителствената информационна служба.   \"Още 300 хиляди лева ще са нужни за довършване на ремонта, за да започнат служенията в църквата в началото на следващата година“, допълни премиерът.  През септември 2017 година Министерският съвет отпусна 180 000 лева за обекта. Храмът е посветена на всички габровски светци е с огромно значение за жителите на Габрово, където повече от 100 години не е била изграждана нова църква, подчерта премиерът. Той бе придружен от вицепремиера Томислав Дончев. Премиерът провери и строителството на довеждащия път към тунела под Шипка.  ", "date": "2018.09.21", "title": "Борисов: Отпуснахме 180 000 лева за нов храм в Габрово (СНИМКИ, ВИДЕО) "}
{"url": "http://epicenter.bg/article/28-godini-zatvor-za-rapara-Syudzh-Nayt-pregazil-dvama-mazhe/164057/10/99", "text": "Рап магнатът   не оспори обвинението в убийство от 2015 година, когато прегази с пикапа си двама мъже, и прие да бъде осъден на 28 години затвор по споразумение със съда, предадоха световните информационни агенции.   Единият от мъжете - 53-годишния  по-късно почина. Вторият -  , беше с раздробен крак и травми на главата. След инцидента в предградието  на    ,    избяга, но по-късно сам се предаде в полицията. Оттогава е в ареста.   Прокурорите твърдят, че    умишлено е прегазил двамата мъже след скандал, избухнал на снимачната площадка на промоционален клип. Срещу основателя на компанията \"   \" бяха повдигнати няколко обвинения, сред които за предумишлено убийство и бягство от местопрестъплението.   Адвокатът на  твърди, че опитвайки се да избегне нападение, клиентът му не е имал представа, че е прегазил някого. Инцидентът обаче е заснет от охранителни камери.   В най-тежкия вариант присъдата можеше да е доживотен затвор.   ще бъде произнесена официално на 4 октомври. \r\n \r\n \r\n \r\n    основа компанията \" \" заедно с  . Тя работеше със звезди като  и    и беше много печеливша през 90-те години на миналия век.   След това фалира, когато  беше арестуван, а  я напусна.   Източник: Дарик", "date": "2018.09.21", "title": "28 години затвор получи рапър, прегазил двама мъже"}
{"url": "http://epicenter.bg/article/Filip-Kirkorov-za-novata-si-priyatelka--Katya-me-razbira-bez-dumi/164058/10/100", "text": "Филип Киркоров и новата му приятелка - диджейката Екатерина Гусева, навсякъде са заедно. След раздялата си с Алла Пугачова певецът не е говорил за сериозна връзка. Сега обаче той е влюбен и почти навсякъде е заедно с 35-годишната Катя, с която се запознава преди две години и половина. Двамата се сближават миналата есен, когато Киркоров й предлага да обсъдят творческите си планове на вечеря.   , разказва Катя пред \"StarHit\".   Гусева е приета много топло от цялото семейство на Киркоров, а децата му я обожават. В началото на септември двамата пристигнаха заедно в Сочи за руския музикален конкурс \"Нова вълна\". А в Москва  са чести гости на филмови премиери.   Катя изигра себе си в скандалния клип на Киркоров и Николай Басков \"Ибиса\", а в момента е с него в САЩ, където Филип ще има турне. Първият концерт е на 23 септември в \"Медисън Скуеър гардън\", Ню Йорк.  казва Катя. \r\n \r\n \r\n \r\n Самият Киркоров признава, че Гусева го вдъхновява не само на сцената, но и в живота, което за него е много ценно: , коментира Киркоров пред \"StarHit\".   , казва Киркоров.   Източник: Дир.бг", "date": "2018.09.21", "title": "Филип Киркоров за новата си приятелка: Катя ме разбира без думи"}
{"url": "http://epicenter.bg/article/Mariana-Popova-pokaza-snimka-s-novorodenata-Ekaterina/164069/10/100", "text": "Мариана Попова показа новородената си дъщеря Екатерина. \r\n \r\n Певицата позира без грим в болничната стая, гушнала бебето си. Тя благодари на докторите за грижите.   Мариана Попова роди вчера. След като Екатерина се появи на бял свят, Мариана първа съобщи новината във Фейсбук, публикувайки снимка на годеника си с детенцето.   Тя написа:    Веселин и Мариана имат още две дъщери от предишните си връзки.   Двамата споделиха как ще кръстят бебето още през май месец. Името бе избрано от двете бъдещи каки, които са дъщерите на Мариана и Веселин от предишните им връзки.   Двойката се сгоди по-рано тази година. Артистите избраха да живеят в провинцията, край Казанлък.   Източник: Дир.бг", "date": "2018.09.21", "title": "Мариана Попова показа снимка с новородената Екатерина"}
{"url": "http://epicenter.bg/article/Ivet-Lalova-otbelyaza-godishnina-ot-svatbata-s-obyasnenie-v-lyubov-/164078/10/100", "text": "Българската лекоатлетка Ивет Лалова отбеляза 5 години брачен живот с кадър от сватбата си със Симоне Колио през 2013 г.   , написа Лалова към кадъра.   Лалова и Колио се ожениха през 2013 г. в родния град на Симоне - Риети. Те се венчаха в средновековна църква от 1266 г. А големият купон се състоя в абатството \"Ди Сан Пасторе\", построено през 813 г.   През 2015 г. Ивет сподели, че обвинението към съпруга ѝ Симоне в употреба на допинг, което сложи край на спортната му кариера, е поставило предизвикателства пред брака им. Двамата обаче са преодолели кризата и продължават съвместния си път напред заедно.   Двойката е заедно от лятото на 2010 г., година по-късно Ивет разкри:  ", "date": "2018.09.21", "title": "Ивет Лалова отбеляза годишнина от сватбата с обяснение в любов "}
{"url": "http://epicenter.bg/article/Megan/164093/10/84", "text": "Любовта й към световноизвестните марки обаче разпали поредния скандал в кралството. Английските данъкоплатци са притеснени, че Маркъл се отнася разточително към държавната хазна и харчи прекалено много пари за дрехи Някога дългокосата красавица Меган Маркъл мечтаеше да покори Холивуд. Зад гърба си имаше успешния старт на сериала \"Костюмари\", подкрепата на семейството си и професионална помощ в лицето на бившия си съпруг - режисьора Тревър Енгелсън. Пет години по-късно тя се сдоби със световна слава, но не заради таланта си на актриса. Днес Меган Маркъл носи кралска титла, посещава светски събития и е част от семейството на британските монарси. Въпреки че на младини красавицата мечтаеше да стане известна актриса, която един ден ще бъде удостоена с \"Оскар\", животът й протече по коренно различен начин, за който тя със сигурност не съжалява. Превръщайки се в законна съпруга на принц Хари, Меган трябваше да се откаже от мечтата си за големия екран и да промени стила си от секси на класически елегантен, за да се превърне в една от най-обсъжданите особи в кралското семейство.  Днес ви предлагаме няколко урока по стил от красивата американка, която успя да измине пътя от секси кинозвезда до истинска модна икона: В началото на своята кариера бъдещата съпруга на принц Хари се облича като типичната актриса от американските сериали. Тя е голям почитател на роклите на Marchesa, прилепналите по тялото тоалети на Hervé Léger, късите панталонки, скъсаните дънки и блузките над пъпа. Заради секси ролите, които получава, за появата си на червения килим Меган избира тоалети, които подчертават всичките й достойнства и потвърждават статута й на сексапилна и романтична особа. След като изиграва ролята на амбициозна адвокатка, Меган решава да преразгледа стила си и започва да залага на тоалети, които съответстват на положението на героинята й. Късите панталонки и оскъдни дрехи отиват в историята, а на тяхно място се появяват елегантните дълги рокли, класически обувки на висок ток, правите поли и панталоните със сака. Меган започва да се отнася много сериозно към външния си вид и не си позволява волности при избора си на дрехи. Подобно отношение й е само от полза. Дори умерено провокативния образ на актрисата изискваше спешни промени, за да може един ден да стане част от кралското семейство. Все пак, какъвто и хулиган да е бил на младини принц Хари, някак си не можем да си го представим със съпруга като Парис Хилтън или Ким Кардашиян, например. От момента, в който връзката на британския наследник и американската актриса стана обществено достояние, стилът на Маркъл претърпя кардинални промени. Любимите американски марки са заменени от тоалети на британски дизайнери като Antonio Berardi и Barbour. Човекът, отговорен за кардиналните промени в стила й, си остава същият. Още от времето на кариерата си като актриса Маркъл работи със стилистката Джесика Мълроуни, която първоначално й помага да изглежда като звезда от телевизионния екран, а сега - като истинска херцогиня. И тъй като списъкът на важните й клиенти включва и съпругата на канадския министър-председател Джъстин Трюдо - Софи Грегоар, по въпросите на британския дрескод американката плува в свои води. Заради Джесика в гардероба на Меган се появяват тоалети на Burberry, Hobbs, Erdem, гумени ботуши Hunter. Те веднага допадат на младата актриса. Както навремето това се случва с майката на съпруга й - принцеса Даяна. Стилът на Меган винаги е лаконичен и сдържан. Понякога обаче си позволява малко бунтарство, обувайки скъсани джинси. Между другото, съвсем скоро ще й се наложи да се откаже и от тази волност. Сватбата на Хари и Меган се състоя през май тази година и целият свят притаи дъх в очакване на бъдещата булка. Дълго време не се знаеше кой ще бъде авторът на сватбения шедьовър, с който Маркъл ще отиде до олтара. Честта се падна на британския дизайнер и креативен директор на Givenchy — Клер Уайгт Келър. Благодарение на нея булката излъчваше елегантност и сдържаност. На официалната част Маркъл беше облечена с изчистена бяла рокля с леко открити рамене, без никакви орнаменти. На главата си имаше тиара на Bandeau. Обувките - на  Givenchy, а обеците с диаманти и гривната - на  Cartier.  Втората й поява отново бе белязана с изисканост и елегантност. На партито в имението Фрогмор Хаус тя бе с белоснежна дълга рокля на Стела Маккартни. След кралското тържество на всички стана ясно, че Меган си е същата модерна дама и все още умее да се облича с вкус.  Но любовта на херцогинята на Съсекс към световноизвестните марки разпали поредния скандал в британското кралство. Английските данъкоплатци са притеснени, че Маркъл се отнася много разточително с държавната хазна и харчи прекалено много пари за дрехи. Биографът на кралското семейство наскоро съобщи, че тоалетите, които актрисата е обличала от момента на обявяване на новината за годежа й с Хари, възлизат на 750  000 паунда (около 1 млн. долара). При това, ако до сватбата тя избирала дрехи до 2 000 долара, сега почти всеки неин тоалет струва не по-малко от 4-5 хил. Всъщност, изобщо не се интересуваме дали британците мърморят, или не. Ние искрено се радваме и вдъхновяваме от стилните тоалети на херцогинята на Съсекс. В кралските кръгове вече й се носи славата на жена, която усеща модата и винаги се облича със стил. И въпреки статута си, понякога си позволява леки отклонения от общоприетите стандарти на кралския дрескод.  Източник: Блиц", "date": "2018.09.21", "title": "Облеклото на Меган Маркъл - от секси актриса до съпруга на принц (Снимки)"}
{"url": "http://epicenter.bg/article/Eltan-Dzhon-i-partnyorat-mu-specheliha-delo-za-kleveta/164100/10/100", "text": "\r\n Елтън Джон и партньорът му Дейвид Фърниш приеха извиненията и обезщетение, чиято стойност не се разкрива, от вестник, който съобщава, че кучето им наранило дете. \r\n   \r\n Двамата заведоха дело срещу \"Нюз корпорейшън\", собственика на вестниците \"Сън\" и \"Сън он сънди\", заради случка през февруари, за която се твърди, че кучето им причинило  , серийния убиец от \"Кошмар на Елм стрийт\", съобщи Асошиейтед прес, цитиран от Дир.бг \r\n   \r\n Двамата не присъстваха на заседанието на Върховния съд в Лондон, но адвокатката им Джени Афия заяви, че твърденията са неверни и че от \"Нюз корпорейшън\" се съгласили да се извинят и да платят значително обезщетение, както и съдебните разноски. \r\n", "date": "2018.09.21", "title": "Елтън Джон и партньорът му спечелиха дело за клевета"}
{"url": "http://epicenter.bg/article/Modelat-Yuliya-Kulish-izbira-rizi-za-Dido-ot-D2/164104/10/0", "text": "Екип на CNN и Bloomberg Turkey отрази модната проява. Те пристигнаха от Истанбул и часове преди откриването се насладиха на столичните забележителности.   Събитието уважи самият турски посланик. Негово Превъзходителство Хасан Улусой разряза червената лента и разгледа последната колекция на бранда. Любители на мъжката мода и известни наши красавици се събраха пред магазина за мъжки ризи и аксесоари TUDORS, на партера в търговския център, за да обновят есенния си гардероб.   Гостите посрещна лично собственикът на марката Яшар Айайдън, който вече 20 години успешно развива бизнеса в повече от 230 магазина магазина в 17 държави по света.   Балдъзата на Андрей Арнаудов, Доротея Толева озари магазина с чар и сексапил. Красавицата със завидната си кариера в различни чуждестанни продукции наскоро спечели статуетка за най-добра поддържаща женска роля на Международния филмов фестивал в Мадрид за късометражната версия филма „Bullets of justice“.   В центъра на вниманието бе и съпругата на Дидо от D2, моделът Юлия Кулиш, а компания ѝ правеше екзотичната чеченка Марина, участвала в миналогодишния сезон на известното реалити „Фермата”.   За приповдигнатото настроение на гостите по традиция се погрижи прочутият миксолог Дарко Ангелески, президент на Македонската асоциация на барманите и собственик на 5LSpeakeasyBar. Неговите коктейли наподобяващи „невинна” кутиика с пуканки криеха сладко ядро от свежи горски плодове и водка Finlandia.   Третият магазин на TUDORS в България се намира на партера на Paradise Center в София. С него  брандът категорично заявява позициите си на българската модна сцена.  ", "date": "2018.09.21", "title": "Моделът Юлия Кулиш избира ризи за Дидо от Д2"}
{"url": "http://epicenter.bg/article/Dzheyn-Fonda--Nikoga-ne-sam-ya-poznavala-mayka-si--zashtoto-e-stradala-ot-bipolyarno-razstroystvo/164107/10/100", "text": "Почти 70 години след самоубийството на майка си, Джейн Фонда се съгласява да се върне към това трагично събитие, белязало младостта й.   Звездата на документален филм, който ще бъде излъчен на 24 септември по канал HBO, Джейн Фонда е една от тези актриси, в чийто живот има и радости, но и болезнени изпитания. Защото, преди да стане звезда, аплодирана в Холивуд, актрисата трябваше да преодолее една от най-значимите травми в живота си: самоубийството на майка й Франсис Форд Сиймор.   Попитана от списание \"Пийпъл\", тя се съгласи да разкаже за тази трагедия, която се случила, когато е само на 12 години.   \"Когато написах моите мемоари (\"Моят живот \", излязла от печат през 2005 г.), аз посветих книгата на майка ми, защото знаех, че правейки това, ще съм длъжна да я разбера. Никога не съм я познавала, защото страдала от биполярно разстройство\", казва актрисата.   Необходимо е много време, за да се преодолее вината. \"Ако имате родител, който не може да се справи с нещата, които не е способен да ви гледа с очите на любовта, това оказва голямо влияние върху вас\", казва Джейн Фонда.   \"Като дете винаги си мислиш, че ти си виновен ... Тъй като детето не може да обвинява възрастния, защото оцеляването му зависи от възрастния. Отнема много време, за да се преодолее вината \", разказва иконата на холивудското кино.   За да успее да върви напред, актрисата от \"Грейс и Франки\", в продължение на години е правила изследователска работа, която й помогнала да разбере по-добре болестта на майка си. Благодарение на това тя най-сетне приема, че самоубийството й няма нищо общо с нея.   \"Когато правим такива изследвания, ако успеем да получим отговори, както е случая с мен, в крайна сметка ще успеете да кажете: Няма нищо общо с мен. Не е, че не са искали да ме обичат. Те [родителите й] имаха проблеми. В момента, в който разберете това, чувствате съпричастност към тях. И тогава можем да прощаваме\", казва в заключение 80-годишната актриса със сълзи в очите си.   Източник: БГНЕС", "date": "2018.09.21", "title": "Джейн Фонда: Никога не съм познавала майка си, защото е страдала от биполярно разстройство"}
{"url": "http://epicenter.bg/article/Djane-Monique-sabra-Stoycho-Kerev-i-Snezhana-Makaveeva-v-muzikalniya-proekt--Samodiva-/164108/10/0", "text": "Вредом из България, там където блика бистра, студена и вкусна изворна вода,скрита сред зелениката на Странджа, из буковите гори на Родопа, сред високите борове на Рила, Пирин и Витоша, в най-дълбоките пазви на Стара планина и Средна гора, са обиталищата на самодивите-самовили.   Нощем, при чистите неначнати езера дохождат прекрасните моми. Там на високите руди рудини, под покрива на витните ели те се къпят и играят буйни хора. Други път бързят сурите елени, техните хвърковати коне, и мятат стрелите си по планинските виролища. Дали е бяла за любов, или е черна за несгоди - никой не знае каква е самодивската стрела.   В това древно, магично предание, Djane Monique вижда прераждането на самодивата и поверява превъплъщението в клипа „Самодива” на познатата от сериала „Под прикритие” актриса, Снежана Макавеева. Актрисата истински се вживява в ролята на самодива и дори скача в морето от 20 метрова скала. Djane Monique поставя Стойчо Керев в ролята на разказвача, който изкусно съчетава модерното звучене на родния фолклор с напевите на красивите  български гласове. Клипът показва пътуванията и превъплъщенията на самодивите-самовили, облечени с белиси ризи, тънки като сенки, през които прозира снагата им, опасани през пояса със „зуница“- коланчето с цветовете на дъгата, с дългите си руси коси, които се веят далеч след тях като ходят или като летят, с венеца на глава, изплетен от самодивското цвете росен.   Случва се понякога самодива-самовила да се яви на самотен пътник –ту като гиздава невеста, ту като прегърбена стара баба, като бяла гъска или като черен гарван. И още по-страшно – като мечка-стръвница или като кротка черноока сърница. Това е и причината видеото към „Самодива” да ни пренесе в покоите на елени и сърни в кадри заснети край село Старосел.   За да осъществи мечтата си да припомня омаята на народната музика, преданията, легендите и магичното, което все още витае в Родопите, Djane Monique посвещава лятото си на пътувания и срещи с мъдрите пазители на древното познание в с. Долен и местността Бастет в Странджа. Натрупаната енергия се материализира в неочкваната среща със Стойчо Керев, също изкушен от мистиката.   Създателят на поредицата „Новото познание” се влюбва в проекта и се съгласява да запише речетатива в „Самодива”.   Djane Monique се свързва с доц. Таня Казанджиева, за да бъде „Самодива” истински автентична. По препоръка на експерта, Monique използва материали от народна песен, част  от фолклора на тракийските бежанци, 1 стих. От Димитър Маринов се позовава на 2-и стих от „Народна вяра и религиозни народни вярвания”, 1914, а самата легенда е от „Самодивска невеста” на Емануил Попдимитров, част от  стихосбирката „Самодиви”, 3-и стих.   Режисьор и оператор на клипа е Нуша Иванова, монтаж Красимир Николов. В певческите вокали участва Таня Скечелиева, а „Самодива” е първата част от поредицата „Легендите на България”, която ще включва 13 предания от различни части на страната.", "date": "2018.09.21", "title": "Djane Monique събра Стойчо Керев и Снежана Макавеева в музикалния проект „Самодива”"}
{"url": "http://epicenter.bg/article/Vnuchka-na-Charli-Chaplin-vdahnovyava--Trio-Plachkovi--za--La-Komediya--/164109/10/0", "text": "„Ла Комедия“ (La Comedia) е уникален авторски спекакъл на Алина и Стефан Плачкови. Те години наред се изявяват на едни от най-големите театрални и циркови сцени в над 50 страни по света. Техният съвместен личен и професионален живот започва малко след личната среща на Стефан с Папа Йоан Павел II, който го благословил след като гледал представление на „Цирк Балкански“. Отскоро успешното артистично дуо живее в България и се среща с родната публика чрез спектакъла „Ла Комедия“. Той може да бъде видян на сцената на Нов театър НДК на 20, 27 и 29 септември. В него Алина и Стефан играят заедно със своя син Саша като „Трио Плачкови“.   Инициативата за създаването на авторския спектакъл „Ла Комедия“ е на внучката на Чарли Чаплин – Виктория Чаплин, която се познава от дълги години със семейство Плачкови. Тя предлага да се продължи сътрудничеството между двете семейства, започнало преди 100 години, когато прадядото на Алина Плачкова – Джордж Дейвис, е играл заедно с Чарли Чаплин във филма „Циркът“.   В комедийния физически театър „Ла Комедия“ се сливат „физически театър“ и „физическа комедия“, използвана от Чарли Чаплин. Спектакълът представлява микс от музика, танц, нямо кино, пантомима, циркови номера, сложна акробатика и комедия дел арте. „Трио Плачкови“ комбинират по интересен и уникален начин много и различни артистични умения.   „Ла Комедия“ е една добре забъркана смес от много хумор, непринудена ирония и откровено смешни житейски ситуации. В основата на всичко е историята на жена, която мечтае за голямата сцена, за Холивуд и в съня си сбъдва своите мечти. В края на пътя към щастието обаче тя разбира истински ценните неща от живота, които спектакалът показва по един интересен и смешен начин, напук на суетата от прожекторите и мечтата за слава на лирическата героиня.   Връзката на артистите „Трио Плачкови“ с публиката на „Ла Комедия“ е много пряка. Зрителите се забавляват и участват в спектакъла. В много от скечовете именно те са в основата на доброто настоение в залата. За зрителите това е удоволствие за всички сетива и смях без думи, забавление за малки и големи.    ", "date": "2018.09.21", "title": "Внучка на Чарли Чаплин вдъхновява „Трио Плачкови“  за „Ла Комедия“ "}
{"url": "http://epicenter.bg/article/Pochina-prezidentat-na-Vietnam-/164047/7/0", "text": "Президентът на Виетнам Чан Дай Куанг почина на 61-годишна възраст, предава руската информационна агенция TACC, като се позовава на местните здравни власти.  „Президентът се бореше с тежко заболяване. Въпреки всички усилия на водещи виетнамски и чуждестранни лекари, той така и не успя да се пребори“, се казва в съобщение от Централното управление за здравеопазване на Ханой.  Чан Дай Куанг, който по-рано заемаше поста министър на обществената сигурност, стана президент на Виетнам през април 2016 г. Неговата кандидатура бе подкрепена от 91% от депутатите в ханойския парламент.   ", "date": "2018.09.21", "title": "Почина президентът на Виетнам "}
{"url": "http://epicenter.bg/article/Reytingat-na-upravlyavashtite-prodalzhava-da-pada---Alternativa-za-Germaniya--e-vtora-politicheska-sila-/164048/7/0", "text": "Рейтингът на партиите от голямата коалиция в Берлин - Съюза (ХДС/ХСС) и Германската социалдемократическа партия (ГСДП), продължава да пада стремглаво надолу, пише националният ежедневник Die Frankfurter Allgemeine Zeitung, като се позовава на резултати от проучване на телевизионния канал ARD.  Ако изборите за Бундестаг бяха тази неделя, то управляващите партии щяха да съберат подкрепата на 45% от гласоподавателите във ФРГ. Съюзът (ХДС/ХСС) все още е най-предпочитаната от гражданите партия (28%), но „Алтернатива за Германия“ се налага убедително като втора политическа сила в страната (18%).  Социалдемократите могат да разчитат на гласовете на 17% от избирателите, „Зелени“ – на 15%, „Левица“ – на 10%, а Свободната демократическа партия (СвДП) – на девет процента.  А според авторитетния национален всекидневник Die Welt Възходът на „Алтернатива за Германия“ може да бъде спрян единствено чрез по-ефективна политика в областта на убежището.  Политиката спрямо мигрантите в никакъв случай не е от първостепенно значение за по-голямата част от гражданите на ФРГ. Но за мнозина от тях тя наистина представлява важен въпрос, особено на фона на твърденията на опозицията, че бежанците са пречка за това германското общество да се радва на по-голям просперитет.  Мотото на популистите е „Без всички търсещи убежище ще има достатъчно пари“. Следователно в Берлин трябва да се замислят дали по-добрата политика за управление на миграцията няма да се окаже правилния начин за успокояване на публичния дебат за чужденците в Германия, уверени са в редакцията на Die Welt.   ", "date": "2018.09.21", "title": "Рейтингът на управляващите продължава да пада, „Алтернатива за Германия“ е втора политическа сила "}
{"url": "http://epicenter.bg/article/Skandal--Angela-Merkel-otkazala-da-se-rakuva-s-britanskiya-premier-/164067/7/0", "text": ", отбелязва британският вестник The Daily Express, цитиран от Агенция \"Фокус\".  Изданието привежда като аргумент в подкрепа на твърдението си епизод от неформалната среща на държавните и правителствени лидери на ЕС в австрийския град.    Министър-председателят на Великобритания Тереза Мей се бори за спасяване на своята стратегия за Брекзит и е изправена пред нов бунт в своята Консервативна партия, след като бе унижена от европейските лидери в четвъртък в Залцбург, пише The Times.  В засада, която изненада неприятно британските представители, председателят на Европейския съвет Доналд Туск отхвърли предложения от „Чекърс“ на Тереза Мей като неприложими, след лична среща с националните лидери.  Президентът на Франция Еманюел Макрон предупреди британския премиер, че трябва да излезе с „нови предложения“, ако иска да спаси варианта за сключване на споразумение.  Отказа, който получи на срещата в Залцбург, предизвиква криза в правителството, а някои министри от кабинета ѝ вече обмислят да опитат да накарат Тереза Мей да се откаже от плана си от „Чекърс“ в рамките на няколко дни.  Вътрешният министър Саджид Джавид, председателят на Камарата на представителите Андреа Лидсъм, министърът на международното развитие Пени Мордонт и министърът на труда и социалната политика Естър МакВей са сред тези, които вярват, че споразумение, подобно на това на Канада с ЕС, би било по-предпочетено от настоящето предложение на правителството.  „Тя трябва да се откаже от плана от Чекърс“, заяви един от министрите ѝ.  Проевропейски депутат от Консервативната партия пък смята, че вътрешното „доверие“ на британския премиер е понесло сериозни щети. „Въпросът е как ще успее да оцелее след това? Това дава коз в ръката на привържениците на Брекзит и поставя под въпрос нейното лидерство по начин, който не беше на дневен ред преди 48 часа“.  Дейвид Дейвис, бившият министър по въпросите за Брекзит, се очаква да публикува свой алтернативен план за споразумение за свободна търговия преди партийната конференция на Консервативната партия през този месец.  Ники Морган, председател на комисията по финанси, заяви: „Планът от Чекърс беше в затруднено положение от известно време. Всички се надявахме, че тя ще получи поне ангажираност, ако не споразумение, в Залцбург“.  Тереза Мей търсеше думи на успокоение от лидерите на ЕС относно нейната визия за Брекзит, но вместо това беше предупредена, че трябва да намери решение за Ирландската граница в рамките на три седмици или рискува да стигне до варианта Брекзит без споразумение.  Доналд Туск заяви: „Всички споделиха виждането, че докато има позитивни елементи в плана от Чекърс, предложената рамка на икономическо сътрудничество не би сработила“.  Според плана от Чекърс Великобритания ще продължи да следва правилата на ЕС по отношение на стоките, но не и на услугите. Според предложените митнически споразумения Великобритания ще събира митата на ЕС, за да избегне твърда ирландска граница.   „Може би това е било маневра, която да ни накара да се придвижим напред“, заяви висшестоящ правителствен източник. „Но това е грешка, защото ние нямаме политическото пространство или склонноста да се променим“.  ", "date": "2018.09.21", "title": "Скандал! Ангела Меркел отказала да се ръкува с британския премиер (ВИДЕО)"}
{"url": "http://epicenter.bg/article/Rusiya-zayavi--che-SASht-si-igrayat-s-oganya--kato---nalagat-novi-sanktsii-/164079/7/97", "text": "Русия окачестви новата вълна американски санкции като грешка и заяви, че навикът на Вашингтон да използва санкции срещу Москва крие риск от подкопаване на глобалната стабилност и е част от опасна игра, предаде Ройтерс, цитирана от БТА.  Вчера правителството на Тръмп наложи санкции на китайската армия за това, че е купила изтребители и ракетни комплекси от Русия в нарушение на американските санкции, наказващи Москва за намеса в изборите в САЩ през 2016 година. Русия отрича да е имало такава намеса.  Правителството във Вашингтон добави в черния списък и 33 физически и юридически лица, свързани с руските въоръжени сили и разузнаване.  Руският заместник-министър на външните работи Сергей Рябков посочи в изявление, че на Москва й се струва, че за САЩ налагането на санкции на Русия се е превърнало в национален спорт. Той отбелязва, че от 2011 г. това са 60-и поред санкции.  \"Всеки нов кръг от санкции показва пълната липса на успех за нашия противник да притисне Русия с предишните си подобни опити\", каза Рябков. Той добави, че Вашингтон никога няма да успее да диктува условията си на Москва.  \"Няма да бъде лошо за тях да си спомнят за идеята за глобална стабилност, която лекомислено подкопават, изостряйки напрежението в руско-американските отношения. Да си играеш с огъня е глупаво и може да стане опасно\", предупреди руският заместник-министър на външните работи.  ", "date": "2018.09.21", "title": "Русия заяви, че САЩ си играят с огъня, като ѝ налагат нови санкции "}
{"url": "http://epicenter.bg/article/VMRO-DPMNE--Zoran-Zaev-dava-po-sto-evro-na-glas---za-da-se-otkazhete-ot-Vashite-predtsi--/164083/7/51", "text": "СДСМ и Зоран Заев са напълно неспособни да управляват държавата. Продажбата на името и идентичността няма да промени това, се казва в съобщение на опозиционната ВМРО-ДПМНЕ, цитирано от електронното издание на скопския вестник „Денешен“ и Агенция \"Фокус\".  „Приемането на гръцките червени линии няма да помогне за постигането на европейските стандарти. СДСМ го удари на кражби и вкарването в дълг на държавата, сякаш Македония трябва да влезе в съюз със Северна Корея или най-бедните африкански страни, а не да се приближава към Европейския съюз и икономическо благосъстояние. Нещата илизат от контрол“, се казва в поредното изявление на опозиционната партия.  „Кметовете се хвалят, че подслушват, а Заев обещава 100 евро за глас, който ще се откаже от предците си. Съдилищата не реагират, държавата е потънала в тъмнина, когато става въпрос за големи национални проблеми. Със СДСМ на власт, държавата е поставена на колене. И докато не си вършат работата, за която се плаща от парите на гражданите, те (управляващите) провеждат кампания за насърчаване на капитулацията, която подписаха с Гърция, в която Република Македония е ощетена страна, която губи идентичност, историята, култура и традиции,“ продължаав декларацията на ВМРО-ДПМНЕ.  Съзнавайки вредността на договора и неговата пълна асиметричност, се добавя нататък в изявлението, управляващите крият от гражданите и конституционните поправки, които получиха във вид на нон пейпър от гръцкото правителство.  ", "date": "2018.09.21", "title": "ВМРО-ДПМНЕ: Зоран Заев дава по сто евро на глас, „за да се откажете от Вашите предци“ "}
{"url": "http://epicenter.bg/article/Vitseprezidentat-na-SASht-s-moshtna-podkrepa-za-Zoran-Zaev-za-referenduma-za-imeto-/164094/7/0", "text": "Вицепрезидентът на САЩ Майк Пенс изрази силна подкрепа към договора за името на Македония, който би довел до по-голяма сигурност и просперитет на Балканския полуостров, ако бъде изпълнен, предава Voice of America в македонската си редакция. В съобщение от службата на Пенс бе подчертано, че в рамките на срещата във Вашингтон с македонския министър-председател, американският вицепрезидент е изказал благодарност за лидерството на Зоран Заев, благодарение на което е постигнат договора с Гърция, предава Агенция \"Фокус\".  На срещата във Вашингтон двамата са обсъдили следващите стъпки по прилагането на споразумението, включително предстоящия на 30 септември референдум и важността от вота на гражданите в този ключов за бъдещето на страната момент.  Пенс е изразил подкрепа за членството на Македония в НАТО и Европейския съюз, се казва още в разпространеното съобщение.  Заев е придружаван от вицепремиера по европейски въпроси Буяр Османи и министъра на външните работи Никола Димитров.  На срещата в Белия дом, която дойде по покана на американския вицепрезидент, македонският премиер изтъкна, че тази възможност идва в ключов исторически момент за Македония, когато след десет дена македонските граждани ще определят курса на страната към нейното бъдеще в НАТО и ЕС.  „Окуражени и вдъхновени от срещата с вицепрезидента Пенс, оставаме в тясно сътрудничество със САЩ в изпълняването на нашата стратегическа цел, да консолидираме евроатлантическите структури за мир, стабилност и просперитет на всички нации, които са част от същото семейство“, заяви Заев.  По време на срещата Пенс предаде и послание от президента на САЩ Доналд Тръмп за това, че Вашингтон отдава своята подкрепа за показаната храброст и лидерство за провеждането на необходимите реформи в страната, както и за постигнатия договор с Гърция, които отвориха пътят за членство на страната в НАТО и ЕС.  Заев и Пенс са разговаряли и за възможността заедно да бъде чествано приемането на Македония в НАТО през следващата година, което ще стане реалност след ратифицирането на спогодбата с Гърция.  ", "date": "2018.09.21", "title": "Вицепрезидентът на САЩ с мощна подкрепа за Зоран Заев за референдума за името "}
{"url": "http://epicenter.bg/article/Izrael-obyasni--che-prichinata-za-svalyaneto-na-Il-20-e-bezrazborniyat-ogan-na-siriyskata-PVO-/164102/7/0", "text": "Делегация от израелски военни, оглавявана от командващия ВВС на еврейската държава Амикам Норкин представи на руските си колеги по време на визитата в Москва своята информация за това, че причината за свалянето на руския самолет Ил-20 на 17 септември е бил безразборният огън на сирийската противовъздушна отбрана (ПВО), заяви в петък в рамките на брифинг пред чуждестранни журналисти израелски военен представител, предават ТАСС и Агенция \"Фокус\".  „В хода на презентация ние показахме колко безразсъдно е стреляла сирийската ПВО, това, че те са действали безотговорно и непрофесионално в момент, когато нашите самолети вече не са били там и именно това е била причината за свалянето на руския самолет“, заяви военният. „Ние представихме нашите данни, руската страна имаше няколко въпроса и ние отговорихме на тях. На срещата подчертахме, че това не е израелска провокация“.  Израелските военни за готови да приемат представители на руските въоръжени сили и да им предоставят допълнителна информация в рамките на разследването на този инцидент.  „Израелската делегация покани руските военни да дойдат в Израел, ако възникнат още въпроси или потрябва информация, която ние сме готови да продължим да предоставяме“, заяви представителят на израелската армия. „Ние представихме (в Москва) пълен и детайлен отчет с голям брой детайли и информация (за свалянето на Ил-20)“.  Освен това от Армията за отбрана на Израел отбелязват, че механизмът за избягване на конфликти между Русия и Израел за Сирия е доказал своята ефективност и продължава да работи.  „Механизмът продължава да работи, както и по-рано, той доказа своята ефективност през последните три години. За последен път той бе задействан преди около два часа, но това не беше свързано с израелска атака“, посочи израелският представител. \"При взаимно съгласие в бъдеще в механизма може да бъдат внесени корекции, но това засега не е сигурно“.  Съобщава се още, че израелските военни са предупредили руската страна за атаката в Сирия значително по-рано, а не като се твърдеше, само една минута преди нападението.  ", "date": "2018.09.21", "title": "Израел обясни, че причината за свалянето на Ил-20 е безразборният огън на сирийската ПВО "}
{"url": "http://epicenter.bg/article/Tereza-Mey--ES-tryabva-da-ni-uvazhava-/164106/7/0", "text": "Европейският съюз трябва да третира Великобритания с уважение по време на преговорите за брекзит. Това подчерта британският премиер Тереза Мей, след като останалите европейски лидери на практика отхвърлиха нейния план за „меко” излизане от евросъюза, предаде бТВ.  В официално обръщение на „Даунинг Стрийт” тя обяви, че „не е приемливо” да се блокира предложението на Лондон без да се предлага ясна алтернатива. „Няма да пренебрегна резултатите от референдума и няма да допусна разпадане на страната ми”, подчерта тя.  Сред проблемните области са както икономическите отношения, така и границите между Ейре (в ЕС) и Северна Ирландия (в състава на Великобритания). Брюксел предлага Северна Ирландия да остане в митническия съюз и единния пазар, но според британското правителство това би означавало отделяне на територия от Обединеното кралство.  Ако не се стигне до споразумение, на 29 март 2019 г. Великобритания ще се отдели от ЕС без регламентирани отношения със съюза в търговията, трудовата мобилност и ред други сфери – развитие, което Брюксел не желае, но според специалисти ще удари многократно по-тежко Лондон.  ", "date": "2018.09.21", "title": "Тереза Мей: ЕС трябва да ни уважава "}
{"url": "http://epicenter.bg/article/Orban--Cui-bono-i-onzi-nemets--deto-postoyanno-mi-krie-chehlite/164072/11/0", "text": "  Да хващаме нещата за рогата, прелюбезни. Позицията на България за Орбан! Това изглежда най-важното и по-значимо от вялия антиправителствен протест, изгонването на Нора от Биг Брадър и думите на Папата Франциск, че секъст е дар Божий. Не, че не е, но пък сексът на католически свещенници с малолетни ми е трудно да го възприема като Господeн подарък за вярната служба на папистите. Нещо като часовник при пенсиониране?! Ама, знам ли… не случайно се казва, че са неведоми пътищата Му! Аз не съм толкова приближен, че да съм посветен. Твърдят, че Папата му бил най-близък, неговият „камък тук на земята”, той сигурно знае повече.    Но да предупредя: в края на текста ще разберете, че неизбежно идва онзи германец, дето крие чехлите на бабите – Алцхаймер – и подрежда нещата. Първо да стане ясно: няма правителствено решение, няма официална позиция и ако проблематиката по някакъв начин трябва да бъде заявена в наша държавна позиция, това ще стане най-рано след година, година и половина. До тогава, я Камиларов, я Дина Шнайдерман, както казват цигуларите. То си беше ясно, ама някой много не иска да го разбере и се налага Борисов да го повтаря под път и над път, че и от Австрия даже!    тогава, че България подкрепя Орбан? Каракачанов и Симеонов били казали нещо в тази посока на заседание на Министерски съвет. Те какви неща казаха досега, особено Симеонов! Верен на собствената си политика, Валери ги казва по-тихо, след 22.30 часа, но въпросът остава открит – трябва ли на всичко да им се връзваме?! И някой иска ли от нас ясна позиция, веднага, тук и сега? Имаше гласуване в Европарламента, българските депутати гласуваха шарено по доклада на Юдит Сарджентини, който препоръчва мерки срещу начина на упавление на Орбан. Къде е драмата?!   Постоянно използваната опорка, че подкрепата за Орбан била подкрепа за Путин, защото Путин имал интерес от слаба и раздорна Европа е дълбоко комунистическа по своя характер. Даже архи-комунистическа, защото ни отвежда директно до Лениновото „кому выгодно”, което в никакъв случай не е върха на мисленето. Дори диалектическото. Едно нещо може да е „выгодно” и „невыгодно” на повече от една страна едновременно, не ли? Всъщност Ленин цитира Цицерон, който пък цитира юриста Луций Касий и неговата постановка „Cui prodest? Cui bono?” Не че има някакво значение – докато спорили в римския сенат кому е изгодно, дошъл унгарецът Атила и ги изпратил всички да гледат кокошки…   Повдигането на казус „Орбан” в момента е точно такъв напън. Винаги съм твърдял, че ако темата „Русия” можеше да прави ток, щяхме да сме закрили всички ТЕЦ-ове и АЕЦ-ове и да изнасяме с пълни шепи електричество за комшиите. Политиката ни отдавна не е проруска, а просто е принудена да се съобразява с мастондонта, от когото зависи енергетиката ни, военната ни промишленост, а и изобщо оцеляването ни, щом сме имали глупостта да направим държава точно на този кръстопът. В голяма степен и поради факта, че ЕС не полага достатъчно усилия, за да осигури ефективни алтернативни източници. Явно не му е изгодно да го прави, след като може все още сравнително евтино да използва Русия като суровинна база.     Днес, спорът каква е мечката – гризли, или руска – е второстепенен въпрос, важен най-вече за тези, които се прехранват чрез постоянното му поставяне… Първият е, че мечката е тежка, а ледът – тънък. Или както се пее в един чалга-опус: Животът зло е куче, а синджирът му – китайски!    Да, не се шегувам! Както и гръцката криза, мигрантите, брекзит и т.н.. Без теми като тези е немислима бъдещата силна и обединена конфедерация, в каквато Старата госпожа жаждува да се превърне. Просто всяка една система се развива чрез кризи. Никой не се е развил, гледайки Биг Брадър и подпръцквайки на дивана! За бъдеща Европа случаи като Орбан би трябвало да са лесна хапка, каквато например беше Рос Перо за американската избирателна система. Фигури като Качински и Орбан ще се появяват неизменно, докато има фигури като Меркел. Нормално. Класически закон на механиката и не е нужно да ти пада ябълка на главата, за да се сетиш!   Основните критики към Орбан са заради влиянието на изпълнителната и законодателната власт върху съдебната. Това само унгарски проблем ли е? Защото в България го няма, или пък в Румъния?! Или в Италия… Да припомняме ли историята на онзи симпатичен Дон Жуан – Силвио Берлускони?!!   По-забавният въпрос, върху който си струва да поумуваме е, ще зачита ли ЕС правото на лош вкус и лош избор на своите членове? Ясно, че ще трябва да ги зачита, въпросът е до кога и доколко. Защото до момента Орбан не е попречил на някаква обща европейска политика, в която и да е област. Просто е популист, ястреб по отношение на мигрантите и последователно неглижиращ съдебната система, което изобщо не е новост за Европа. Не казвам, че е добро и не трябва да му се противопоставят мислещите хора. Както и на закриването на университети или на обявяването на всеки отделно взет евреин (Сорос) или пък евреите като цяло за всички беди на света!   Европа не е слаба и става все по-силна след всеки подобен казус. И свидетелство за това е, че от почти десетилетие насам Прекрасният нов свят е… именно Старата Европа. Бежанците нещо напоследък хич не бягат в Америка. За Русия или Китай пък да не говорим. Европа, та Европа. Дори Унгария на Орбан предпочитат, само и само да не са в Сирия, Афганистан или някъде другаде, където шетат Големите умиротворители.    Както безспорно е, че Европа в цялата си история е била заливана с мигранти, някои насилствено дори довеждани от Африка и Азия. И това е част от нейната политическа, етическа, културна, че и религиозна идентичност. Пък да попитаме нещо загрижилите се за моралните и християнските ценности: ако една етична система не успява да издържи на, да предположим агресивното отношение, на няколко десетки хиляди друговерци, всъщност тя струва ли си да оцелее изобщо?!   Ако не ме лъже паметта целия християнски пантеон, не е ли изпъстрен с имената и изображенията на героично устоявали вярата си личности и общности? Хайде, да не е целия, но католическия и православния – със сигурност!   Като рекох памет, да припомня, че  . Като споменем името на германския психолог и невропатолог Алоис Алцхаймер, който открива болестта през 1906-а, все за вицове се сещаме, но нещата никак не са розови. Прогнозите на Световната здравна организация са, че след 20 години всеки 90 човек на планетата ще бъде засегнат от болестта.   Преценете сами:   - Загуба на памет и проблеми в ежедневието и в работата (президента май забрави за указа за Младенов)   - Трудности за припомняне на обикновени неща (правителството, пък, май забрави, че трябва да го пита)   - Проблем с говора (пуснете си петъчния парламентарен контрол, или Биг Брадър)   -Дезориентираност от време на време (да не кажем постоянна)   - Проблеми с абстрактното мислене (това май е вродено на над 50 прооцента от състава на парламента)   - Смяна в настроението и смяна в характерните особености на личността (това се нарича политическо преориентиране)   - Загуба на инициатива (известна и с политически коректния термин субсидиарност)    Няма да се уморя да припомням например, глупавите обяснения за катастрофата край Своге! Докато обвивянавахме пътищата колко още народ загина? Не ли очевидно, че над техническите проблеми стоят проблемите с т. нар. задкормилна уредба? Абе, защо не чух Лили Попова да се изказва по темата? Да не съм пропуснал нещо?! Не беше ли тя министър, когато трябваше да се променят стандартите за проектиране на пътища?А преди нея Росен Плевнелиев – липсва ми категоричния му тембър по темата! Десислава Терзиева, Екатерина Захариева – на два пъти при това – при Райков и при Близнашки. Сигурно забравям някого в тази поредица. Евгени Чачев, например. Той май е съветник сега точно по тези теми. Може и да забравям някого. Дано не е Алцхаймер, макар че казват, че в сравнение с Паркинсона, бил за предпочитане – по-добре да забравиш, че си изпил ракията, отколкото да я разлееш! Та да си сипем по едно и да видим какво има да става още до края на седмицата!    ", "date": "2018.09.21", "title": "Любен ДИЛОВ син: Орбан, Cui bono и онзи немец, дето постоянно ми крие чехлите"}
{"url": "http://epicenter.bg/article/-Vashington-post--Makedoniya-e-malka-strana-s-golyam-ruski-problem-/164089/11/33", "text": "През последните седмици през Скопие, скромната столица на малка Македония, която е по-малка от Мериленд и има население от едва два милиона души, преминаха редица западни официални лица. Неотдавна страната беше посетена и от американския министър на отбраната Джим Матис, който нарече Македония „надежден партньор по сигурността и даваща ценен принос за световния мир и сигурност“.  Защо се вдига толкова шум? Отговорът е, че на 30 септември гражданите ще гласуват дали да променят името на страната на Северна Македония, за да се сложи край на десетилетия дългогодишен спор със съседна Гърция и да се проправи пътят за членство в Европейския съюз и НАТО. Този избор обаче докосна друга геополитическа надпревара между Запада и Русия, която прави всичко възможно, за да подкопае гръцко-македонското споразумение и с това да блокира разширяването на НАТО.  Това, което е впечатляващо, е разликата в тактиката: докато западните демокрации ласкаят македонците с действия и изявления като тези на Матис и германския канцлер Ангела Меркел, Русия провежда скрита пропагандна кампания, наводнява социалните медии с фалшиви новини и субсидира местни екстремисти, които организират протести.  „Без съмнение, (руснаците) са прехвърлили пари и те, също така, провеждат кампании за по-широко влияние“, каза Матис. Операцията на Москва прилича на тези, които проведе в САЩ, Великобритания и други демокрации преди неотдавнашните избори. Главна характеристика са лъжливите профили в социалните медии, които разпространяват отровни и погрешни информации.  „Ню Йорк таймс“ цитира западни дипломати, според които във Фейсбук се появяват всеки ден десетки нови страници, които искат бойкот на референдума: а някои дори съветват хората да запалят своите бюлетини за гласуване. Те разпространяват лъжи за полицейски действия срещу противници на промяната на името.  Един активист от гражданската общност каза, че снимка на известна певица, която била нападната при битов инцидент, се завъртяла в социалните мрежи с твърденията, че била пребита, докато протестирала. Решителността на президента Владимир Путин да унищожи договора за името, дори и за сметка на приятелските отношения с Гърция, е поучителна.  Македония не граничи с Русия, но е заобиколена от три страни от държави-членки на НАТО. Тя не представлява никаква заплаха за Русия, но нейното влизане в трансатлантическия съюз и европейската общност ще помогне за стабилизиране на исторически нестабилния ъгъл на Европа.  Кампанията на Москва е още едно напомняне, че Путин разглежда отношенията със Запада в съотношение победител-губещ: Всяка придобивка за демокрациите, колкото и да е малка, се счита за смъртна заплаха.  Засега изглежда, че Западът ще надделее. Проучванията показват, че предложението ще мине на референдума, което ще даде на македонския парламент основание за одобряване на необходимите промени в конституцията.  Но независимо от резултата, едно послание от Македония е ясно: Путин продължава да е склонен към подкопаване на Запада и неговите институции, когато и където може.   ", "date": "2018.09.21", "title": "„Вашингтон пост“: Македония е малка страна с голям руски проблем "}
{"url": "http://epicenter.bg/article/Prof--Ivan-Ilchev-/164101/11/34", "text": "- Двата празника са несравними. На 3 март българинът се отърсва от близо петвековната зависимост от Османската империя, от това, което съвременниците емоционално наричат робство.   - На 22 септември българите имат зад гърба си три десетилетия, в които са се развивали самостоятелно, постигнали са Съединението, защитили са го и във война със Сърбия и с близо десетилетна конфронтация с Русия, създали са модерна образователна система със свой университет, модерна армия, модерна съобщителна система, отгледали са успехите си на Пловдивското изложение през 1892 г., установили са дипломатически отношения с великите страни и съседите си, та рязка граница между 21 и 23 септември няма. А не бих казал, че тогава е достигнат върха на възрожденския идеал - всички българи в едно отечество. За съжаление, и досега не е постигнат.     - Винаги съм казвал, че ако Фердинанд си беше отишъл от този свят през лятото на 1912 г., сега щяхме да пишем за него като за един от основните двигатели на модернизацията и европеизацията на България. Само че грешките, които той допусна с Междусъюзническата и Първата световна война слагат кръст на авторитета му, което не е толкова страшно, но слагат кръст на десетилетните усилия на българския народ да постигне националното си обединение. И в двата случая основно негова - макар и не само негова -  е заслугата за погрешкия избор.   - Ако вината за Междусъюзническата война може да бъде поделена поне до известна степен между Фердинанд и нашия страхлив, но извънмерно и най-важното неразумно алчен политически елит, то тежестта на вината за Първата световна война пада най-вече върху монарха. Той е дресирал политиците. Министър-председателят Радославов е безгласна буква. В дневника си протестира против своеволията на монарха. Но само там. В двореца угоднически превива гръб. В интервюта венцехвали господаря си.  Една от причините за провала в Балканските войни е погрешното убеждение на Фердинанд, че с един удар може да спечели пълна самостоятелност на България и да я превърне във фактор на европейската политика. Фердинанд Сакс-Кобург-Готски успява в политиката си, когато обединява България с Македония. За три години. С цената на 50 000 убити. После я разобединява. Той разобщава страната и с Източна Тракия, откъдето са изгонени всички българи (при по-упоритите играе и ятаганът), и с Егейска Тракия, където българите последват същия път, и с Царибродско и Босилеградско, и с Южна Добруджа, която близо три десетилетия остава откъсната от Отечеството. Съдбата на Фердинанд е жестока. И заслужена. Синът му не го пуска да припари в държавата, която смята за своя родина. Опитва отдалеч да дава съвети, в които никой не се вслушва. Доживява да види големия си син мъртъв – той отново, макар и неохотно, е повел страната към катастрофа. По-малкият му син е разстрелян, а внукът - изгонен. Държавата пада в ръцете на най-големите му врагове и вътрешно, и външнополитически. Има злощастната орис никой да не му съчувства и за минута – стореното не може да се изкупи. Сръбските семейства имат свой семеен празник – „слава“ – какъв ли ден на разкаянието трябва да има семейство Кобург?   - Ако чувството го има то е към нас самите, защото допуснахме това да се случи. Всеки народ обича да се жали, но не ние сме най-пострадали от войните. Каквито и вини да вменяваме на нашите политици едно трябва да им се признае - те не допуснаха кръвопролитна война да се води на наша територия. Никога не сме били опустошавани като Сърбия, като Гърция, като Румъния. А няма какво да се сърдим на великите сили. Малка България няма защо да ги интересува много - те си гледат своите интереси.    - Преди десет години се шегувах, че сме обявили 22 септември за празник на Независимостта точно когато с влизанието си в Европейския съюз сме започнали да се отказваме от нея. В момента има пренареждане на силите в света - най-голямото след Втората световна война, по-голямо дори от началото на 90-те години. Та в този момент, когато нито една европейска държава самостоятелно не може да бъде фактор в сравнение с Китай, САЩ или Русия - струва ми се, че Великобритания ще се кае за решението си - България има интерес да е част от един сплотен и по-добре работещ ЕС.   - Увереност и самочувствие действително нямаме, но това е резултат и от боя, който сме яли в Междусъюзническата и двете световни войни и десетилетията живуркане като васал на Съветския съюз.   - Рецепти за бъдещето не приляга на един историк да прави, но реакцията и на Русия, и на Турция е резултат на амбиции, които ние не сме имали, но и няма как да имаме.  ", "date": "2018.09.21", "title": "Проф. Иван Илчев: Тече световно пренареждане на силите, България има интерес да е част от сплотен ЕС"}
{"url": "http://epicenter.bg/article/-Inerkom-Balgariya--e-podala-do-KZK-novo-uvedomlenie-za-sdelkata-za-ChEZ-sled-prestrukturirane/164095/4/0", "text": "„Инерком България“ ЕАД след значителна промяна в обстоятелствата и отстраняването на всички предпоставки и изразени опасения от Комисията за защита на конкуренцията по предстоящата концентрация, подаде в Комисията ново уведомление по реда на чл. 79, ал. 1 от ЗЗК. Това съобщиха от „Инерком България“ ЕАД.   В групата на Гинка Върбакова е извършено преструктуриране, в резултат на което дружествата-производители на електрическа енергия от фотоволтаични централи, не са част от портфолиото ѝ. Планираната концентрация ще бъде осъществена въз основа на договора за покупка на акции, сключен на 23 февруари 2018 г. между „ЧЕЗ“ а.с. и „ЧЕЗ Бългериън Инвестмънтс“ БиВи от една страна, като Продавачи, и „Инерком България“ ЕАД като Купувач.   От дружеството се надяват на бързо решение от страна на КЗК след отстраняването на установените от Комисията предпоставки за създаване на концентрация.    На 19 юли комисията за защита на конкуренцията забрани на Инерком да купи ЧЕЗ заради опасността сделката да заплаши конкуренцията на пазара.   Проблем пред изкупуването се оказаха именно шестте фотоволтаични централи, които групата на „Инерком“ притежава, тъй като според Комисията с осъществяването на планираната сделка придобиващата контрол група ще има съществено предимство пред останалите производители на електрическа енергия от фотоволтаични централи.  ", "date": "2018.09.21", "title": "Гинка Върбакова пак поиска от КЗК да купи ЧЕЗ"}
{"url": "http://epicenter.bg/article/Tasko-Ermenkov--Zaplasheni-sme-ot-nova-nakazatelna-protsedura-zaradi-energetikata-/164096/4/0", "text": "България може да бъде заплашена от нова наказателна процедура заради забавено уеднаквяване на българското и европейското законодателство в енергийния сектор. Това заяви от парламентарната трибуна депутатът от БСП Таско Ерменков в рамките на петъчния парламентарен контрол, предаде репортер на БГНЕС.  От левицата отправиха критики към Министерството на енергетиката, че европейска директива по т.нар. Трети либерализационен пакет е трябвало да влезе официално в българското законодателство на 10 септември 2017 година. Според Ерменков, повече от година ресорното министерство не прави нищо по транспонирането на директивата.  Червеният депутат обвини министерството, че липсва му административен капацитет. Критика беше отправена и към ресорния министър Теменужка Петкова, че повереното й ведомство не е информирало Народното събрание за забавянето и за установеното нарушение от страна на Европейската комисия.  От парламентарната трибуна Теменужка Петкова заяви, че от 1 януари 2017 година досега са транспонирани 31 директиви и не приема твърдението, че липсват експерти в министерството.  Министърът обеща да предостави на червените подробна справка за всички транспонирани закони в българското законодателство, свързано със сектор “Енергетика“.  ", "date": "2018.09.21", "title": "Таско Ерменков: Заплашени сме от нова наказателна процедура заради енергетиката "}
{"url": "http://epicenter.bg/article/Advokat-bil-tartor-na-bandata--nahlula-v-Rozhenskiya-manastir-/164051/3/0", "text": "Четирима души са в ареста заради нахлуването в Роженския манастир, като са им повдигнати обвинения за грабеж, кражба и унищожаване на охранителни камери. Срещу единия обвиняем е повдигнато обвинение за държане на огнестрелно оръжие без надлежно разрешително, след като при обиск в дома му е намерен газов пистолет, преработен в боен.  Предстои прокуратурата да внесе искане за мерките за неотклонение на арестуваните в съда. Говорителят на Благоевградската окръжна прокуратура Весела Стоилова поясни пред NOVA, че от първоначално задържаните по закона за МВР хора има освободени, тъй като не са били събрани достатъчно доказателства.  Двама от четиримата задържани са непълнолетни - на 16 и 17 години, от село Яворница. Единият от пълнолетните задържани от дълги години живее в Кипър, като в последния месец е бил у нас и основно се е движил в района на село Яворница, където е бил на гости на свои познати. \"Четвъртият обвиняем е от град Сандански, действащ адвокат от Адвокатска колегия - Благоевград\", каза говорителят на Окръжната прокуратура.  \"По оперативна информация в Роженския манастир те са търсили съкровище. По една от легендите там има съкровище, скрито през 1901-ва година\", заяви Весела Стоилова. На този етап не са открити доказателства задържаните да са взели нещо от манастира и поради тази причина им е повдигнато обвинение за грабеж на мобилен телефон и на 16 видеокамери.  На въпрос може ли да се говори за тартор на групата и кой е той: \"На този етап предполагаме и информацията, която установяваме чрез способите на НПК, е евентуално адвокатът от Адвокатска колегия-Благоевград, който е един от обвиняемите, най-вероятно е организирал лицата, за да извършат това престъпление\", каза тя.  От прокуратурата обясниха, че четиримата досега не са осъждани и за пръв път имат такава криминална промяна. На този етап няма доказателства в случая да става въпрос за организирана престъпна група. На записите от камерите от грабежа се виждат четирима души, като единият от тях, след като забелязва, че има камери, си поставя маска на лицето, като от думите на говорителката на прокуратурата се разбра, че това е адвокатът. След като си тръгват от мястото на престъплението, те вземат 16 камери, като според Стоилова вероятно са мислели, че по този начин ще заличат възможността да бъдат установени. Те не са знаели, че всъщност устройството, на което се съхраняват записите от видеонаблюдението, са се намирали на друго място - в жилищно помещение, ползвано от служители на манастира.  „Не е чак толкова голяма щетата по отношение на сградата, така че съвсем лесно може да се поправи”, каза игуменът на Роженския манастир архимандрит Епифаний.  ", "date": "2018.09.21", "title": "Адвокат бил тартор на бандата, нахлула в Роженския манастир "}
{"url": "http://epicenter.bg/article/Nameriha-chasti-ot-pistolet-v-zatvora-vav-Vratsa--Tsacheva-razporedi-proverka-/164063/3/0", "text": "Части от пистолет бяха открити във врачанския затвор, разпоредена е проверка. Експертиза ще установи дали всички те съставляват в цялост годно оръжие или не. Случаят бе определен като недопустим от правосъдния министър Цецка Цачева. В Стара Загора тя връчи сертификати на магистрати, полицейски служители и социални работници, които са завършили обучение за провеждане на изслушвания на деца, предаде Дарик.  Правосъдният министър Цецка Цачева коментира в Стара Загора, че случаят във врачанския затвор е обезпокоителен и недопустим. \"И във всички случаи това означава неизпълнение на служебни задължения от длъжностните лица, които са допуснали подобно внасяне\", каза Цачева.  На въпрос дали частите са открити в килия, Цачева отговори: \"Не. Не е и в отделението за тежки престъпления\", каза тя и допълни: \"Не бих желала да влизам в повече подробности, защото в момента се извършват съответните действия от служителите на МВР под наблюдението на прокуратурата.\"  Електронните гривни за контрол на рисковите за избягване на правосъдието групи ще влязат в употреба по-рано от предвидения по проекта срок, в началото на ноември. Тя допълни, че поръчката е за 250 устройства и призна, че те не са достатъчни, за да обхванат всички затворници, които работят на външни обекти, на тези затворници, които са отпуска като награда за добро поведение. Нека да видим как ще заработят в практика, призова Цачева.  За пореден път тя отрече с нея да са водени разговори за номинация за конституционен съдия или дипломат.  ", "date": "2018.09.21", "title": "Намериха части от пистолет в затвора във Враца, Цачева разпореди проверка "}
{"url": "http://epicenter.bg/article/V-parviya-si-raboten-den-kato-ministar--Mladen-Marinov-se-sreshtna-sas-sindikatite-v-MVR--VIDEO--/164075/3/0", "text": "В първия си работен ден в министерството новият вътрешен министър Младен Маринов се среща с представители на синдикалните структури в системата, предаде бТВ.  Повече от 40 минути той и синдикатите обсъждаха най-наболелите проблеми в системата. Повечето искания са съвпаднали при всички 7 синдиката, стана ясно след срещата.  „Започваме от законодателните промени. Имаме съвпадение по отношение на част от социалните пакети и по чисто практически приложения на документооборот, административна тежест. Униформеното облекло също е един от въпросите, които трябва да решаваме”, каза Младен Маринов.  „Той е наясно, той е един от нас, това дава един добър старт на г-н Маринов. От тук нататък всичко е в негови ръце и поне по тези три проблема ще има пълното ни съдействие и подкрепа”, каза Валентин Попов, председател на УС на СФСМВР.   \" \", заяви пред журналисти Попов.   Той изтъкна три принципни проблема, които стоят пред министерството, но които по думите му не могат да бъдат решени бързо.    По думите на Попов фактът, че Маринов е полицай близо 28 години, му дава добър старт.  обобщи полицейският синдикалист.   От своя страна Маринов заяви, че целта на срещата е била двете страни да се представят една на друга. Макар и досега да са работили заедно, сега това ставало в друго качество - синдикати и министър.   \"Исках да се заявя, да кажа моята визия за работата ми. Да чуя основните проблеми. Те са организацията, която може да обобщи всички искания и нужди на хората, които работят на терен. При много от нещата, които казват, има пълно съвпадение при всички синдикати\", обясни новият вътрешен министър. По думите му всички синдикати били единодушни за нуждата от законодателните промени; подобряване на условията на социалните им пакети, както и някои практически въпроси на документооборот, административна тежест и униформено облекло. Синдикатите обещаха пълно съдействие и подкрепа на новия министър. Дали обаче отново ще се стигне до протести зависи от това до колко ще бъдат изпълнени обещанията.  ", "date": "2018.09.21", "title": "В първия си работен ден като министър Младен Маринов се срещна със синдикатите в МВР (ВИДЕО) "}
{"url": "http://epicenter.bg/article/Britanetsat--bludstval-s-6-godishno-momichentse--ostava-v-zatvora-/164077/3/0", "text": "Британецът, блудствал с 6-годишно дете у нас, остава в затвора. Състав на Софийския градски съд не уважи искането на защитата за условно предсрочно освобождаване на оставащите му четири години, шест месеца и девет дни наказание затвор на подсъдимия британец Колин Такър, предаде Канал 3.  Той е осъден за изнасилване на шестгодишно момиченце в село Ново градище, община Стражица. Преди началото на днешното съдебно заседание, защитата поиска от съда делото да се гледа при закрити врата. Защитата посочи, че обвиняемият трябва да бъде предсрочно освободен от затвора, поради влошеното му здравословно състояние. Освен това са налице и положителни оценки за доброто му поведение и отношение в затвора, както и изпълняване на всички поставени задачи и отговорности по време на престоя му в затвора.  От държавното обвинение помолиха съда да остави без уважение мотивите на защитата за предсрочно условно освобождаване от затвора, защото рискът от повторен рецидив е много висок. Стана ясно, че са налице данни за поправянето на лицето в престоя му в затвора.  След кратко съдебно заседание, съдът отхвърли искането на защитата за гледане на делото при закрити врата и за условно предсрочно освобождаване на подсъдимия.  Решението на съда може да бъде обжалвано пред Софийския апелативен съд в рамките на една седмица.   ", "date": "2018.09.21", "title": "Британецът, блудствал с 6-годишно момиченце, остава в затвора "}
{"url": "http://epicenter.bg/article/Nameriha-martvo-izdirvanoto-momiche-v-Dimitrovgrad/164097/3/0", "text": "18-годишната Силвия Петрова, която бе обявена за общодържавно издирване в началото на седмицата днес, е била намерена мъртва в парк \"Марица\", потвърдиха от полицията, съобщи Дарик. В огледа на парка са участвали 30 полицаи и служители на Жандармерията, обясниха още от МВР в Хасково.   По първоначална информация се касае за самоубийство. Тялото на момичето е открито на дърво в затънтено място в парка от полицаите, участвали в претърсването му. Тази вечер ще бъде направена аутопсия.   18-годишната възпитаничка на Природо-математическата гимназия \"Иван Вазов\" бе в неизвестност от 15 септември. В първия учебен ден- 17 септември, бе обявена за общодържавно издирване, след сигнал от родителите й, подаден сутринта на същия ден. Съучениците на момичето разпространиха в социалната мрежа зов за помощ със снимката на Силвия и молба всеки, който разполага с информация за нея, да позвъни в полицията.   Вчера бе открит денонощен телефон, на който да се подава информация за изчезналото момиче и подробно описание с какво е била облечена в деня на изчезването й, както и че е била засечена на видеокамери в Димитровград.   Съученици и познати на семейството описват Силвия, като изключително добро, кротко, свито, стеснително и затворено момиче. Почти цялото лято била при баба си на село. От там тръгнала в събота сутринта, като казала, че отива с приятелка на пазара, за да си напазарува необходими за училище неща. Родителите и по-малката й сестра били на почивка в Гърция, разказваха запознати. Веднага след като се прибрали, родителите подали сигнала в полицията, която незабавно започна издирване на момичето. ", "date": "2018.09.21", "title": "Намериха мъртво издирваното момиче в Димитровград"}
{"url": "http://epicenter.bg/article/Mitnichari-zapechatiha-zavodite-na-Minyu-Staykov/164099/3/0", "text": "Агенция „Митници\" запечатва данъчните складове за производство на алкохолни напитки в района на Карнобат, съобщи  bTV.   При проверка на митничарите са констатирани редица нарушения по Закона акцизите и данъчните складове. За да бъдат събрани доказателства, от Агенция „Митници” затваря обектите за първоначален срок от 48 часа, който може да бъде удължен.   По-рано днес служители на „Винпром Карнобат” сигнализираха, че не ги допускат до работните им места. Те организират протест срещу затварянето на завода.", "date": "2018.09.21", "title": "Митничари запечатаха заводите на Миню Стайков (Видео)"}
{"url": "http://epicenter.bg/article/Obirdzhiite-v-Rozhenskiya-manastir-tarseli-legendarniya-otkup-za-mis-Stoun-/164103/3/0", "text": "Нападателите на отец Теофил и Роженския манастир търсели откупа, взет от Яне Сандански и Христо Чернопеев за мис Стоун, предава Дарик.  Според легендите в светата обител имало скрито съкровище и то било част от откупа, който четниците на Яне Сандански взели, за да освободят отвлечената от тях протестантска мисионерка Елън Стоун през 1901 г.  Тя останала в плен шест месеца, като в началото на 1902 г. бил платен откуп от 14 000 златни турски лири и тя била освободена. Парите били използвани за купуване на пушки за Илинденско-Преображенското въстание.  Вече има повдигнати обвинения срещу четирима души, сред които и един адвокат от Сандански. Във вторник вечерта нападателите нахлуха в Роженския манастир, вързаха свещеника и издълбаха дупка в стената над иконостаса, за да търсят жълтици.  ", "date": "2018.09.21", "title": "Обирджиите в Роженския манастир търсели легендарния откуп за мис Стоун "}
{"url": "http://epicenter.bg/article/Predpraznichno--Kilometrichni-zadrastvaniya-po-patishtata-v-stranata-/164105/3/0", "text": "Километрични задръствания се образуваха по пътищата в страната днес, предава Дарик радио. Огромна е колоната от автомобили на магистрала \"Тракия\", при 16-тия км в посока Бургас, където тече ремонт. Очаква се засилен трафик и по магистрала \"Хемус\", по която се стига до Велико Търново. Именно там по традиция ще бъде най-голямото честване на Деня на Независимостта.  С предстоящите три почивни дни дойдоха и големите задръствания по магистралите и главните пътища в страната. От \"Пътна полиция\" обясниха, че причина за това са и все още незавършените ремонти. Любомир Костадинов от СДВР обясни, че се водят преговори с Агенция \"Пътна инфраструктура\" за обособяване на две ленти за излизане от София в петък и за влизане - в понеделник.  На 22 септември от 11.00 ч. на площад \"Княз Александър I\" пред Паметника на Независимостта ще се проведе тържествено честване на 110-ата годишнина от обявяването на Независимостта на България. Главен инспектор Георги Георгиев от ГД \"Охранителна полиция\" обясни, че церемонни по случай празника се очакват във всички градове в страната.  По повод шествието \"Нощно каране\" в София утре, което се организира в памет на загиналите мотористи, ще се включат около 1000 мотора и се очакват затруднения в движението. Според предварителния график те няма да влизат в центъра на столицата и мероприятието трябва да приключи до 21.30 ч.  Във връзка с Деня на мобилността в събота ще бъде затворен центърът в София от 10.00 до 17.00 ч. През почивните дни се очаква и засилен трафик по граничните пунктове с Гърция, Сърбия и Румъния.  ", "date": "2018.09.21", "title": "Предпразнично: Километрични задръствания по пътищата в страната "}
{"url": "http://epicenter.bg/article/Nakazaniya-za-uchitelkite-preveli-detsa-prez-zhp-prelez-pri-spusnati-barieri/164070/2/0", "text": "Учителките, които преведоха деца през жп прелез при спуснати бариери и наближаващ влак, вече са глобени по Закона за движение по пътищата, а до дни ще получат и дисциплинарно наказание. Това каза  директорката на училището Юлия Трионджиева, предаде Дарик. Случката от вчера стана известна, след като любител публикува клип на случилото се във Фейсбук.   Група ученици от Основно училище \"Неофит Рилски\" във Велинград пресича жп линията, след като всички сигнализации за идващ влак са направени. Групата е водена от две учителки и след като се вижда приближаването на самия влак, едната от тях спира част от учениците до линията. Това е заснето в любителското видео от вчера, а обяснението, което преподавателките са дали, разказа директорката на школото Юлия Трионджиева.   „Обясниха, че след като са наближили прелеза, не са видели влакът да идва и съответно част от децата са пресекли линията. Децата, като са чули звуковия сигнал на влака, и са изпаднали в някаква паника, макар че те са малки и при всяка една ситуация, дори при спъване на човек изпадат в такова състояние. Но съответно учителките са реагирали адекватно на тяхното поведение и се вижда, че са разделени на групички в присъствието на по една от учителките\", каза Трионджиева.   От МВР вече са се сезирали по случая и на двете учителки е наложена глоба. Те са на работа днес, а до дни ще стане ясно кое от трите наказания ще им бъде наложено - забележа, предупреждение за уволнение или уволнение. Най-вероятно третият вариант няма да се случи, тъй като не е имало реално опасност за живота на децата, смята директорът на училището.  ", "date": "2018.09.21", "title": "Наложени са наказания на учителките превели деца през жп прелез при спуснати бариери"}
{"url": "http://epicenter.bg/article/Borisov-za-Ninova--Mnogo-e-ustata--ne-mozhesh-da-se-opravish-s-takava-zhena--zatova-i-ne-moga-da-se-ozhen/164074/2/48", "text": "Премиерът Бойко Борисов посети Габрово, където коментира и актуалните теми от последните дни.    „ГЕРБ е партия на практическите действия, а не на постовете. Шест от шестте евродепутати на ГЕРБ, въпреки взетото решение на ЕНП за гласуване срещу Унгария, те гласуваха против. Точка! Всичко друго е голословие, нападки и лъжи. Ръководителят на г-жа Нинова, с цялото ми уважение към нея, не я послуша или тя не го послуша. Това не е ли двоен режим – вън да удряш по Унгария, а в България да говориш, че друг го прави. Единствено евродепутатите на ЕНП и Ангел Джамбазки и Николай Бареков подкрепиха Унгария. А сега вие вижте кой е прав и кой е крив\", каза премиерът.  Така беше и за Истанбулската конвенция, напомни той.  „ , каза Борисов.  \"Ще съумеем тежкия трафик между Южна и Северна България да го преведем оттук. Мащабно и модерно строителство, имате възможност да видите как се строят модерни мостове с огромна височина. Тренираме за мостовете на \"Хемус\" и на автомагистрала \"Кресна\" - там мостовете ще бъдат още по-високи, екологичносъобразни\", разкри още Борисов за инфраструктурните проекти.    Преди каквото и и име да се спомене, ще го потърся в удобно за него време, ще мотивирам кандидатура, ще сложа няколко имена и вече тогава ще пристъпим към необходимите по закон съгласувателни процедури. Системата има нужда от професионализъм, от спокойствие и аз и съм убеден, че е и той ще погледне държавнически, каза Борисов.    По думите му човекът или хората, които ще предложи на президента като варианти, са и сега добри професионалисти. „Ръководят големи структури и не би трябвало никоя от тях да пробуксува, ако примерно бъде отказано съгласуването“, каза още Бойко Борисов.  подчерта премиерът и допълни: „Всичко, което е необходимо и зависимо от нас, ние ще го направим“.     Премиерът е в Габрово за откриването на новото предприятие за производство на ловно и спортно оръжие. Изграждането му започна през месец април миналата година, а инвестицията в строителство и оборудване е на стойност близо 15 млн. лева. В церемонията участваха  кметът на Габрово Таня Христова и заместник министър-председателят Томислав Дончев.    Борисов провери и строителството на довеждащия път към тунела под Шипка. Строителите увериха премиера, че се спазват всички правила и мерки за безопасност. Инжинерът на обекта съобщи, че на няколко места има сложени датчици, благодарение на които се следи в реално време деформациите на конструкцията. Така ще бъдат избегнати инциденти като този с магистралата в Генуа, Италия.  , заяви Борисов. Преди това премиерът инспектира и новата църква, построена изцяло с дарения. Досега в нея са вложени 720 000 лева.  ", "date": "2018.09.21", "title": "Борисов за Нинова: Много е устата, не  мога да я надговоря, затова и не мога да се оженя (ВИДЕО)"}
{"url": "http://epicenter.bg/article/43-000-kokoshki-nosachki-ot-ptitseferma-v-selo-Trilistnik-sa-zasegnati-ot-ptichi-grip/164076/2/0", "text": "43 000 кокошки носачки от птицеферма в село Трилистник, община Марица, са засегнати от птичи грип. Това съобщи директорът на Регионалната дирекция по безопасност на храните в Пловдив д-р Камен Янков, предаде Радио „Фокус”-Пловдив.   Констатирано е първично огнище на заболяването, което е потвърдено с протокол от лабораторно изследване. С цел контрол и ликвидиране на заболяването са приложени всички мерки в съответствие с действащото законодателство. Предприето е хуманно умъртвяване и унищожаване на всички птици, отглеждани в засегнатото стопанство, което ще бъде последвано от почистване и дезинфекция.   Определена е 3- километрова предпазна зона и 10-километрова зона за наблюдение около констатираното огнище на заболяването.   Забранено е движението на птици и продукти от тях в и от предпазната и наблюдаваната зона. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас.   Извършват се ежедневни клинични прегледи на птиците, отглеждани в останалите селища в предпазната зона.   Засилен е надзорът и мерките за биосигурност в птицевъдните ферми, както и при водните басейни, където е силно концентрирана популацията на диви птици.   От Българската агенция по безопасност на храните напомнят, че фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени със вируса.   На този етап няма засегнати хора и няма опасност за потребителите. Вирусът на инфлуенцата може да предизвика леко протичащо респираторно заболяване. Евентуалното заразяване може да случи, когато се вдиша контаминиран прах от фермите или при пряк контакт на хората със заразени птици.", "date": "2018.09.21", "title": "Опасност! От птичи грип са засегнати 43 000 кокошки носачки от птицеферма в Пловдивско"}
{"url": "http://epicenter.bg/article/Korneliya-Ninova--Predlozhiha-ni-zavetite-na-Levski-da-zalegnat-vav--Viziya-za-Balgariya--/164080/2/48", "text": "„  Те са актуални и днес, и завинаги- и заветът за „чиста и свята република”, и за „равенство с другите европейски народи”. Беше ни дадено копие на тефтерчето на Левски”.   Това заяви лидерът на БСП Корнелия Нинова, след среща с ръководствата на Общобългарския комитет \"Васил Левски\", Фондация \"Васил Левски\" и Патриотично общество \"3 март\" във връзка с общественото обсъждане на проекта \"Визия за България\", съобщиха от пресцентъра на партията.  Тя добави, че след тази среща, БСП остава отворена и за следващи такива, когато Визията добие окончателен вид към края на декември.   „  Предложенията ще бъдат взети предвид”, каза още лидерът на БСП. Тя уточни, че са били поставени основни акценти върху теми, които са надпартийни и за които да се търси национално съгласие - като демографска политика, национална сигурност, българско производство, образование.  „  С тези думи лидерът на левицата Корнелия Нинова коментира въпрос, свързан с опита на земеделския министър да убеди големите търговски вериги да продават хляб без печалба, за да се компенсира скокът в цената му.  „ . Там биха установили, че се прилагат непазарни механизми и натиск на големите върху малките производители. Натискани са да продават продукцията си под себестойност. От 1 лев за хляб, 35 стотинки се плащат на производителя, 45 прибира веригата и 20 стотинки отиват като ДДС за държавата”, посочи Нинова.   Само у нас и в Дания няма намален ДДС на хляба.  „  убедена е Нинова. Тя обясни, че бюджетът няма да бъде ощетен, ако бъде изсветлено случващото се в сектора. Освен това, при положение, че държавата има излишък от над 1 милиард, той може да компенсира по-малкия приход в бюджета.  ", "date": "2018.09.21", "title": "Корнелия Нинова: Предложиха ни заветите на Левски да залегнат във „Визия за България” "}
{"url": "http://epicenter.bg/article/Ventsi-Mitsov-v-otvoreno-pismo-do-prezidenta--Nuzhdaem-se-ne-ot-vazvanie--a-ot-restart-na-obshtestvoto/164082/2/0", "text": "    \"Вчера на среща в президентството президента Радев е приел да бъде лице на възванието за единение, създадено от инициативен комитет.    Сред поканените да се включат в това възвание бях и аз.   Отказах и изпратих отворено писмо до президента на 13.09.2018 година.   Тъй като инициативата бе обявена сега, запазих текста на писмото, а днес го споделям с вас, за да прочетете какви са мотивите ми за отказ.   Следва текста на отвореното ми писмо до президента Румен Радев.   ОТВОРЕНО ПИСМО от Венци Мицов музикант, писател, общински съветник   Уважаеми г-н Президент,   с настоящото отворено писмо искам да благодаря за поканата да подкрепя Възванието за единение на българската нация.   Със съжаление съм принуден да откажа и причините за това са много.   Смятам, че дължа на Вас, а и на всички български граждани, към които е отправено това възвание своето обяснение.   Г-н Президент,   опасявам се, че подобно възвание е твърде закъсняло.   И се опасявам, че всички ние носим вина за това днес обществото ни да е разделено, мразещо се, подозиращо се, изпадащо в параноя и изпитващо усещането че някой друг дърпа конците, а ние сме едни прости марионетки в нечия чужда куклена постановка.   В последните години ние градихме българската демокрация, но я градихме, разкрачени между научния марксизъм и заведенията за бързо хранене.   Опитахме се да изградим съвременния капитализъм с изразните средства на научния социализъм.   Опитахме се да направим какво ли не, но водени единствено и само от желанието си да „набием” опонентите си, ние създадохме един “Франкенщайн”, който не само че не може, но и не желае да бъде спасяван.   Защото той се храни с енергията на разделението.   Расте, става все по–голям и ужасяващ и изяжда всичко по пътя си.   Този “Франкенщайн” са партиите на статуквото, които, вместо да управляват по волята на народа, се бият една с друга и боят е достояние на всички нас.   Този “Франкенщайн” е Парламента, който е написал „Съединението прави силата” на фасадата си, но дейността му може да се охарактеризира с една поговорка – „След дъжд – качулка”.   Днес ние пишем различни възвания, текстове, статии.   И с тях целим да обединяваме нацията.   Но нацията ни бе оставена 30 години на командно дишане по отношение на своите фундаменти – култура, образование, наука, ценности.   Г-н Президент,   днес българската култура е оценена на 0,5% от БВП на държавата - най–ниското финансиране в цяла Европа.   Образованието днес е изправено пред ужасяващата дилема дали да продължи с над 70% пенсиониращи се учители или да се опита с паническо вдигане на заплатите в сектора да спаси образователният хаос в училищата.   В науката, БАН уволняват несъгласни директори, сътворявайки лош цирк.   Вместо Салвадор Дали имаме Борис Дали и вместо своят Уудсток, на който да пеем “Born to be wild” ние имаме своя Пайнер, на който пеем „Води ме в някоя квартална кръчма”.   А интелигенцията ни, разкъсвана от модни идеологии и формиран от ОФ и комсомола мироглед е на път да припознае чалгата за свой химн, само и само да демонстрира криворазбраното си усещане за политкоректност.   Опасявам се, че в тази ситуация единението е невъзможно.   Носим ли вина за състоянието на страната ни?   Да, носим я всички ние, които се подадохме на „тъмната страна” и залисани в своите безсмислени войни помежду си забравихме, че без национални идеали, без ценности, без, ако щете, своите герои, на които да подражаваме, няма как да вървим напред.   Уважаеми г-н Президент,   с настоящото писмо не целя да бойкотирам Вашата идея за подобно възвание.   Тя щеше да е чудесна, ако живеехме в нормална държава, в нормално общество, което веднъж завинаги е скъсало оковите на съмнението, подозрението, омразата и усещането за безнадеждност.   Аз обаче смятам, че днес ние се нуждаем не от възвание, а от рестарт на обществото ни.   Този рестарт се нарича – образование, култура, наука, ценности. Той няма да даде бързи плодове, но ако започнем сега, ще има надежда за децата ни.   Те, за разлика от нас не са родени разкрачени между Маркс и Мак Доналдс.   Бих искал да използвам случая да пожелая успех на Вашата инициатива за Възвание за единение на българската нация. Позволявам си да Ви предложа и една друга идея за възвание.   Като Президент и според Конституцията на Република България Вие сте обединител на нацията, но и коректив на всяка власт.   Моля Ви, говорете по–често за забравените обещания на всички парламентарно представени партии, касаещи културата, образованието, науката. Говорете и не забравяйте да напомняте на партиите и техните лидери какво обещаваха и какво изпълниха. И най-вече, напомняйте им какво не изпълниха.   Нашето единение ще се състои.   То ще се случи тогава, когато всички излезем радостни от домовете си, за да празнуваме първия български писател, получил Нобелова награда за литература.   Като ви пожелавам още успех в инициативата, оставам с уважение,   Венци Мицов - музикант, писател,   общински съветник от ПП Глас Народен и   обикновен пролетарий от крайните квартали на град Кюстендил\"    ", "date": "2018.09.21", "title": "Венци Мицов в отворено писмо до президента: Нуждаем се не от възвание, а от рестарт на обществото"}
{"url": "http://epicenter.bg/article/Badeshtite-voenni-lekari-ot--Vipusk-2024--polozhiha-kletva-/164084/2/0", "text": "20 бъдещи военни лекари от „Випуск 2024” целунаха бойното знаме и врекоха живота си в служба на родината на тържествен ритуал във ВВМУ „Н.Й.Вапцаров”-Варна днес. За клетвата им във Военноморското училище от София пристигна зам.-началникът на ВМА по диагностично-лечебната дейност полковник доц. д-р Владимир Василев. Това съобщиха от пресцентъра на ВМА.  Ритуалът започна с посрещане на бойното знаме на ВВМУ „Н. Й. Вапцаров“. Клетвата бе ръководена от командира на батальона за подготовка на курсанти – капитан III ранг Петър Климов.  Началникът на Военноморското училище флотилен адмирал проф. д.в.н. Боян Медникаров приветства бъдещите офицери с думите: „Стара максима е, че приятелства, породили се в дните на военната служба, остават за цял живот. Затова ви желая да не забравяте приятелите, които сте срещнали тук“. От името на първокурсниците слово произнесе курсант Теодор Киряков.  Наред със зам.-началника на ВМА, сред гостите на тържествения ритуал бяха Варненският и Великопреславски митрополит Йоан, зам.-командирът на Военноморските сили флотилен адмирал Георги Пенев, началникът на МБАЛ-Варна на ВМА полковник доц. д-р Ивайло Въжаров, проф. д-р Златислав Стоянов от МУ-Варна, офицери от запаса, близки и роднини на курсантите.  20-те студенти, които се заклеха днес, са от втория випуск на специалността „Военен лекар” – програма, разработена съвместно от ВМА, МУ-Варна и Военноморското училище. След завършването на 6-годишния курс на обучение, те ще се дипломират като магистри по „Медицина” и бакалаври по „Организация и управление на военни формирования на тактическо ниво“. Бъдещите медици имат гарантиран 10-годишен договор за работа като военни лекари и шанс за специализация във ВМА.   ", "date": "2018.09.21", "title": "Бъдещите военни лекари от „Випуск 2024” положиха клетва "}
{"url": "http://epicenter.bg/article/Borisov-otkri-novo-proizvodstvo-v-zavod-za-lovno-i-sportno-orazhie-v-Gabrovo-/164087/2/0", "text": "Държавата ще облекчи административните процедури, които се изискват при износа на продукция при производството на пневматично и ловно оръжие. Това заяви министър-председателят Бойко Борисов, който присъства на откриването на ново производство в завод за компоненти за ловно и спортно оръжие в Габрово, съобщиха от правителствената информационна служба.  „С вицепремиера Дончев се разбрахме да подпомогнем продукцията, която произвеждате, по-бързо да се изнася и да бъде отрегулиран този процес“, поясни премиерът.  Министър-председателят посочи, че ниските данъци в България и ремонтите и строежите на пътища в страната привличат все повече чуждите инвеститори у нас.  „С тази инфраструктура България все повече, чрез политиката на сближаване, става конкурентоспособна“, допълни премиерът Борисов. Той подчерта, че за година и половина правителството работи последователно върху приоритета „образование“ - с увеличаването на учителските заплати, с модернизацията на образователната инфраструктура и с възможностите за засилено практическо обучение в училищата.   \"Оттук се изнася продукция и за американската армия. Инвестициите, свързани с новото строителство на сградата и закупено ново оборудване, са на стойност близо 15 млн. лв. С разширяването на производството новите работни места са 42. Изразих специални благодарности на българските работници. Германските инвеститори са много доволни от тяхната квалификация и способности\" подчерта премиерът. Американските инвестиции са два пъти повече от обявените официално и това го казват американците, заяви премиерът, цитиран от Агенция „Фокус“.  „Сега отиваме да открием петия завод в Габрово на една немска фирма. Това показва, че в региона има много устойчиво нарастване на инвестициите“, каза Борисов.  „Това са инвестициите, които ме радват – в реално производство, в работници, в продукция, която се изнася и донася пари в бюджета. Тук още една от манипулациите, които казват, за моя радост американците излязоха и казаха, че ползваме грешни методологии. Американските инвестиции са два пъти повече от обявените официално. Това някак не го коментираме. Не съм го казал аз – американците“, каза още Борисов.  Във връзка с проверката на строителството на довеждащият път към тунела под Шипка, Борисов заяви, че българите са свидетели на четири първи копки.  „Имахте възможност да преминете вече през пробитите тунели. Виждате как изглежда. Така че ще съумеем тежкият трафик между Южна и Северна България да го преведем оттук“, каза той и определи строителството като мащабно и модерно.  Във връзка с православния храм \"Св. Св. Онуфрий“ в Габрово, Борисов заяви: „Видяхте нещо изключително красиво в най-младия квартал на Габрово. Сигурно над 100 години не се е строила църква в Габрово“, каза Борисов и посочи, че са правени четири първи копки за тунела на Шипка.  ", "date": "2018.09.21", "title": "Борисов откри ново производство в завод за ловно и спортно оръжие в Габрово "}
{"url": "http://epicenter.bg/article/Maya-Manolova-vnese-signal-v-prokuraturata-sreshtu-kmeta-na-Hitrino/164088/2/0", "text": "Прокуратурата ще се ангажира с провеждането на проверка по отношение на средствата, които директно са постъпвали в Община Хитрино. Това каза пред журналисти омбудсманът Мая Манолова след като внесе сигнал в Прокуратурата срещу кмета на Хитрино Нурадин Исмаил, предаде агенция „Фокус“.   „С Христо Григоров внесохме до главния прокурор всички документи и протоколи за това как са изразходвани парите на гражданите от дарения на гражданите“, обяви тя.   „Не можем да допуснем да има сянка на съмнение върху нито една стотинка от парите на хората в знак на солидарност“, коментира Мая Манолова.   „Жалби по отношение изразходването на средствата от сметката с дарения на българските граждани няма. Те бяха за обзавеждане и уреди. Ние настояхме хората сами да решават какви да бъдат уредите и от коя фирма“, посочи тя.   „Споделих притеснения и тревоги на жители, според които са извършвани ремонти на сгради, които не са пострадали и необитаеми такива. А в същото време не са извършвани ремонти на пострадали сгради или са започнати и не са довършвани“, заяви омбудсманът.   „Подадоха се близо 70 жалби. Има огромно недоволство. Хората искат пълна прозрачност и щателна проверка за това как са изразходвани средствата, вложени в ремонти в Хитрино“, обяви Мая Манолова.   „Средствата са за новите 13 къщи, от които 4 не са готови и хората ще посрещнат зимата във фургони, както и за строително-монтажни работи“, уточни тя.   „Най-големите притеснения и възражения са от начина, по който са правени строително-монтажните работи и как са изразходвани 5 млн. лева от социалния фонд за Хитрино“, каза още Манолова.  ", "date": "2018.09.21", "title": "Мая Манолова внесе сигнал в прокуратурата срещу кмета на Хитрино"}
{"url": "http://epicenter.bg/article/Utre-zatvaryat-tsentara-na-Sofiya-za-avtomobili/164090/2/0", "text": "На 22 септември 2018 г. - събота, София отново ще се присъедини към вече традиционната за Европа инициатива – Ден без автомобили. Това съобщиха от пресцентъра на Столична община.   Един от най-ярките примери е Париж, където всяка година през септември пешеходците превземат улиците на целия град. Само градския транспорт, колела и всякакви други видове безмоторни превозни средства се допускат за движение.     Гражданите и посетителите на града ще могат да разчитат на градския транспорт за стигане до центъра, а в периметъра между:  За улеснение на софиянци  .   Жителите и посетителите на София ще имат възможност да се разходят спокойно в центъра на града, да тестват електрически велосипеди или да се включат в някой от турове, които разказват за историята на града, архитектурата и неговата природа.  ", "date": "2018.09.21", "title": "Утре затварят центъра на София за автомобили"}
{"url": "http://epicenter.bg/article/Ninova--Da-obedinim-usiliya-v-zashtita-na-horata-s-uvrezhdaniya-/164092/2/0", "text": "Законите, които касаят хората с увреждания и предстои да бъдат приети, трябва да вървят с предвидено финансиране за догодина. Това каза лидерът на БСП Корнелия Нинова на среща с майките на деца с увреждания при палатковия лагер пред Народното събрание, предаде репортер на Агенция „Фокус“.  Само депутати от опозицията уважиха поканата на майките на деца с увреждания, които отбелязаха 120 дни от протестите си в очакване на приемането на законите за хората с увреждания и за личната помощ.   \"Зависимата независимост\" - така перифразираха мотото на празника в навечерието на 22 септември майките, които напомниха за крайния срок 1 октомври с пресконференция от палатковия лагер пред парламента. При тях се отзоваха само омбудсманът Мая Манолова и десетина соцдепутати, начело с Корнелия Нинова, както и председателят на социалната комисия в НС Хасан Адемов от ДПС.  „От името на колегите от БСП искам да ви насърча да не се отказвате, защото исканията ви са напълно основателни. Знаете, че ви подкрепяме от първи ден до сега и занапред ще бъде така. През юли внесохме в деловодството Закона за личната помощ и се радвам, че скоро ще бъде гледан. Но се обръщам към колегите от другите парламентарни партии, че когато става въпрос за хора с увреждания, за слаби хора и за деца, не бива да се делим на партии и на партийни интереси“, каза oще Нинова и посочи, че по отношението към тези хора се разбира дали едно общество е цивилизовано.  „Искам да изкажа и един мой страх, че заради това забавяне може да стартира и да приключи бюджетната процедура за догодина преди да са приети законите. Затова моля да обединим усилията си пред управляващите и да побързаме, така че законите, които касаят проблемите на хората с увреждания, да вървят с някакво предвиждане за финансиране за догодина. Няма да стане отведнъж и за една година, а стъпка по стъпка. Но ако приемем закони, за които не е предвиден финансов ресурс за догодина, е просто имитация на работа. Обръщам се към управляващите – не така, не по този ред“, коментира Нинова. По думите ѝ всичко трябва да е заедно, за да може да има резултати. Тя увери протестиращите майки, че имат подкрепата на БСП в пленарната зала.  Всички трябва да си посипем главата с пепел и да кажем, че сме отговорни за сегашната ситуация на хората с увреждания, каза депутатът от ДПС и председател на парламентарната комисия по труда, социалната и демографската политика Хасан Адемов.  „Децата с увреждания не са деца нито на управляващите, нито на опозицията. Те са деца на Майка България. Мисля, че оттук трябва да изходим, за да решим проблемите, които за огромно съжаление не са решени през тези години. Всички трябва да си посипем главата с пепел и да кажем, че сме отговорни за сегашната ситуация“, коментира Адемов.  Той изказа благодарност на майките на деца с увреждания, на омбудсмана и на работните екипи от министерството. „Те с огромни усилия стигнаха до ситуация, в която предлагат в пакет да се гледат законите, свързани с хората с увреждания. Убеден съм обаче, че няма един, два или три закона, които могат да решат всички проблеми. Много ясно ние, политиците, и неправителствените организации и институциите заедно трябва да изработим една програма, на базата на която да се решават проблемите поетапно. Защото очевидно е, че всички проблеми наведнъж няма как да бъдат решени“, каза още Адемов.  Председателят на социалната комисия посочи, че в Народното събрание вече е внесен Законът за личната помощ. „На 26 септември приключва срокът за публично обсъждане за Закона за хората с увреждания и в момента, в който този закон влезе в Народното събрание, още същия ден ще обявя дневния ред с двете точки. Едната точка ще бъде Закон за хората с увреждания, а другата – Закон за личната помощ. До 15 октомври ще бъде готов и Законът за социалните услуги. И ще се опитаме да ги придвижим максимално бързо. Уточнени са и финансовите параметри в началото на следващата година“, обясни Адемов.  Благодарение на протеста на майките на деца с увреждания българското общество узря за реформата, сега е време и институциите да го направят, заяви омбудсманът Мая Манолова.  „Аз съм тук от първия протест и се надявам, че вече и управляващите разбраха това, което знае всеки един български гражданин – че исканията на протестиращите майки са абсолютно справедливи и че е време реформата да бъде извършена“, каза още Манолова и посочи, че българското общество, благодарение на протеста на майките, e узряло за реформата. \"И сега се очаква и институциите да узреят за това, че ние всички дължим на тази уязвима група помощ, подкрепа и солидарност. Защото те имат точно същите права, каквито и ние“, посочи омбудсманът.  ", "date": "2018.09.21", "title": "Нинова пред майките на деца с увреждания: Исканията ви са напълно основателни. Ще ви подкрепяме!"}
